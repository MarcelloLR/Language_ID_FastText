<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 3 Δεκεμβρίου 1998.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να παρέμβω επί των σελίδων 6 και 7 των συνοπτικών πρακτικών. Πράγματι, όπως και ο ίδιος παραδεχθήκατε, για την έγκριση του καθεστώτος απαιτείτο ειδική πλειοψηφία, η απόλυτη πλειοψηφία των μελών του Κοινοβουλίου. Συνεπώς, υποθέτω ότι εκ παραδρομής θεωρήθηκε εγκριθείσα η αιτιολογική σκέψη ζ), που συγκέντρωσε 270 ψήφους, η τροπολογία αριθ. 84 του παραρτήματος, που συγκέντρωσε 264 ψήφους, το άρθρο 1-1 του παραρτήματος, το οποίο συγκέντρωσε 251 ψήφους για το πρώτο μέρος και 212 για το δεύτερο, το άρθρο 2 του παραρτήματος, που συγκέντρωσε 279 ψήφους για το πρώτο μέρος και 288 για το δεύτερο, το άρθρο 8, παράγραφος 1, του παραρτήματος, το οποίο συγκέντρωσε 311 ψήφους και, τέλος, το άρθρο 5 του παραρτήματος, το οποίο συγκέντρωσε 297 ψήφους. Οι διατάξεις αυτές αναγράφονται στο σχέδιο του εγκεκριμένου καθεστώτος. Νομίζω ότι δεν θα έπρεπε να θεωρηθούν εγκριθείσες και δεν νομίζω ότι μπορούμε να εγκρίνουμε τα συνοπτικά πρακτικά που περιέχουν αυτό το ολοφάνερο λάθος, και μάλιστα τη στιγμή που πρόκειται για σημαντικές διατάξεις του εν λόγω κειμένου.

<SPEAKER ID=4 NAME="Πρόεδρος">
Κύριε Fabre-Aubrespy, θα ενθυμείστε ότι είχατε ήδη εγείρει το ζήτημα τη στιγμή της έγκρισης του κειμένου, όπως ψηφίστηκε κατά άρθρο. Η πλειοψηφία πρέπει να διαπιστωθεί τη στιγμή της ψηφοφορίας και τότε ακριβώς διαπιστώθηκε ότι επετεύχθη μεγάλη πλειοψηφία. Σας είχα επίσης πει ότι θα παρέπεμπα αυτό το ζήτημα στην Επιτροπή Κανονισμού. Μου αποστείλατε μία επιστολή την οποία θα διαβιβάσω στην Επιτροπή Κανονισμού για να λάβω μία οριστική ερμηνεία. Προς το παρόν τα άρθρα αυτά θεωρούνται εγκριθέντα, σύμφωνα με τη δική μου, καλή ή κακή, ερμηνεία της ψηφοφορίας που διεξήχθη τη δεδομένη στιγμή. Συνεπώς έχουν εγκριθεί. Το κείμενο απεστάλη στο Συμβούλιο το οποίο, εξάλλου, μόλις πληροφορήθηκε την κατάσταση στη σύνοδο του Ευρωπαϊκού Συμβουλίου της Βιέννης. Η γραπτή σας, όμως, διαμαρτυρία θα διαβιβαστεί σύντομα στην Επιτροπή Κανονισμού, ούτως ώστε να μπορέσει να εξετάσει αυτή την ερμηνεία.

<SPEAKER ID=5 LANGUAGE="NL" NAME="Eisma">
Κύριε Πρόεδρε, την περασμένη φορά επέστησα την προσοχή σας στο θέμα της βελτίωσης των δυνατοτήτων στάθμευσης ποδηλάτων σε αυτό το κτήριο, με την παραχώρηση, για παράδειγμα, της θέσης ενός αυτοκινήτου στο κλειστό γκαράζ. Μέχρι στιγμής δεν υπήρξε καμία απάντηση εκ μέρους σας, ενώ ο αντικαταστάτης σας με διαβεβαίωσε ότι θα επιλαμβανόταν του θέματος. Επιτρέψτε μου να σας θέσω για άλλη μία φορά το ερώτημα που έθεσα και την περασμένη φορά, εάν δηλαδή θέλετε να βελτιώσετε την κατάσταση, έτσι ώστε οι ποδηλάτες να μην έρχονται πάντα σε δεύτερη μοίρα σε σχέση με όσους οδηγούν αυτοκίνητο. Καταργείστε μία φορά έναν χώρο στάθμευσης αυτοκινήτου και διαθέστε τον στους ποδηλάτες, έτσι ώστε να τους δοθεί η δυνατότητα να σταθμεύουν το ποδήλατό τους σε στεγασμένο χώρο.

<SPEAKER ID=6 NAME="Πρόεδρος">
Ευχαριστώ πολύ, κύριε Eisma.
<P>
Θα ερευνήσω τι συνέβη και για ποιον λόγο δεν λάβατε απάντηση, την οποία, όμως, θα λάβετε.

<SPEAKER ID=7 LANGUAGE="FR" NAME="Duhamel">
Κύριε Πρόεδρε, μόλις πληροφορήθηκα ότι ο Πρόεδρος της χιλιανής Γερουσίας, κ. Zaldνvar, που υποστήριξε το πραξικόπημα του στρατηγού Pinochet, θα έρθει αύριο στο Ευρωπαϊκό Κοινοβούλιο για να υποστηρίξει τον Pinochet. Μπορώ να ρωτήσω σε ποιά πλαίσια θα λάβει χώρα η επίσκεψη αυτή και για ποιόν λόγο;

<SPEAKER ID=8 NAME="Πρόεδρος">
Κύριε Duhamel, έχετε λάθος πληροφορίες. Ο Πρόεδρος της Γερουσίας, κ. Zaldνvar, ήταν εξόριστος για πάρα πολλά χρόνια επειδή ακριβώς ήταν αντίθετος προς το πραξικόπημα του στρατηγού Pinochet. Όπως και οι άλλοι πρόεδροι νομοθετικών σωμάτων, έρχεται για να με επισκεφθεί. Απλώς αγνοώ τον λόγο της επίσκεψής του. Είναι μία ερώτηση που δεν θέτω στους προέδρους νομοθετικών σωμάτων. Έχω το ψήφισμα του Κοινοβουλίου. Δεν δυσκολεύτηκα να του απαντήσω, αφού το Κοινοβούλιο έχει ήδη εκδώσει ψηφίσματα επί του θέματος.

<SPEAKER ID=9 LANGUAGE="NL" NAME="Janssen van Raay">
Κύριε Πρόεδρε, θα ήθελα να αναφερθώ σε ένα διαδικαστικό θέμα, με βάση τα άρθρα 2, 5 και 112 του Κανονισμού. Οι κύριοι Falconer και Balfe, καθώς και οι ομοϊδεάτες τους, θα χαρούν να πληροφορηθούν ότι έλαβα μία νομική γνωμοδότηση η οποία με προτρέπει να προσφύγω στο Πρωτοδικείο, σύμφωνα με τη διαδικασία Beate Weber, για την ακύρωση της απόφασης που έλαβε το Προεδρείο κατά τη 15η και 16η Δεκεμβρίου 1997. Από τη στιγμή που οι κοσμήτορες έχουν λάβει μία επίσημη απόφαση, αρχίζει η προθεσμία των δύο μηνών εντός της οποίας πρέπει να γίνει αυτό. Δεν θα αναφερθώ στα επιχειρήματα - υπάρχει ένα νομικό και ένα φορολογικό επιχείρημα - αλλά εσείς, κύριε Πρόεδρε, όπως γνωρίζω από προσωπική πείρα, είσθε ένας πεπειραμένος και διαπρεπής νομικός. Είμαι διατεθειμένος να διαβιβάσω το κείμενο στη Γενική Γραμματεία σας, και θα σας είμαι ευγνώμων εάν εξετάσετε προσωπικά, υπό το φως των νέων εξελίξεων για τη θέσπιση του καθεστώτος των ευρωβουλευτών, κατά πόσον πρέπει να επανεξεταστεί η απόφαση που είχε ληφθεί τότε για την επιβολή κυρώσεων λόγω μη συμμετοχής στις ονομαστικές ψηφοφορίες.

<SPEAKER ID=10 NAME="Πρόεδρος">
Κύριε Janssen van Raay, θα σας παρακαλούσα να μου στείλετε αυτή την έκθεση, την οποία θα υποβάλω, φυσικά, στο Προεδρείο. Δεν πρόκειται για προσωπικό μου ζήτημα, αν και ενίοτε ερμηνεύεται κατ' αυτή την έννοια. Η απόφαση εναπόκειται στο Προεδρείο, και το Προεδρείο θα αποφασίσει εν ευθέτω χρόνω εάν πρέπει να επανεξετάσουμε ή όχι το εν λόγω ζήτημα.

<SPEAKER ID=11 LANGUAGE="NL" NAME="Van Putten">
Κύριε Πρόεδρε, αναφέρομαι αποκλειστικά στην ασφάλεια των βουλευτών του Ευρωπαϊκού Κοινοβουλίου, και θα ήθελα να απευθύνω μία προειδοποίηση. Στις Βρυξέλλες συνέβησαν τα ακόλουθα: μία Παρασκευή είχα μία ομάδα επισκεπτών στον 5ο όροφο του κτηρίου LEO, και κάποια στιγμή αρκετοί από τους παρευρισκόμενους μύρισαν καπνό, και μάλιστα χωρίς να βρίσκονται όλοι στο ίδιο σημείο. Χρειαστήκαμε περίπου 20 λεπτά, τηλεφωνώντας από τη μία υπηρεσία στην άλλη, για να κινητοποιήσουμε κατά κάποιον τρόπο τους αρμόδιους. Πιστεύω ότι, εάν εκδηλωθεί πραγματικά πυρκαγιά στο κτήριο αυτό, μέχρι να επέμβει κάποιος θα είναι πολύ αργά. Θα μπορούσατε να αναθέσετε στις υπηρεσίες ασφαλείας στις Βρυξέλλες τη διενέργεια ελέγχων, προκειμένου να διαπιστωθεί αν κινδυνεύει η ασφάλεια των βουλευτών σε παρόμοιες καταστάσεις; Τελικά, το κτήριο δεν είχε πάρει φωτιά, αυτό όμως δεν το ξέραμε στην αρχή.

<SPEAKER ID=12 NAME="Πρόεδρος">
Ευχαριστώ πολύ, κυρία van Putten. Σημειώνουμε τα όσα μας αναφέρετε και θα ενημερωθούμε σχετικά από την Υπηρεσία Ασφαλείας. Η μέχρι σήμερα εμπειρία δείχνει ότι είθισται να παραμένει κάποιος ανήμπορος για είκοσι λεπτά, επειδή, όταν σημαίνει συναγερμός, οι ανελκυστήρες τίθενται εκτός λειτουργίας για το χρονικό αυτό διάστημα. Αυτή η περίπτωση, όμως, είναι διαφορετική, οπότε θα διερευνήσουμε τι συνέβη και θα ενημερωθείτε για το αποτέλεσμα της έρευνας.
<P>
(Εγκρίνονται τα συνοπτικά πρακτικά)

<CHAPTER ID=3>
Διάταξη των εργασιών
<SPEAKER ID=13 NAME="Πρόεδρος">
Η ημερήσια διάταξη προβλέπει στη συνέχεια τον καθορισμό της διάταξης των εργασιών.
<P>
Το τελικό σχέδιο της ημερήσιας διάταξης που κατάρτισε η Διάσκεψη των Προέδρων, σύμφωνα με το άρθρο 95 του Κανονισμού, έχει διανεμηθεί και έχουν προταθεί ή ενσωματώθηκαν οι ακόλουθες τροποποιήσεις:
<P>
Δευτέρα: καμία τροποποίηση.
<P>
Τρίτη:

<SPEAKER ID=14 LANGUAGE="FR" NAME="Lulling">
Kύριε Πρόεδρε, θα ήθελα να σας ζητήσω να κάνετε μία μικρή τροποποίηση την Τρίτη. Η ημερήσια διάταξη προβλέπει τη συζήτηση των εκθέσεων της Επιτροπής Οικονομικής Πολιτικής, στις οποίες περιλαμβάνεται και η δική μου. Ωστόσο, μεταξύ μίας έκθεσης της Επιτροπής Οικονομικής Πολιτικής και της δικής μου παρεμβλήθη μία έκθεση σχετικά με την αλιεία, την οποία θα ακολουθήσει μία δεύτερη έκθεση για την αλιεία. Αυτό δεν είναι και πολύ λογικό όσον αφορά τη διαχείριση του χρόνου των βουλευτών και των επιτρόπων. Αφού πρόκειται για δεύτερη ανάγνωση, θα ήθελα η έκθεσή μου να συζητηθεί πριν από την έκθεση Souchet. Θα διαρκέσει μόνο πέντε λεπτά. Αυτή η λύση είναι πιο συμφέρουσα, γιατί οι συνάδελφοι επί των θεμάτων αλιείας δεν θα πρέπει να περιμένουν. Σας ζητώ, συνεπώς, να κάνετε αυτή τη μικρή τροποποίηση, την οποία επιθυμεί και ο Επίτροπος de Silguy.

<SPEAKER ID=15 NAME="Πρόεδρος">
Κυρία Lulling, θα το έκανα πολύ ευχαρίστως, αλλά γνωρίζετε ότι, για να γίνει μία τροποποίηση της ημερήσιας διάταξης, πρέπει να το προτείνουν μία πολιτική ομάδα ή 29 βουλευτές μία ώρα πριν από την έναρξη της περιόδου συνόδου. Αν δεν κάνω λάθος δεν έλαβα τέτοια αίτηση. Βλέπω, όμως, ότι η κ. Oomen-Ruijten ζητά τον λόγο, και θα της τον δώσω.

<SPEAKER ID=16 LANGUAGE="NL" NAME="Ooman-Ruijten">
Κύριε Πρόεδρε, όντως παραβλέψαμε αυτό το θέμα και γι' αυτό θα ήθελα να σας ζητήσω συγγνώμη. Ωστόσο, νομίζω ότι το αίτημα της κ. Lulling είναι πολύ λογικό. Έχει μία έκθεση επί της οποίας θα διεξαχθεί ενδεχομένως συζήτηση για 10 λεπτά, και πιστεύω ότι θα ήταν σημαντικό να προχωρήσουμε. Βλέποντας την έκφραση στο πρόσωπο των συναδέλφων από την άλλη πλευρά - και αναφέρομαι οπωσδήποτε στην κ. Green - πιστεύω ότι δεν υπάρχουν αντιρρήσεις. Η κατάσταση, όπως έχει τώρα, είναι παράλογη.

<SPEAKER ID=17 NAME="Πρόεδρος">
Εάν δεν υπάρχει αντίρρηση, θέτω σε ψηφοφορία την αίτηση της κυρίας Lulling.
<P>
(Το Σώμα εγκρίνει την αίτηση)

<SPEAKER ID=18 LANGUAGE="FR" NAME="Fabre-Aubrespy">
Κύριε Πρόεδρε, ως προς την ημερήσια διάταξη της Τρίτης, θα ήθελα, εξ ονόματος της Ομάδας μου και βάσει του άρθρου 129, να ζητήσω όχι τροποποίηση, αλλά αναπομπή σε επιτροπή της έκθεσης Elles σχετικά με τη χορήγηση απαλλαγής για το 1996. Πράγματι, η έκθεση εξετάστηκε τις προάλλες στην Επιτροπή Προϋπολογισμών και η βασική παράγραφος, που χορηγεί την απαλλαγή, εγκρίθηκε με 14 ψήφους υπέρ έναντι 13 κατά, ενώ είχε ήδη λάβει χώρα μία ψηφοφορία επ' αυτού του θέματος.
<P>
Η έκθεση, όπως μας παρουσιάζεται, περιλαμβάνει ολοφάνερες αντιφάσεις. Κατά συνέπεια, οι αιτιολογικές σκέψεις ζ), θ) και ι) θα οδηγούσαν κανονικά στη μη χορήγηση της απαλλαγής. Το ίδιο συμβαίνει και με το άρθρο 5, για παράδειγμα, και με πολλά άρθρα της απόφασης. Το τελευταίο άρθρο, που χορηγεί την απαλλαγή, βρίσκεται, επομένως, σε αντίφαση με το υπόλοιπο ψήφισμα. Η αντίφαση αυτή δεν θα μπορούσε να αναιρεθεί, αφού μόλις πληροφορηθήκαμε ότι η Επιτροπή Κανονισμού θα προτείνει στο Κοινοβούλιο να μην αποδεχθεί τις τροπολογίες σχετικά με τον μηχανισμό χορήγησης της απαλλαγής.
<P>
Αν αυτή η θέση της Επιτροπής Κανονισμού ήταν γνωστή στα μέλη της Επιτροπής Ελέγχου του Προϋπολογισμού, και κυρίως στον εισηγητή, δεν νομίζω ότι η πρότασή της προς την Επιτροπή Ελέγχου του Προϋπολογισμού θα είχε συνταχθεί με τον ίδιο τρόπο. Η πρόταση αυτή άφησε στην ουσία την ελευθερία στην Επιτροπή Ελέγχου του Προϋπολογισμού να επιλέξει είτε τη χορήγηση, είτε την άρνηση της απαλλαγής. Γι' αυτόν τον λόγο, προφανώς, αφενός λόγω αυτής της αντίφασης που περιέχεται στην έκθεση και, αφετέρου, λόγω αυτής της νέας θέσης της Επιτροπής Κανονισμού, ζητώ, βάσει του άρθρου 129, την αναπομπή της έκθεσης Elles στην Επιτροπή Ελέγχου του Προϋπολογισμού.

<SPEAKER ID=19 NAME="Πρόεδρος">
Επιθυμεί κανείς να παρέμβει υπέρ της αίτησης;

<SPEAKER ID=20 NAME="Elles">
Κύριε Πρόεδρε, οφείλω να παραδεχτώ ότι τα γεγονότα των τελευταίων ημερών όσον αφορά την έκθεση για τη χορήγηση απαλλαγής για το 1996 ήταν εντελώς απρόβλεπτα. Προσωπικά πίστευα ότι ο προϋπολογισμός του 1996 θα ήταν πιο σημαντικός από την απαλλαγή για το 1996, αλλά η ιστορία μάς λέει το αντίθετο.
<P>
Αυτά που ακούσαμε απόψε από τον κ. Fabre-Aubrespy είναι σωστά. Τώρα έχουμε μια έκθεση η οποία είναι πάρα πολύ σκληρή όσον αφορά το όλο ζήτημα της διαχείρισης της απαλλαγής για το 1996, κι όμως μια πολύ μικρή πλειοψηφία, την οποία πέτυχαν οι σοσιαλιστές συνάδελφοί μας του Εργατικού Κόμματος, όταν έτυχε να φύγει κάποιος από εμάς, σημαίνει ότι αντιμετωπίζουμε πλέον μάλλον το ενδεχόμενο αποδοχής, παρά απόρριψης ή άρνησης χορήγησης απαλλαγής.
<P>
Λαμβάνοντας υπόψη το γεγονός ότι έχουμε και μία πρωτοφανή απόφαση, σύμφωνα με την οποία πρέπει τώρα να εφαρμόζουμε κατά την ψηφοφορία μας τον Κανονισμό και όχι τη Συνθήκη, προτείνω να αναπεμφθεί η έκθεση αυτή στην επιτροπή και να επανέλθουμε σε αυτή κατά την επόμενη περίοδο συνόδου.

<SPEAKER ID=21 NAME="Πρόεδρος">
Θέλει κανείς να παρέμβει κατά;

<SPEAKER ID=22 LANGUAGE="EN" NAME="Λόρδος Tomlinson">
Κύριε Πρόεδρε, θα ήθελα να εκφράσω την αντίθεσή μου στην πρόταση του κ. Fabre-Aubrespy, ο οποίος απέδειξε για μια ακόμα φορά ότι δεν ξέρει να χάνει. Ποτέ δεν άκουσα να θεωρείται απαράδεκτη μία πλειοψηφία 14 ψήφων υπέρ έναντι 13 κατά.
<P>
Αναφέρει ότι είχαμε νέες πληροφορίες: ωστόσο, δεν είχαμε καμία νέα πληροφορία από την Επιτροπή Κανονισμού, Ελέγχου της Εντολής και Ασυλιών. Το μόνο που είχαμε ήταν μία εκ νέου επιβεβαίωση του ισχύοντος Κανονισμού.
<P>
Στην κοινοβουλευτική επιτροπή κάναμε μια λεπτομερέστατη συζήτηση. Όπως πολύ σωστά λέει ο κ. Elles, εκφράζουμε μερικές πολύ σκληρές επικρίσεις. Πολλές φορές, όμως, επικρίναμε σκληρά την Επιτροπή, χωρίς να τους αρνηθούμε τη χορήγηση απαλλαγής. Σε πρώτη φάση ζητήσαμε την αναβολή της χορήγησης απαλλαγής, αλλά έκτοτε βελτιώθηκε η θέση της Επιτροπής. Οφείλω να πω στην Επιτροπή ότι έχει ακόμα δρόμο να διανύσει, αλλά, κατά την άποψη της πλειοψηφίας των μελών της επιτροπής, έχει σημειωθεί επαρκής πρόοδος που δικαιολογεί και μας επιτρέπει να προχωρήσουμε παρ' όλα αυτά στη χορήγηση απαλλαγής.
<P>
Ελπίζω ότι τώρα θα απορρίψουμε την πρόταση του κ. Fabre-Aubrespy, μια και το θέμα αυτό συζητήθηκε πλήρως στην επιτροπή. Βλέπω ότι η πρόεδρος της επιτροπής ζήτησε τον λόγο, αλλά η πρόεδρος μεροληπτεί πολύ ως προς το θέμα αυτό, μια και η ίδια κατέθεσε προς ψήφιση μια τροπολογία προς απόρριψη.

<SPEAKER ID=23 NAME="Πρόεδρος">
Η πρόεδρος της κοινοβουλευτικής επιτροπής έχει το δικαίωμα να εκφράσει την άποψή της, σύμφωνα με το άρθρο 126 του Κανονισμού.

<SPEAKER ID=24 NAME="Theato">
Κύριε Πρόεδρε, πριν από κάποιο χρονικό διάστημα σας είχα ζητήσει να διενεργήσετε έλεγχο για να διαπιστωθεί κατά πόσον υφίσταται ασυμβατότητα μεταξύ της Συνθήκης, ειδικότερα όσον αφορά το άρθρο 206, και του παραρτήματος V του Κανονισμού, ή κατά πόσον υφίστανται σημεία που παρουσιάζουν ελλείψεις. Μόλις προ ολίγου βρισκόμουν στην Επιτροπή Κανονισμού, Ελέγχου της Εντολής και Ασυλιών, από την οποία είχατε ζητήσει να γνωμοδοτήσει επ' αυτής της αντίφασης. Θα μπορούσα να πω πως δεν εκφράσθηκε καμία σαφής γνώμη επί του θέματος αυτού. Θα λάβετε μία επιστολή από την Επιτροπή Κανονισμού στην οποία σας αναπτύσσει τη θέση της.
<P>
Θα ήθελα, όμως, να πω ότι, απ' όσο κατάλαβα, θεωρώ ότι θα πρέπει να δοθεί προτεραιότητα στη Συνθήκη. Όμως δεν έχει κριθεί ακόμα το ζήτημα αυτό. Θα σας δοθούν περαιτέρω εξηγήσεις ως προς το κατά πόσον είναι συμβατά μεταξύ τους τα πράγματα αυτά ή όχι. Δεν θέλω τώρα να αναφερθώ στη χορήγηση ή μη απαλλαγής, έστω κι αν το επεσήμανε ο Λόρδος Tomlinson. Το μόνο που θέλω να πω είναι ότι είμαι κι εγώ, βέβαια, βουλευτής του Ευρωπαϊκού Κοινοβουλίου, και συνεπώς μπορώ να αποφασίσω ελεύθερα με ποιον τρόπο θα ψηφίσω και με ποιον όχι.
<P>
(Χειροκροτήματα)

<SPEAKER ID=25 NAME="Πρόεδρος">
Θέτω σε ψηφοφορία την αίτηση για αναπομπή της έκθεσης Elles στην επιτροπή.
<P>
(Το Σώμα απορρίπτει την αίτηση)

<SPEAKER ID=26 LANGUAGE="DE" NAME="Mόller">
Κύριε Πρόεδρε, ναι, μπορεί και να χάσω, Joan Colom, όμως δεν είναι αυτό το πρόβλημά μου τη δεδομένη στιγμή, διότι αυτό θα φανεί, ως γνωστόν, την Πέμπτη. Η ερώτηση που θέλω να απευθύνω στον Πρόεδρο είναι πότε θα δοθεί στα μέλη της Επιτροπής Ελέγχου του Προϋπολογισμού η ευκαιρία να εξετάσουν την ερμηνεία της Επιτροπής Κανονισμού, Ελέγχου της Εντολής και Ασυλιών. Εμείς κρίναμε με κάποια ανασφάλεια, όπως ήταν φυσικό. Για τον λόγο αυτό, σας παρακαλώ να μας κάνετε μία πρόταση σχετικά με τη διαδικασία που θα ακολουθηθεί, διότι, κατά τη γνώμη μου, δεν γίνεται να δεχθούμε απλά χωρίς συζήτηση την απόφαση της Επιτροπής Κανονισμού, Ελέγχου της Εντολής και Ασυλιών στο θέμα της διαδικασίας. Σας ερωτώ, λοιπόν, πότε θα διεξαχθεί συζήτηση επί της διαδικασίας.

<SPEAKER ID=27 NAME="Πρόεδρος">
Κυρία Mόller, η Επιτροπή Κανονισμού θα προτείνει μία ερμηνεία, όπως ζήτησε η Επιτροπή Ελέγχου του Προϋπολογισμού. Αυτή η ερμηνεία θα υποβληθεί σε ψηφοφορία στην ολομέλεια χωρίς να διεξαχθεί συζήτηση. Ελπίζω ότι θα είναι δυνατόν να διεξαχθεί η ψηφοφορία αύριο, στο τέλος της πρωινής συνεδρίας. Φυσικά, η ερμηνεία θα αναγνωσθεί στην ολομέλεια. Αυτή είναι η διαδικασία που ορίζει ο Κανονισμός: να γίνει ανάγνωση την ερμηνείας, είτε αυτή εγκρίνεται, είτε απορρίπτεται.

<SPEAKER ID=28 LANGUAGE="NL" NAME="Martens">
Κύριε Πρόεδρε, στην ουσία θεωρώ ότι είναι ανεπίτρεπτο να υποχρεωνόμαστε να ψηφίζουμε με βάση πληροφορίες που προέρχονται από ορισμένους βουλευτές του Σώματος. Αναφέρομαι σε μία απόφαση η οποία υποτίθεται ότι έχει ληφθεί στην Επιτροπή Κανονισμού. Βρισκόμαστε όλοι εδώ χωρίς να έχουμε στη διάθεσή μας τα απαραίτητα έγγραφα και μας ζητούν να αποφασίσουμε. Στο μέλλον, θα ήθελα να ζητήσω να υπάρξει μέριμνα ώστε να έχουμε στη διάθεσή μας τα έγγραφα και τις εκθέσεις που χρειαζόμαστε για να μπορούμε να αποφασίζουμε.

<SPEAKER ID=29 NAME="Πρόεδρος">
Κύριε Martens, δεν ψηφίσαμε για την απόφαση της Επιτροπής Κανονισμού, αλλά για την αίτηση αναπομπής σε επιτροπή, κάτι που είναι τελείως διαφορετικό.
<P>
Η Επιτροπή Κανονισμού θα δώσει την ερμηνεία της, που θα κοινοποιηθεί στην ολομέλεια. Σύμφωνα με το άρθρο 162, παρ. 4, του Κανονισμού «Αν μία πολιτική ομάδα ή 29 τουλάχιστον βουλευτές αντιταχθούν στην ερμηνεία της επιτροπής, το ζήτημα υποβάλλεται στο Κοινοβούλιο, το οποίο αποφασίζει επ' αυτού με απλή πλειοψηφία, εάν είναι παρόν τουλάχιστον το ένα τρίτο των βουλευτών του. Σε περίπτωση απορρίψεως, το ζήτημα παραπέμπεται εκ νέου στην επιτροπή». Αυτό σημαίνει ότι μόλις λάβουμε την ερμηνεία της Επιτροπής Κανονισμού, την οποία δεν γνωρίζω ακόμη ούτε εγώ ο ίδιος, θα την διαβάσουμε στην ολομέλεια.
<P>
Όλοι θα έχετε στη διάθεσή σας το κείμενο αρκετά έγκαιρα για να μπορέσετε να ασκήσετε το δικαίωμα που προβλέπεται στην παράγραφο 4 του άρθρου 162. Συνεπώς, μία πολιτική ομάδα μπορεί να αντιταχθεί σε αυτή την ερμηνεία και να ζητήσει την απόρριψή της. Το Κοινοβούλιο θα ψηφίσει και θα αποφασίσει όταν όλοι θα έχουν διαβάσει την ερμηνεία και θα έχουν αποφασίσει αν θέλουν να αντιταχθούν ή όχι.

<SPEAKER ID=30 LANGUAGE="NL" NAME="Aelvoet">
Κύριε Πρόεδρε, την περασμένη Πέμπτη το απόγευμα ανακοινώθηκε στη Διάσκεψη των Προέδρων ότι θα της διαβιβαζόταν το αποτέλεσμα των συνομιλιών που θα πραγματοποιούσε η Επιτροπή Κανονισμού την Τετάρτη το απόγευμα, ούτως ώστε να αποφευχθεί το ενδεχόμενο να αρχίσει μία ατέρμονη διαδικαστική συζήτηση. Θα ήθελα να γνωρίζω πώς σκοπεύουν οι αρμόδιοι να συνδέσουν αυτά τα δύο δεδομένα. Κατά πρώτον, δεν θα ήθελα να διαπιστώσω αύριο στις 9.00 ότι όλες οι πολιτικές ομάδες έχουν στην κατοχή τους ένα κείμενο το οποίο δεν μπόρεσαν να διαβάσουν, να μελετήσουν και να συγκρίνουν με δηλώσεις άλλων πολιτικών ομάδων, δεδομένου ότι ασχολούμεθα με ένα πολύ βασικό πρόβλημα. Κατά δεύτερον, θα ήθελα να υπάρχει συνέπεια όσον αφορά τις συμφωνίες που γίνονται στο Σώμα. Εφόσον λέμε ότι το θέμα θα εξετασθεί στη Διάσκεψη των Προέδρων, δεν μπορεί κατά τη γνώμη μου να προηγείται η ψηφοφορία στην ολομέλεια.

<SPEAKER ID=31 NAME="Πρόεδρος">
Κυρία Aelvoet, η Διάσκεψη των Προέδρων δεν είναι αρμόδια να ερμηνεύσει τον Κανονισμό. Στον ίδιο τον Κανονισμό προβλέπεται ένα σύστημα, που μόλις σας διάβασα. Μόλις έχω την ερμηνεία, θα κοινοποιηθεί στην ολομέλεια και θα φροντίσω το κείμενο αυτής της ερμηνείας να διαβιβασθεί αμέσως σε όλες τις πολιτικές ομάδες. Είτε η κοινοποίηση γίνει σήμερα το βράδυ, είτε αύριο στις 9.00, θα έχετε στη διάθεσή σας τουλάχιστον τρεις ώρες πριν από την ψηφοφορία για να αντιταχθείτε σε αυτή την ερμηνεία. Αυτό προβλέπει η παράγραφος 4 του άρθρου 162.
<P>
Η πολιτική σας ομάδα, ή 29 βουλευτές, θα μπορέσουν να αντιταχθούν και η ολομέλεια θα αποφασίσει πριν από το μεσημέρι. Η Διάσκεψη των Προέδρων δεν είναι αρμόδια σχετικά με το εν λόγω θέμα. Λυπάμαι, αλλά καμία συμφωνία δεν μπορεί να αντιταχθεί στον Κανονισμό. Ο Κανονισμός πρέπει να τηρείται από αυτή την άποψη, κι έτσι θα πράξουμε.

<SPEAKER ID=32 LANGUAGE="FR" NAME="Fabre-Aubrespy">
Κύριε Πρόεδρε, πριν κλείσετε το θέμα που εγώ ο ίδιος άνοιξα με την αίτησή μου για την αναπομπή της έκθεσης σε επιτροπή, θα ήθελα να διευκρινίσετε κάτι που είπατε. Νομίζω ότι καταλήξατε σε ένα υπερβολικό συμπέρασμα από την απόρριψη της αίτησης για αναπομπή. Το άρθρο 129, παράγραφος 2, προβλέπει πράγματι ότι η αίτηση αναπομπής σε επιτροπή μπορεί να υποβληθεί μία μόνο φορά, αλλά κατά τη διάρκεια καθεμιάς από τις τρεις φάσεις της διαδικασίας, δηλαδή κατά τον καθορισμό της ημερήσιας διάταξης - όπου βρισκόματε τώρα - πριν από την έναρξη της συζήτησης - αύριο το πρωί - και της τελικής ψηφοφορίας - η οποία θα διεξαχθεί, νομίζω, την Τετάρτη το πρωί. Συνεπώς, η απόρριψη της πρότασής μου δεν μας εμποδίζει, φυσικά, καθόλου να ζητήσουμε εκ νέου αναπομπή σε επιτροπή. Απλώς δεν μπορούμε να το κάνουμε τώρα, κατά τον καθορισμό της ημερήσιας διάταξης, και θα μπορέσουμε να υποβάλουμε μία μόνο αίτηση αναπομπής στις άλλες δύο φάσεις.

<SPEAKER ID=33 NAME="Πρόεδρος">
Ακριβώς. Έχετε δίκιο.

<SPEAKER ID=34 LANGUAGE="FR" NAME="Dell'Alba">
Κύριε Πρόεδρε, θα ήθελα απλά να σας ζητήσω να περάσουμε στα υπόλοιπα θέματα της ημερήσιας διάταξης. Νομίζω ότι αρκετά επεκταθήκαμε σε αυτό το σημείο, και όλα κανονίστηκαν. Ευχαριστώ.

<SPEAKER ID=35 NAME="Πρόεδρος">
Νομίζω ότι όλα κανονίστηκαν. Ωστόσο, δεν είναι κακό να μπορούν οι βουλευτές να εκφράζουν την γνώμη τους σε ένα τόσο σημαντικό ζήτημα.

<SPEAKER ID=36 LANGUAGE="DE" NAME="Pack">
Κύριε Πρόεδρε, θα ήθελα απλά να επιστήσω την προσοχή σας στο γεγονός ότι αποτελεί κατά βάση ανάρμοστη διαδικασία να αποσαφηνίζεται μόλις δύο ή τρεις ημέρες πριν την ψηφοφορία ένα ζήτημα το οποίο θα έπρεπε βασικά να έχει αποσαφηνισθεί προτού συνεδριάσει η Επιτροπή Ελέγχου του Προϋπολογισμού, με αποτέλεσμα εμείς να περιερχόμαστε σε αυτή την κατάσταση στην οποία βρισκόμαστε τώρα. Δεν επιτρέπεται να συμβαίνει κάτι τέτοιο στο Ευρωπαϊκό Κοινοβούλιο! Εάν δεν είναι σαφές πώς θα ακολουθηθεί η διαδικασία - σύμφωνα με τη Συνθήκη ή σύμφωνα με τον Κανονισμό - τότε αποτελεί δικό σας καθήκον να το αποσαφηνίσετε εγκαίρως, πριν από τη συνεδρίαση της Επιτροπής Ελέγχου του Προϋπολογισμού και όχι ύστερα. Εάν το είχατε πράξει, δεν θα αντιμετωπίζαμε σήμερα αυτή την κατάσταση!
<P>
(Χειροκροτήματα)

<SPEAKER ID=37 NAME="Πρόεδρος">
Κυρία Pack, πιστεύω ότι έχετε απόλυτο δίκιο. Γι' αυτό, όμως, πρέπει η αρμόδια επιτροπή να συζητά πολύ νωρίτερα. Η Επιτροπή Προϋπολογισμών συγκλήθηκε το νωρίτερο δυνατό. Λυπάμαι πολύ.
<P>
Τετάρτη: καμία τροποποίηση
<P>
Πέμπτη:

<SPEAKER ID=38 NAME="Πρόεδρος">
Η Ομάδα του Ευρωπαϊκού Σοσιαλιστικού Κόμματος προτείνει να εξετασθούν σε κοινή συζήτηση η έκθεση της κυρίας Palacio Vallelersundi για την ποιότητα της σύνταξης των νομοθετικών κειμένων, καθώς και η έκθεση του κ. Cot « Νομοθετώντας καλύτερα», έκθεση 1997.
<P>
Τον λόγο έχει ο κύριος Cot, προκειμένου να αιτιολογήσει την αίτηση.

<SPEAKER ID=39 NAME="Cot">
Κύριε Πρόεδρε, δύο λέξεις μόνο, γιατί το ζήτημα είναι απλό. Οι δύο εκθέσεις είναι στενά συνδεδεμένες, γιατί η μία αφορά τη διαδικασία και η άλλη την ουσία. Θα ήταν παράλογο, επομένως, να γίνουν δύο ξεχωριστές συζητήσεις για δύο εκθέσεις που έχουν μία τόσο εμφανή σχέση.

<SPEAKER ID=40 NAME="Palacio Vallelersundi">
Κύριε Πρόεδρε, συμφωνώ με όσα ανέφερε ο κύριος Cot. Είναι λογικό να συζητηθούν από κοινού και οι δύο εκθέσεις, δεδομένου ότι αναφέρονται στην ποιότητα ως προς την ουσία και στην ποιότητα ως προς τη μορφή: ουσία και μορφή είναι άρρηκτα συνδεδεμένα.

<SPEAKER ID=41 NAME="Πρόεδρος">
Προχωρούμε στην ψηφοφορία.
<P>
(Το Σώμα εγκρίνει την αίτηση) Παρασκευή: καμία τροποποίηση.
<P>
(Εγκρίνεται η διάταξη των εργασιών όπως τροποποιήθηκε)
<CHAPTER ID=4>
Διορθωτικός και συμπληρωματικός προϋπολογισμός 1/98
<SPEAKER ID=42 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0497/98) του κυρίου Tillich και του Λόρδου Tomlinson, εξ ονόματος της Επιτροπής Προϋπολογισμών, σχετικά με το σχέδιο συμπληρωματικού και διορθωτικού προϋπολογισμού των Ευρωπαϊκών Κοινοτήτων 1/98 για το οικονομικό έτος 1998 (C4-0677/98).
<P>
Τον λόγο έχει ο κύριος Tillich, εισηγητής.

<SPEAKER ID=43 NAME="Tillich">
Κύριε Πρόεδρε, στα τέλη Απριλίου 1998 η Επιτροπή πρότεινε το προσχέδιο συμπληρωματικού και διορθωτικού προϋπολογισμού για το 1998, και κατά τη διαδικασία εκτελέσεως του προϋπολογισμού για το 1998 το Συμβούλιο και το Ευρωπαϊκό Κοινοβούλιο συμφώνησαν να ελέγξουμε εμείς - δηλαδή το Συμβούλιο και το Κοινοβούλιο - ευνοϊκώς διακείμενοι, έναν συμπληρωματικό προϋπολογισμό για το 1998, σε περίπτωση που η Επιτροπή διαπιστώσει πως δεν επαρκούν οι πιστώσεις πληρωμών. Το σχέδιο αυτό προβλέπει μια αύξηση των πόρων στις πιστώσεις πληρωμών των κατηγοριών 3 και 4 ύψους 200 εκατ. Ecu, όπου συμπεριλαμβάνονται τα 100 εκατ. Ecu για το PHARE, κι επιπλέον 100 εκατ. Ecu στον τομέα του Ευρωπαϊκού Κοινωνικού Ταμείου και 150 εκατ. Ecu για το τμήμα Ι του προϋπολογισμού - Ευρωπαϊκό Κοινοβούλιο - καθώς και τα 400 εκατ. Ecu που μόλις προαναφέρατε για την άμεση παροχή επισιτιστικής βοήθειας για τη Ρωσία.
<P>
Σε πολλούς τριμερείς διαλόγους, καθώς και κατά τις δύο συνδιαλλαγές με το Συμβούλιο, το Ευρωπαϊκό Κοινοβούλιο και το Συμβούλιο συμφώνησαν ότι η έκθεση αυτή για τον διορθωτικό και συμπληρωματικό προϋπολογισμό πρέπει να εξετασθεί σε ένα πακέτο από κοινού με τη μέθοδο Notenboom και τον προϋπολογισμό για το 1999. Θα ήθελα να διαβεβαιώσω τους συναδέλφους ότι το Συμβούλιο ανταποκρίθηκε στον μεγαλύτερο δυνατό βαθμό στις προτάσεις που υπέβαλε το Ευρωπαϊκό Κοινοβούλιο. Η προβλεπόμενη για τη Ρωσία άμεση παροχή επισιτιστικής βοήθειας ύψους 400 εκατ. Ecu θα υποστηριχθεί, όπως ζήτησε το Συμβούλιο, από το Ευρωπαϊκό Κοινοβούλιο, υπό την προϋπόθεση όμως ότι η Επιτροπή θα εξασφαλίσει τη διανομή των τροφίμων, θα προλάβει τις περιπτώσεις απάτης και θα λάβει υπόψη της την αρχή της απορίας. Για τον σκοπό αυτό στις 8 Δεκεμβρίου διεξήχθη κατά τη διάρκεια της διαβούλευσης η αμοιβαία ψηφοφορία μεταξύ των τριών θεσμικών οργάνων, προκειμένου να συμφωνηθούν εδώ τα σχόλια για τις θέσεις του προϋπολογισμού, και η Επιτροπή παρέδωσε σήμερα την επίκαιρη πρόταση ως παράρτημα σε αυτόν τον διορθωτικό και συμπληρωματικό προϋπολογισμό.
<P>
Θα ήθελα να επισημάνω στους συναδέλφους ότι είναι σημαντικό να ψηφίσουμε σήμερα, διότι αύριο θα έχει περάσει η τελευταία ημέρα της προθεσμίας. Αυτός ο διορθωτικός και συμπληρωματικός προϋπολογισμός που εγκρίθηκε ήδη από το Συμβούλιο θα παραλειφθεί, εάν δεν τον ψηφίσουμε σήμερα κατά την πρώτη ανάγνωση, και τότε δεν θα έχουμε κανέναν διορθωτικό και συμπληρωματικό προϋπολογισμό για το έτος 1998, κάτι που θα είχε ως συνέπεια να μην είμαστε σε θέση να εξασφαλίσουμε τη χρηματοδότηση των κτηρίων μας πριν από τη λήξη της προθεσμίας.
<P>
Θα ήθελα να συμπληρώσω κάτι ακόμα όσον αφορά τις τροπολογίες που υποβλήθηκαν από τους συναδέλφους. Πρώτον, αυτές καλύπτονται από τα σχόλια για τη θέση του προϋπολογισμού, και δεύτερον, θα έχουμε αύριο ακόμα μια συζήτηση σχετικά με τον Κανονισμό, η οποία και είναι σίγουρο ότι θα καλύψει τελικά τις επιθυμίες αυτές που εξέφρασαν οι συνάδελφοι.

<SPEAKER ID=44 NAME="Λόρδος Tomlinson">
Κύριε Πρόεδρε, ένα μέρος του συμπληρωματικού και διορθωτικού προϋπολογισμού είναι 150 εκατομμύρια Ecu για το Τμήμα Ι του προϋπολογισμού. Το ποσό αυτό έχει σχέση με το Κοινοβούλιο και τα χρήματα αυτά διατίθενται για τα κτήρια του Κοινοβουλίου. Συζητώντας επ' αυτού για δυόμισι λεπτά το Κοινοβούλιο κερδίζει 60 εκατομμύρια Ecu το λεπτό κατά τη διάρκεια αυτής της συζήτησης για δαπάνες αγοράς όσον αφορά τα κτήριά μας.
<P>
Η πρόταση ψηφίσματος που ενέκρινε η Επιτροπή Προϋπολογισμών αναφέρει ρητά ότι το Συμβούλιο συμπεριέλαβε το ποσό αυτό των 150 εκατομμυρίων Ecu για τα κτήρια του Κοινοβουλίου, ούτως ώστε να μπορέσουμε να συνεχίσουμε την πολιτική αγοράς των κτηρίων του, όπου οι συνθήκες προσφέρονται προς τούτο. Η αγορά κτηρίων για το Κοινοβούλιο θα φέρει σημαντική εξοικονόμηση πόρων για τον Ευρωπαίο φορολογούμενο.
<P>
Όλοι οι βουλευτές θα συνειδητοποιήσουν ότι ιδιαίτερα στις Βρυξέλλες, αλλά στη συνέχεια και για το κτήριο IPE IV στο Στρασβούργο, χρησιμοποιήσαμε την ετήσια εγγραφή στον προϋπολογισμό των υπολοίπων του προηγούμενου έτους για να εξοικονομηθούν κεφάλαια για τα κτήριά μας. Η πολιτική αυτή είχε τόσο μεγάλη επιτυχία, ώστε ίσως οι βουλευτές δεν γνωρίζουν ότι ήδη μας ανήκουν αυτά που ήταν γνωστά ως τμήματα D1 και D2 του κτηρίου μας στις Βρυξέλλες, καθώς και ένα σημαντικό τμήμα του κτηρίου D3. Με αυτόν τον συμπληρωματικό και διορθωτικό προϋπολογισμό θα πλησιάσουμε περισσότερο στο να γίνουμε ιδιοκτήτες του κτηρίου D3 και επομένως ολόκληρου του συγκροτήματος Leopold. Αν συνεχίσουμε τη διαδικασία της εγγραφής στον προϋπολογισμό των υπολοίπων του προηγούμενου έτους, θα μπορέσουμε να κάνουμε το ίδιο όχι μόνον εδώ στο Στρασβούργο με το κτήριο IPE IV, αλλά και με κάποια από τα κτήρια του Κοινοβουλίου στο Λουξεμβούργο. Όλα αυτά εντάσσονται στις φιλοδοξίες μας, όπως και η διασφάλιση της αγοράς των κτηρίων Belliard I και II και η διάθεσή τους στην Επιτροπή των Περιφερειών και στην Οικονομική και Κοινωνική Επιτροπή.
<P>
Με αυτόν τον συμπληρωματικό και διορθωτικό προϋπολογισμό κάνουμε άλλο ένα μεγάλο βήμα για να μπορέσουμε να γίνουμε ιδιοκτήτες των κτηρίων μας και για να μπορέσουμε να εξοικονομήσουμε χρήματα για το μέλλον. Προτείνω, επομένως, να υπερψηφιστεί από το Σώμα.

<SPEAKER ID=45 NAME="Πρόεδρος">
Προχωρούμε στην ψηφοφορία.
<P>
(Το Σώμα εγκρίνει το ψήφισμα και ο Πρόεδρος αναγγέλλει την έγκριση του διορθωτικού και συμπληρωματικού προϋπολογισμού 1/98)

<CHAPTER ID=5>
Ερμηνεία του Κανονισμού
<SPEAKER ID=46 LANGUAGE="FR" NAME="Πρόεδρος">
Κυρίες και κύριοι, μόλις έλαβα μια επιστολή από τον Πρόεδρο της Επιτροπής Κανονισμού, στην οποία μου μεταφέρει την ερμηνεία στην οποία αναφέρθηκα κατά τη διάρκεια της συζήτησής μας σχετικά με τη διάταξη των εργασιών. Αυτή η ερμηνεία αναφέρει τα ακόλουθα:
<P>
«Η Επιτροπή Κανονισμού θεώρησε ότι οι διατάξεις του παραρτήματος 5 δεν εισάγουν παρεκκλίσεις στις γενικές διατάξεις του Κανονισμού σχετικά με την κατάθεση τροπολογιών, δεδομένου ότι οι τελευταίες γίνονται δεκτές σύμφωνα με το άρθρο 125. Διευκρινίζει εν προκειμένω ότι οι τροπολογίες που είναι αντίθετες με την πρόταση της αρμόδιας επιτροπής είναι μη παραδεκτές. Εξάλλου, με δύο χωριστές ψηφοφορίες, η επιτροπή, πρώτον, θεώρησε ότι οι διατάξεις του παραρτήματος 5 παραμένουν σε ισχύ και, δεύτερον, αποφάσισε να επενεξετάσει τον συνολικό μηχανισμό σύμφωνα με το άρθρο 162, παρ. 2».
<P>
(ES) Αυτή η επιστολή θα διαβιβασθεί αμέσως στις πολιτικές ομάδες, όπως και στον εισηγητή και στην Πρόεδρο της Επιτροπής Ελέγχου του Προϋπολογισμού. Αυτή η ερμηνεία θα συμπεριληφθεί στα σημερινά συνοπτικά πρακτικά και γι' αυτό οποιαδήποτε σχετική αντίρρηση θα πρέπει να διατυπωθεί αύριο, κατά την έναρξη της συνεδρίασης. Σε περίπτωση που εκφραστεί αντίρρηση σε σχέση με αυτή την ερμηνεία, το θέμα θα τεθεί σε ψηφοφορία αύριο το μεσημέρι. Όλα τα παραπάνω θα εξηγούνται σε σημείωση προς τους αποδέκτες της επιστολής.
<CHAPTER ID=6>
Πέμπτο πρόγραμμα-πλαίσιο ΕΤΑΕ (1998-2002)
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0493/98) της κ. Quisthoudt-Rowohl, εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το κοινό σχέδιο που ενέκρινε η Επιτροπή Συνδιαλλαγής για μια απόφαση του Ευρωπαϊκού Κοινοβουλίου και του Συμβουλίου σχετικά με το Πέμπτο Πρόγραμμα Πλαίσιο Δράσεων Έρευνας, Τεχνολογικής Ανάπτυξης και Επίδειξης της Ευρωπαϊκής Κοινότητας (1998-2002) (3626/98) (C4-0646/98-97/0119(COD)).

<SPEAKER ID=48 NAME="Quisthoudt-Rowohl">
Αξιότιμε κύριε Πρόεδρε, αγαπητοί συνάδελφοι, για να φθάσουμε σε αυτό το τέλος και σε αυτό το αποτέλεσμα συνδιαλλαγής χρειάσθηκαν τέσσερεις συνεδριάσεις της Επιτροπής Συνδιαλλαγής, και πιστεύω πως σημειώσαμε ρεκόρ. Τώρα τίθεται φυσικά το ερώτημα εάν το αποτέλεσμα δικαιολογεί βασικά όλον αυτόν τον κόπο. Από την πλευρά του Κοινοβουλίου, νομίζω ότι ως εισηγήτρια μπορώ να πω πως ναι, αποτελεί ένα καλό αποτέλεσμα για εμάς. Αμέσως από την αρχή μπορούσαμε να διαπιστώσουμε ότι σε ουσιαστικά θέματα το Συμβούλιο υιοθέτησε τη δομή του προγράμματος-πλαισίου και τα περιεχόμενα που είχαμε ψηφίσει με μερικώς υπερισχύουσες πλειοψηφίες, ούτως ώστε δεν υπήρξαν ουσιαστικά παρά μόνο διορθώσεις λεπτομερειών στον τομέα αυτό. Δεν ήταν αυτό το δύσκολο τμήμα της όλης διαδικασίας.
<P>
Ωστόσο, το Συμβούλιο, είτε λόγω της μεγάλης σοφίας του, είτε φοβούμενο πιθανές εξελίξεις, υπέβαλε μερικές τροποποιήσεις, μερικά άρθρα που θεωρούμε εντελώς απαράδεκτα. Βρισκόμαστε όλοι στο προπαρασκευαστικό στάδιο της Ατζέντας 2000, στο προπαρασκευαστικό στάδιο μιας ενδεχόμενης νέας χρηματοδότησης της Ευρωπαϊκής Ένωσης. Η νέα αυτή χρηματοδότηση ίσως να έχει επιπτώσεις και στην ερευνητική πολιτική, με επακόλουθες τροποποιήσεις. Όμως, για το Κοινοβούλιο ως νομοθετικό όργανο ήταν απαράδεκτο να έχει το Συμβούλιο τη δυνατότητα να διεξάγει μόνο του ψηφοφορία για ενδεχόμενες τροποποιήσεις και να αποφασίζει μόνο του. Εμείς κατορθώσαμε να επαναφέρουμε την πλήρη συναπόφαση καθ' όλες τις μελλοντικές τροποποιήσεις του ερευνητικού προγράμματος-πλαισίου, όπως προβλέπεται στις συνθήκες.
<P>
Ένα επιπλέον θέμα που είχε πολύ μεγάλη σημασία για εμάς, αν και δεν βρήκε και τόσο μεγάλη απήχηση κατά τη δημόσια συζήτηση, είναι ότι ζούμε σε μια εποχή ταχέων αλλαγών και μεγάλης ευελιξίας και δεν είναι δυνατόν να γνωρίζουμε το 1997/98 ποια προβλήματα θα παρουσιασθούν ενδεχομένως εν έτει 2000/2001 και τις λύσεις που θα πρέπει να εξεύρουμε τότε, ενδεχομένως με τη βοήθεια της έρευνας, της καινοτομίας, με καινοτόμα προϊόντα. Κατά συνέπεια, επιμείναμε στην επαναξιολόγηση των περιεχομένων του προγράμματος μετά την πάροδο του ημίσεος της προβλεπόμενης διάρκειάς του. Δεν είμαστε ξετρελλαμένοι με την ιδέα να δρομολογήσουμε μια δύσκολη διαδικασία τη στιγμή εκείνη, δηλαδή σε δύο με τρία χρόνια. Σε περίπτωση, όμως, που μια νέα, κατά πάσα πιθανότητα, Επιτροπή θέσει νέους τόνους σε κάποια θέματα, θα θέλαμε πολύ να μπορούμε να συναποφασίζουμε για τους νέους αυτούς τόνους, και το καταφέραμε αυτό.
<P>
Ένα τρίτο σημείο που θεωρούμε πολύ σημαντικό ήταν να ληφθούν υπόψη στο ερευνητικό πρόγραμμα πλαίσιο οι μικρές και μεσαίες επιχειρήσεις. Είμαστε σε θέση να διαπιστώσουμε ότι το τελευταίο διάστημα σημειώθηκαν μεγάλες πρόοδοι στον τομέα αυτό, κάτι που οφείλεται μεταξύ άλλων και στις προσπάθειες που κατέβαλε η Επιτροπή. Εάν, όμως, θεωρούμε πως οι μικρές και μεσαίες επιχειρήσεις αποτελούν τη ραχοκοκκαλιά της οικονομίας μας όσον αφορά τη δημιουργία νέων θέσεων εργασίας, τότε πρέπει να παραμερίσουμε και όλες τις ενδεχόμενες δυσκολίες, ούτως ώστε οι επιχειρήσεις να συμμετάσχουν στον μέγιστο δυνατό βαθμό στην προώθηση διερευνητικών χορηγήσεων, που κάποια στιγμή στη συνέχεια θα καταλήξει κατά πάσα πιθανότητα στη δημιουργία θέσεων εργασίας. Διευρύναμε, συνεπώς, τη συμμετοχή των μικρομεσαίων επιχειρήσεων. Επίσης, εισαγάγαμε κανόνες με στόχο τη διευκόλυνση της πρόσβασης. Το Συμβούλιο ενέκρινε αυτές τις απαιτήσεις, ύστερα όμως από μακροχρόνιες αντιπαραθέσεις.
<P>
Τώρα πρέπει να αναφερθώ σε ένα μελανό σημείο αυτού του αποτελέσματος συνδιαλλαγής: πρόκειται για τον γενικό προϋπολογισμό. Δεν μπορώ να κρύψω ότι θα προτιμούσαμε να έχουμε κάποιο άλλο ψηφίο πριν από το κόμμα των δισεκατομμυρίων. Απευθυνόμενος στο Συμβούλιο, πρέπει να πω ότι, ενόψει αυτού του ελαφρώς διαφοροποιημένου ποσού, αποτελεί βασικά πολύ μεγάλη στενοκεφαλιά να μην υποχωρούν στο θέμα αυτό οι κυρίες και κύριοι υπουργοί. Σε τελική ανάλυση, δεν πρόκειται παρά για μια διαφορά ποσοστού 0, 26 %. Αισιοδοξώ πως η Επιτροπή και η κυρία Επίτροπος θα μπορέσουν, χάρη σε μια καλή, προσεκτική και αποτελεσματική διαχείριση, να εξοικονομήσουν αυτά τα χρήματα στον τομέα τους, χωρίς να χρειαστεί να τα αποσπάσουν από την έρευνα.
<P>
(Χειροκροτήματα) Όπως αναφέρεται και στο άρθρο 1, το Κοινοβούλιο θα παρακολουθήσει επίσης αργότερα τη διαχείριση του προγράμματος. Σχετικά με αυτό πρέπει να πω ότι σε μια συνδιαλλαγή γίνονται μάχες με πολύ άνισα, κατά βάση, όπλα. Το Συμβούλιο χρειάζεται ομοφωνία. Οι κυρίες και κύριοι υπουργοί είναι εντελώς σύμφωνοι στο θέμα αυτό και κρύβονται πάντα πίσω από οποιονδήποτε τυγχάνει να είναι εναντίον. Στο Κοινοβούλιο χρειαζόμαστε πλειοψηφίες. Για την έγκριση ενός αποτελέσματος συνδιαλλαγής χρειαζόμαστε διαφορετική πλειοψηφία από ό, τι για την απόρριψη της κοινής θέσης του Συμβουλίου. Αυτό απλούστατα δεν είναι πλέον ούτε σύγχρονο, αλλά ούτε και επίκαιρο. Είμαι πεπεισμένη πως στο θέμα αυτό θα προσφέρει καλές υπηρεσίες η Συνθήκη του Αμστερνταμ, η οποία όχι μόνον επέκτεινε τα δικαιώματά μας, αλλά και διευκόλυνε ορισμένες διαδικασίες.
<P>
Στο σημείο αυτό φθάνω σε ένα πολύ ευχάριστο για μένα τμήμα της αγόρευσής μου και θα ήθελα να ευχαριστήσω την Επιτροπή για τη σταθερή συνεργασία και για τις πολύ πρόσφορες αντιπαραθέσεις. Δεν είχαμε πάντα την ίδια γνώμη, κυρία Επίτροπε! Ευχαριστώ επίσης όλους τους συναδέλφους στην άλλη πλευρά του Σώματος οι οποίοι εξήντλησαν εν μέρει τις δυνατότητές τους, πράγμα που δεν μου διέφυγε, αγαπητοί συνάδελφοι. Δεν αφήσατε απαραίτητα να σας λυγίσουν, όπως κι εμείς άλλωστε. Γνωρίζω, όμως, πως εν μέρει σας ήταν εξίσου δύσκολο, όπως και για εμάς, να επιτύχετε αυτό το αποτέλεσμα συνδιαλλαγής, ειδικότερα μάλιστα όταν επρόκειτο για θεσμικά θέματα. Θα ήθελα να τονίσω ότι εδώ στο προπαρασκευαστικό στάδιο του προεκλογικού αγώνα πρόκειται για τα δικαιώματα αυτού του Σώματος και ότι αυτό το αποτέλεσμα συνδιαλλαγής επιτεύχθηκε τελικά και μέσω της αλληλεγγύης που όλοι αποδείξατε πως διαθέτετε. Δεν μπορώ παρά να ευχηθώ η αλληλεγγύη αυτή να αποτελέσει παράδειγμα γι' αυτό το Σώμα σε όλα τα θέματα που αφορούν εμάς, ως εκλεγμένους φυσικά εκπροσώπους των πολιτών. Σας ευχαριστώ θερμά γι' αυτό!
<P>
Ακόμα μια τελευταία πρόταση σχετικά με τα ειδικά προγράμματα για τα οποία θα διεξαχθούν αμέσως τώρα διαβουλεύσεις. Πάλι δεν μας διέφυγε το γεγονός ότι το Συμβούλιο πέτυχε ήδη σε μεγάλο βαθμό συμφωνία για τα ειδικά αυτά προγράμματα. Σχετικά με αυτό προέβη σε μερικές λίαν ατυχείς ανακοινώσεις στον Τύπο. Απευθυνόμενη στο Συμβούλιο, θα ήθελα να επισημάνω ότι θα εξετάσουμε επακριβώς εάν θα εισαχθούν στα οριστικά κείμενα οι τροπολογίες για τις οποίες θα διεξαχθεί ψηφοφορία αύριο και οι οποίες είναι προς συζήτηση σήμερα, και θα επιμείνουμε κι εδώ στα δικαιώματά μας.
<P>
Τελειώνοντας, πρέπει βασικά να πω με πάσα ειλικρίνεια ότι, προς μεγάλη ευχαρίστηση όλων, όλα επιλύονται. Η ευχαρίστηση, όμως, αυτή είναι η δουλειά ενάμιση χρόνου, για το οποίο ευχαριστώ άλλη μια φορά θερμά όλους όσους με βοήθησαν. Ως εισηγήτρια, εκφράζω την ικανοποίησή μου, κι ελπίζω να καταλήξουμε αύριο σε μια ομόφωνη ψήφο γι' αυτό το αποτέλεσμα συνδιαλλαγής.
<P>
(Χειροκροτήματα)
<SPEAKER ID=49 NAME="Schierhuber">
Κύριε Πρόεδρε, αξιότιμοι κυρίες και κύριοι, πρώτα απ' όλα θα ήθελα να συγχαρώ την εισηγήτριά μας για το αποτέλεσμα το οποίο πέτυχε στη διαδικασία συνδιαλλαγής. Το πέμπτο πρόγραμμα πλαίσιο αποτελεί ένα πρώτο μικρό βήμα προς τη σωστή κατεύθυνση. Η βιώσιμη διαχείριση της γεωργίας, της αλιείας και της δασοκομίας, καθώς και η ολοκληρωμένη ανάπτυξη της υπαίθρου, συμπεριλαμβανομένων των ορεινών περιοχών, πρέπει να προωθηθεί στο πλαίσιο της έρευνας και της επιστήμης και να εκφρασθεί στους τομείς αυτούς.
<P>
Παρ' όλα αυτά, θεωρώ πολύ λυπηρό το γεγονός ότι, όπως πάντα, δεν διακρίνεται κάποια σοβαρή προσέγγιση για την πολιτική αυτή του μέλλοντος στην πρόταση σχετικά με την Ατζέντα 2000, γεγονός που προσωπικά με εξοργίζει πάρα πολύ. Η αυστριακή προεδρία απέδωσε μεγάλη σημασία στο θέμα αυτό και διοργάνωσε σχετικά ένα συνέδριο εμπειρογνωμόνων με διεθνή παρουσία. Ελπίζω και αυτά τα αποτελέσματα να ληφθούν τελικά υπόψη στη μελλοντική πολιτική για την Ευρώπη.

<SPEAKER ID=50 NAME="Ferber">
Κύριε Πρόεδρε, κυρία Επίτροπε, αγαπητοί συνάδελφοι, εξ ονόματος της Επιτροπής Μεταφορών και Τουρισμού είχαμε καταθέσει ήδη κατά την πρώτη ανάγνωση έναν μεγάλο αριθμό τροπολογιών. Τότε θέλαμε να αποκτήσει ένα δικό του κέντρο βάρους ο τομέας της πολιτικής μεταφορών, πράγμα που δυστυχώς δεν κατέστη δυνατόν, μας χαροποιεί όμως ιδιαίτερα το γεγονός ότι επετεύχθη η διατήρηση από άποψη περιεχομένου των αποτελεσμάτων της πρώτης ανάγνωσης μέχρι την τρίτη ανάγνωση, τώρα, στη διαδικασία συνδιαλλαγής. Ειδικότερα, θα ήθελα να υπενθυμίσω το θέμα της συνδυασμένης μεταφοράς, που ήταν ιδιαίτερης σημασίας για εμάς. Το γεγονός ότι, πέραν τούτου, επετεύχθη η διατήρηση της σημασίας της αεροδιαστημικής αποτελεί μία από τις μεγάλες επιτυχίες αυτής της διαδικασίας συνδιαλλαγής.
<P>
Θα ήθελα να ευχαριστήσω θερμά όλους όσους συμμετείχαν, και ειδικότερα την εισηγήτρια. Το ότι δεν επετεύχθη ο στόχος να διατεθούν αρκετά χρήματα γι' αυτόν τον σημαντικό τομέα των μεταφορών, ο οποίος αποτελεί, ως γνωστόν, μία από τις κινητήριες δυνάμεις για την ολοκλήρωση της Ευρώπης μάς λυπεί ως προς το ότι το Συμβούλιο δεν γνώριζε πώς να ανταποκριθεί στις μεγάλες προκλήσεις στον τομέα αυτό και θα προτιμήσει να συνεχίσει να υπολογίζει στις εθνικές του πολιτικές. Νομίζω πως και στον τομέα των μεταφορών θα ήταν καλύτερα να έχουμε περισσότερη, παρά λιγότερη, Ευρώπη.

<SPEAKER ID=51 LANGUAGE="IT" NAME="Imbeni">
Κύριε Πρόεδρε, παρεμβαίνω βέβαια εξ ονόματος της Ομάδας του Ευρωπαϊκού Σοσιαλιστικού Κόμματος, αλλά, για να πω την αλήθεια, περισσότερο υπό την ιδιότητα του προέδρου της αντιπροσωπείας που πραγματοποίησε τις διαπραγματεύσεις συνδιαλλαγής, η οποία, όπως είπε και η κυρία Quisthoudt-Rowohl, ήταν όντως δύσκολη: είναι αλήθεια ότι χρειαστήκαμε τέσσερεις συνεδριάσεις, δύο εισαγωγικές και δύο με τις οποίες εισήλθαμε πραγματικά στην ουσία του ζητήματος.
<P>
Θα ήθελα να συνάγω ορισμένα συμπεράσματα σε γενικό επίπεδο. Πρώτα απ' όλα επιβεβαιώνεται η ασυμβατότητα μεταξύ των δύο εννοιών: της ομοφωνίας των αποφάσεων του Συμβουλίου και της διαδικασίας συνδιαλλαγής. Δεν μπορεί να γίνεται λόγος για επίπεδο ισότητας κατά τη διάρκεια της νομοθετικής διαδικασίας, εάν το Συμβούλιο δεσμεύεται από μια ομοφωνία η οποία προβάλλει τη λογική των αρνησικυριών και το Κοινοβούλιο δεν μπορεί, συνεπώς, να εξασκήσει εξ ολοκλήρου, υπό αυτές τις συνθήκες, το δικαίωμά του για συναπόφαση.
<P>
Κατά δεύτερο λόγο, βάσει αυτών και άλλων εμπειριών, έχω την εντύπωση ότι εντός του Συμβουλίου δεν έχει ακόμα αφομοιωθεί ουσιαστικά η έννοια της συναπόφασης. Έχουμε πράγματι διαπιστώσει, και επ' ευκαιρία της τελευταίας συνδιαλλαγής σχετικά με το πέμπτο πρόγραμμα πλαίσιο, ότι οι διάφορες αντιπροσωπείες, παρεμβαίνοντας εξ ονόματος των αντίστοιχων χωρών, τόνιζαν πόσο είχαν κοπιάσει ώστε να καταλήξουν στην κοινή θέση, θεωρώντας την ήδη έναν πολύ δύσκολα πραγματοποιήσιμο συμβιβασμό, σαν το Κοινοβούλιο να έπρεπε απλώς, στη συνέχεια, να αποφασίσει εάν θα τον αποδεχθεί ή θα τον απορρίψει, και όχι, αντίθετα, να ξεκινήσει μια νέα διαπραγμάτευση για την πραγματοποίηση ενός νέου συμβιβασμού.
<P>
Τρίτον, θα ήθελα επ' ευκαιρία να τονίσω την ιδιαίτερη σημασία που είχαν η στάση και η συμπεριφορά της δικής μας αντιπροσωπείας, που χαρακτηρίστηκαν από ιδιαίτερη ευφυία, καθώς και να υπογραμμίσω τις ικανότητες και τις εμπειρίες διαφόρων συναδέλφων που γνωρίζουν πολύ καλά το θέμα για το οποίο μιλήσαμε και έδωσαν την δυνατότητα στην αντιπροσωπεία μας να παρουσιαστεί ενωμένη σε όλες τις σημαντικές συναντήσεις και να επιδείξει ομοφωνία που συχνά είναι πραγματικά δύσκολο να διαπιστωθεί στην αίθουσα των συνεδριάσεών μας.
<P>
Πρέπει να πω ότι ευνοηθήκαμε εν μέρει από την αυστριακή προεδρία, η οποία ήταν διατεθειμένη να κινηθεί προς την κατεύθυνση που επιθυμούσε το Κοινοβούλιο, και εν μέρει από την Επίτροπο κυρία Cresson, η οποία ήταν φυσικά ένας από τους υποστηρικτές μας, δεδομένου ότι η πρόταση του Κοινοβουλίου συνέπιπτε με αυτή της Επιτροπής. Παρ' όλα αυτά, τα εμπόδια ήταν πραγματικά μεγάλα και ιδιαίτερα σημαντικά.
<P>
Θα ήθελα να επισημάνω εδώ, όπως έκανε ήδη η εισηγήτρια, κυρία Quisthoudt-Rowohl, τα δύο βασικά ζητήματα. Πρώτα απ' όλα, σχετικά με το Συμβούλιο και τον τρόπο με τον οποίο αντιλήφθηκε την έννοια της συναπόφασης: ένα Συμβούλιο που αποφασίζει σχετικά με την κοινή του θέση και στα πλαίσια αυτής της κοινής θέσης ορίζει μια ρήτρα που το ίδιο χαρακτηρίζει ως «ρήτρα λαιμητόμο» δεν επιδεικνύει μεγάλη ευφυία, αν μη τι άλλο από πλευράς τακτικής. Η παρουσίαση στο Κοινοβούλιο μιας θέσης αυτού του τύπου σημαίνει ακριβώς ότι δεν γίνεται κατανοητή η ουσία, αλλά ούτε και η μορφή της αντίδρασης που θα προκαλέσει μια τέτοια ρήτρα. Με τη ρήτρα αυτή οριζόταν, πράγματι, ότι μετά την 31η Δεκεμβρίου 1999 δεν θα διατίθετο πλέον ούτε ένα ευρώ για την έρευνα και ότι, ελλείψει αποφάσεων σχετικά με τις νέες δημοσιονομικές προοπτικές, θα αποφάσιζε το ίδιο το Συμβούλιο, κι έτσι η συναπόφαση, που είχε μπει από την πόρτα, έφευγε από το παράθυρο. Αυτό ήταν το κατεξοχήν ουσιαστικό θέμα: παραδόξως, κάθε φορά που οδηγούμαστε σε συνδιαλλαγή διαφωνούμε ως προς τα ποσά, ενώ αυτή τη φορά χρειάστηκε να συζητήσουμε περισσότερο σχετικά με ένα διαδικαστικό ζήτημα, ένα ζήτημα θεσμικού χαρακτήρα, πριν ακόμα καταλήξουμε να ολοκληρώσουμε τη συζήτηση ως προς τα ποσά.
<P>
Η γνώμη μας - το είπαμε πολλές φορές - είναι ότι επρόκειτο για παραβίαση της Συνθήκης, ή τουλάχιστον για παραβίαση της διοργανικής συμφωνίας σχετικά με τις δημοσιονομικές προοπτικές. Κι εδώ θα έπρεπε ίσως η ίδια η Επιτροπή ως Επιτροπή - κι όχι τόσο η Επίτροπος Cresson - να έχει επισημάνει, έπειτα από την έκδοση της κοινής θέσης του Συμβουλίου, ότι πιθανώς να έχει προσβληθεί μία από τις αρχές της Συνθήκης, δεδομένου ότι η Επιτροπή είναι ο θεματοφύλακας των συνθηκών. Ωστόσο, από αυτή την άποψη εγώ είμαι αρκετά ικανοποιημένος, διότι πετύχαμε ένα αρκετά θετικό αποτέλεσμα.
<P>
Όσον αφορά τους διαθέσιμους πόρους - το ανέφερε ήδη η κυρία Quisthoudt-Rowohl - μπορούμε να πούμε ότι θα μπορούσαν να είναι περισσότεροι, αλλά διατρέξαμε τον κίνδυνο να επιτύχουμε και λιγότερα. Συνολικά πιστεύω ότι πρόκειται για ένα καλό αποτέλεσμα, δεδομένων των συνθηκών υπό τις οποίες πραγματοποιήθηκαν οι διαπραγματεύσεις. Υπάρχει, ωστόσο, ένα «αλλά», το οποίο θα ήθελα να τονίσω. Πρόκειται για την αντίθεση μεταξύ κυβερνήσεων που υποστηρίζουν ότι η εργασία αποτελεί προτεραιότητα και ότι χρειάζεται να επενδύσουμε στην έρευνα και στην καινοτομία για να δώσουμε επιπλέον ώθηση και να δημιουργήσουμε θέσεις απασχόλησης και, όταν πρόκειται να καταλήξουμε σε αποφάσεις, ενός Συμβουλίου - ενός συνόλου δηλαδή κυβερνήσεων - που δεν λαμβάνει ούτε καν υπόψη του την πιθανότητα να αυξηθούν κατά δύο δισεκατομμύρια Ecu οι διαθέσιμοι πόροι για το πέμπτο πρόγραμμα πλαίσιο. Έτσι, λοιπόν, υφίσταται αντίθεση ανάμεσα σε όσα αποφασίστηκαν κατά την διάρκεια αυτής της συνδιαλλαγής και όσα συζητήθηκαν στη συνέχεια και αποφασίσθηκαν στην Βιέννη: μεγάλα λόγια, το σχέδιο και το νέο σύμφωνο για την εργασία, αλλά αυτό που χρειαζόταν ήταν μια πιο συγκεκριμένη πρωτοβουλία ακριβώς τη στιγμή κατά την οποία επρόκειτο να ολοκληρώσουμε τη συνδιαλλαγή.
<P>
Για άλλα προβλήματα σχετικά με το θέμα αυτό θα παρέμβουν άλλοι ομιλητές. Εγώ περιορίζομαι να ευχαριστήσω την εισηγήτρια, τον πρόεδρο της επιτροπής, τον αξιότιμο κύριο Scapagnini, καθώς και όλους τους συναδέλφους που συμμετείχαν με μεγάλο ζήλο, και καλώ το Σώμα να εγκρίνει τα αποτελέσματα αυτής της συνδιαλλαγής παρέχοντας ισχυρή και ευρεία στήριξη.

<SPEAKER ID=52 LANGUAGE="PT" NAME="Vaz da Silva">
Κύριε Πρόεδρε, κυρία Επίτροπε, ο Francis Bacon είχε πει ότι «όποιος δεν εφαρμόζει καινούριες λύσεις θα πρέπει να αναμένει νέα δεινά, μιας και ο χρόνος είναι κατ' εξοχήν καινοτόμος». Αυτό ακριβώς είχε πει ένας μεγάλος Ευρωπαίος πριν από τετρακόσια χρόνια. Φαίνεται, όμως, ότι, ακόμη και σήμερα, στην Ευρώπη δεν έχουμε αφομοιώσει το δίδαγμα.
<P>
Η εισαγωγή καινοτομιών είναι όρος επιβίωσης: αποτελεί το αντίδοτο για την αδράνεια, δημιουργεί νέες αγορές που προηγουμένως δεν είχαμε καν διανοηθεί, ενθαρρύνει την προώθηση μιας πιο αποδοτικής και περισσότερο ανθρώπινης κοινωνίας. Για την επίτευξη καινοτομιών στην κοινωνία, είναι αναγκαία η διεξαγωγή έρευνας, έρευνας σε τομείς αιχμής, όπως είναι οι βιοτεχνολογίες, έρευνας εφαρμοσμένης στη βιομηχανία, αλλά και έρευνας στον κοινωνικοοικονομικό τομέα.
<P>
Το πέμπτο πρόγραμμα πλαίσιο Έρευνας και Τεχνολογικής Ανάπτυξης διαμορφώθηκε και απέκτησε συνοχή κατά την πορεία των συζητήσεων, στο πλαίσιο των τριών αναγνώσεων και της μακράς διαδικασίας συνδιαλλαγής, και εμφανίζεται σήμερα ως ένα ισόρροπο πρόγραμμα το οποίο αξίζει να τύχει ευρείας υποστήριξης. Θα μπορούσε να αναφερθεί ακόμα και ως υπόδειγμα διοργανικής συνεργασίας. Αυτό που προέχει τώρα είναι να μην καταστούν ανέφικτες οι προοπτικές που ανοίγει το συγκεκριμένο πέμπτο πρόγραμμα πλαίσιο για τους ερευνητές, για τις επιχειρήσεις και για την ευημερία των πολιτών, λόγω έλλειψης συμφωνίας σχετικά με τις δημοσιονομικές προοπτικές της Ένωσης. Η αναμέτρηση ανάμεσα στους υποστηρικτές της λεγόμενης «σταθεροποίησης» και τους «υπέρμαχους της συνοχής» θα πρέπει να τερματιστεί στους κόλπους του Συμβουλίου, με την επικράτηση μιας σφαιρικής και προνοητικής λογικής η οποία θα λαμβάνει υπόψη τα συμφέροντα που διακυβεύονται.
<P>
Στο κείμενο που πρόκειται να ψηφίσουμε επικράτησαν οι πτυχές της διαφάνειας, της πληροφόρησης, των ΜΜΕ, των αδύναμων κοινωνικών ομάδων, όπως είναι τα μειονεκτούντα άτομα και οι ηλικιωμένοι, ενώ ταυτόχρονα δόθηκε έμφαση σε μια προοπτική ειρήνης, με τις ειδικές αναφορές στον βιολογικό και χημικό αφοπλισμό και στον αποκλεισμό των πυρηνικών όπλων.
<P>
Παρά ταύτα, κύριε Πρόεδρε, ευελπιστώ ότι το Συμβούλιο που θα συνέλθει στις 22 του μηνός θα ενισχύσει τη συνιστώσα της κοινωνικοοικονομικής έρευνας, της οποίας υπεραμύνθηκε η Πορτογαλία. Μόνο έτσι θα υπάρχει η δυνατότητα πρόβλεψης των τάσεων και των παραγόντων αλλαγής στους κόλπους μιας κοινωνίας που μεταβάλλεται με γοργούς ρυθμούς, όπως είναι η κοινωνίας μας. Ζητήματα θεμελιώδους σημασίας, όπως είναι η ιθαγένεια, η συμμετοχή, ο αποκλεισμός, η βία, η δυνατότητα διακυβέρνησης και ο ρόλος των μέσων ενημέρωσης, απαιτούν μια προσεκτική και αδιάκοπη μελέτη ώστε να εξευρεθούν οι κατάλληλες απαντήσεις με γνώμονα τις ανάγκες της κοινωνίας.
<P>
Είναι ακόμη αναγκαίο να δοθεί έμφαση στη διεπιστημονική και στη διεθνή προσέγγιση της έρευνας που διεξάγεται στην Ευρώπη. Γι' αυτό, αναμένω επίσης ότι οι υποτροφίες Marie Curie θα χορηγούνται και σε υπηκόους μη κρατών μελών, αναγνωρίζοντας με τον τρόπο αυτό, έστω και συμβολικά, ότι η επιστήμη, όπως και η μουσική, είναι μια οικουμενική γλώσσα επικοινωνίας.

<SPEAKER ID=53 LANGUAGE="NL" NAME="Plooij-Van Gorsel">
Kύριε Πρόεδρε, συνάδελφοι, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, θα ήθελα να συγχαρώ θερμά την κ. Quisthoudt για τον ιδιαίτερα επιτυχημένο τρόπο με τον οποίο ολοκλήρωσε τη διαδικασία λήψης αποφάσεων για το πρόγραμμα πλαίσιο. Επίσης, θα ήθελα να εκφράσω την εκτίμησή μου για τη σύμπνοια που έδειξαν όλες οι πολιτικές ομάδες κατά τη διαδικασία συνδιαλλαγής. Το Κοινοβούλιο μίλησε στο Συμβούλιο με μία φωνή και φάνηκε αντάξιο των αρμοδιοτήτων του, αντάξιο, επαναλαμβάνω των αρμοδιοτήτων του!
<P>
Απορρίψαμε χωρίς συζήτηση τη ρήτρα λαιμητόμο για τον περιορισμό των κωλυσιεργιών και, με την καλή συνεργασία μας, σε απόλυτη συμφωνία με το πνεύμα και τον στόχο του προγράμματος πλαισίου, πετύχαμε ένα καλό αποτέλεσμα όσον αφορά, τόσο αυτόν καθαυτό τον προϋπολογισμό, όσο και το περιεχόμενο. Ευχαριστώ όλους τους συναδέλφους για τη συνεργασία αυτή και θα ήθελα να δηλώσω ότι η πολιτική μου ομάδα υποστηρίζει θερμά το αποτέλεσμα που επιτεύχθηκε.
<P>
Έχω να κάνω ακόμη μερικές παρατηρήσεις. Αρχίζοντας με το περιεχόμενο, θα ήθελα να πω ότι η πολιτική μου ομάδα αισθάνεται ικανοποίηση για το γεγονός ότι το Συμβούλιο συμφώνησε ήδη σε πρώτη ανάγνωση με την πρόταση του Κοινοβουλίου να επιλεγούν τέσσερα ερευνητικά θέματα για την προσεχή τετραετία. Επιπλέον, το Συμβούλιο και το Κοινοβούλιο συμφωνούν να δοθεί προτεραιότητα στα δύο πρώτα θέματα, που είναι η βιοτεχνολογία και η τεχνολογία πληροφοριών και επικοινωνιών. Κατ' αυτόν τον τρόπο αναγνωρίζεται ότι η απασχόληση στην Ευρώπη θα εξαρτηθεί κατά ένα μεγάλο μέρος στο μέλλον από την επιτυχή ανάπτυξη των τομέων αυτών.
<P>
Είναι αδύνατο να τονίσω όσο θα έπρεπε ότι η τεχνολογία είναι το κλειδί για την ανάπτυξη της οικονομίας, της ανταγωνιστικότητας και της απασχόλησης, με δυο λόγια το κλειδί για την ευημερία της Ευρώπης. Όταν εφαρμόζονται και αναπτύσσονται στην Ευρώπη νέες τεχνολογίες και υπηρεσίες, το αποτέλεσμα είναι ότι, εκτός από τα οφέλη που προκύπτουν από την απασχόληση, δίδεται μία ισχυρή ώθηση στην οικονομία, πράγμα που σημαίνει ότι ενισχύεται η ανταγωνιστική μας θέση. Αυτό χρειάζεται η Ευρώπη για να διατηρήσει τη θέση της στην παγκόσμια αγορά. Την άποψη αυτή συμμερίζονται όλες οι πλευρές, το Συμβούλιο, το Κοινοβούλιο και η Επιτροπή, ωστόσο, παρά τις εντυπωσιακές δηλώσεις των κρατών μελών και του Συμβουλίου, οι ερευνητικές δαπάνες στην Ευρωπαϊκή Ένωση υπολείπονται των αντίστοιχων δαπανών στους σημαντικότερους ανταγωνιστές της, τις ΗΠΑ και την Ιαπωνία. Δυστυχώς, όπως ήδη είπα, τα κράτη μέλη δίνουν προτεραιότητα στην έρευνα με τα λόγια, όχι όμως και με τα έργα. Το αρχικό ποσό των 14 δις Ecu, που προτάθηκε από το Συμβούλιο, ήταν κατώτερο ακόμη και από τις δαπάνες για το τέταρτο πρόγραμμα πλαίσιο.
<P>
Η πολιτική ορισμένων κρατών μελών έχει ως στόχο τη μείωση της εισφοράς στην Ευρωπαϊκή Ένωση. Εάν ληφθεί υπόψη, για παράδειγμα, η θέση των Κάτω Χωρών ως καθαρού συνεισφέροντος, αυτό είναι απόλυτα σωστό, απόλυτα σωστό, επαναλαμβάνω. Δεν είμαστε ο Αγιος Βασίλης. Όμως, το να συζητάμε τρεις ημέρες μέχρι αργά τη νύχτα για ένα ποσό 40 εκατ. Ecu και για μία περίοδο τεσσάρων ετών είναι κατά τη γνώμη μου υπερβολή.
<P>
Η έρευνα και η τεχνολογική ανάπτυξη είναι κατ' εξοχήν ένας τομέας όπου είναι απαραίτητη η ευρωπαϊκή συνεργασία. Από την άποψη αυτή, το πρόγραμμα πλαίσιο διαδραματίζει καθοριστικό ρόλο. Αυτή είναι κατά τη γνώμη μου και η βάση νομιμοποίησης και η σημαντικότερη προστιθέμενη αξία που αποφέρουν τα κονδύλια του ευρωπαϊκού προϋπολογισμού που διατίθενται για την έρευνα.
<P>
Aγαπητοί συνάδελφοι, η διαδικασία λήψης αποφάσεων γι' αυτό το πρόγραμμα πλαίσιο δεν αξίζει βραβείο ομορφιάς. Όμως, υπάρχει ελπίδα. Είναι ευτυχές το γεγονός ότι, με την επικύρωση της Συνθήκης του Αμστερνταμ, το Συμβούλιο θα αποφασίζει κι αυτό με ειδική πλειοψηφία για τα προγράμματα πλαίσια. Το Συμβούλιο δεν έχει συνηθίσει ακόμη στη διαδικασία της συναπόφασης. Αυτό, άλλωστε, είπε πριν από λίγο και ο κ. Imbeni. Πρόκειται για μία διαδικασία συναπόφασης, κι αυτό σημαίνει ότι το Συμβούλιο και το Κοινοβούλιο πρέπει να καταλήξουν σε έναν λειτουργικό συμβιβασμό. Η αλαζονική επιμονή στον συμβιβασμό που επετεύχθη με τόσες δυσκολίες στο Συμβούλιο των Υπουργών δεν εξυπηρετεί τη λήψη αποφάσεων για τη θέσπιση ευρωπαϊκής νομοθεσίας. Μία καλή διαδικασία λήψης αποφάσεων προϋποθέτει μεγαλύτερη ευελιξία εκ μέρους των κρατών μελών. Αυτό είναι το μήνυμά μου προς το Συμβούλιο.

<SPEAKER ID=54 LANGUAGE="FR" NAME="Pompidou">
Κύριε Πρόεδρε, κυρία Επίτροπε, αγαπητοί συνάδελφοι, χάρη στην αποφασιστικότητα του εισηγητή και στις προσπάθειες του προέδρου της Επιτροπής Συνδιαλλαγής, του συναδέλφου μας κ. Imbeni, το Ευρωπαϊκό Κοινοβούλιο και το Συμβούλιο κατέληξαν σε συμφωνία ως προς το ποσό, που αν και ανεπαρκές, επιτρέπει εντούτοις τη συνέχιση της ερευνητικής προσπάθειας της Ευρωπαϊκής Ένωσης.
<P>
Η αρχή της ενδιάμεσης αξιολόγησης εξασφαλίζει ότι θα ληφθούν υπόψη οι εξελίξεις των δημοσιονομικών προοπτικών, καθώς και η πρόοδος που έχει επιτευχθεί στον επιστημονικό και τεχνολογικό τομέα. Παράλληλα, το Κοινοβούλιο κέρδισε σε πέντε σημαντικά σημεία: τη διατήρηση του ποσοστού του 10 % για τη χρηματοδότηση της έρευνας των μικρομεσαίων επιχειρήσεων, τις έρευνες για τον βιολογικό και χημικό αφοπλισμό, τη μη χρηματοδότηση της κλωνοποίησης ανθρώπων, τον συνυπολογισμό της έρευνας για τη γήρανση και την αναπηρία και, τέλος, την καθιέρωση ενός βραβείου Renι Descartes για τους ταλαντούχους και επομένως πολλά υποσχόμενους ερευνητές.
<P>
Όσον αφορά το πέμπτο πρόγραμμα πλαίσιο, οφείλω να επισημάνω δύο τομείς που θα έχουν άμεσες συνέπειες στην καθημερινή ζωή στην Ευρώπη: πρόκειται, αφενός, για τις τεχνολογίες των πληροφοριών και των επικοινωνιών, προσπέλασιμων από όλους, οι οποίες λαμβάνουν υπόψη τους κανόνες δεοντολογίας των πληροφοριών που έχουν ως σκοπό να επιτρέψουν σε όλους να εκφράζουν την προσωπικότητά τους και να διευκολύνουν τελικά τις ανταλλαγές πληροφοριών, και αφετέρου, για τις τεχνολογίες που άπτονται των εμβίων όντων, οι οποίες δεν ευνοούν μόνο τα κυτταρικά εργοστάσια, αλλά και την καταπολέμηση των μολυσματικών ασθενειών και της γήρανσης. Οι διατάξεις της βιοηθικής έχουν πλέον καθορισθεί για την αποφυγή κάθε παρέκκλισης, και τα ιδιαίτερα κοινωνικοοικονομικά χαρακτηριστικά των κρατών μελών πρέπει να λαμβάνονται υπόψη, κυρίως όσον αφορά στις έρευνες για τα έμβρυα.
<P>
Όσον αφορά το Κοινό Κέντρο Ερευνών, πρέπει να αποτελέσει κέντρο αναφοράς και να τεθεί στην υπηρεσία των προβληματισμών του Ευρωπαϊκού Κοινοβουλίου και, επομένως, του πολίτη.
<P>
Τέλος, στον τομέα της έρευνας για την πυρηνική ενέργεια, δεν πρέπει βεβαίως να εγκαταλειφθούν οριστικά οι έρευνες για την ελεγχόμενη θερμοπυρηνική σύντηξη, αλλά να διατηρηθούν οι δραστηριότητες επιστημονικής και τεχνικής ενημέρωσης στον εν λόγω τομέα, ο οποίος έχει μέλλον. Παράλληλα, μου φαίνεται απαραίτητη η συνέχιση και η ανάπτυξη των ερευνών που αφορούν την ασφάλεια της πυρηνικής σχάσης, με σκοπό την τελειοποίηση αντιδραστήρων μεγαλύτερης ασφάλειας, όπως ο EPR, σε συνεργασία με πολλά ευρωπαϊκά κράτη, αλλά και προς όφελος μίας καλύτερης διαχείρισης του τέλους του κύκλου των πυρηνικών καυσίμων. Οι αντιδραστήρες υψηλής θερμοκρασίας θα πρέπει να εξακολουθούν να αποτελούν κίνητρο για την έρευνα στις βιομηχανίες και θα πρέπει να ξεκινήσουν έρευνες για τους υβριδικούς αντιδραστήρες στις πειραματικές μονάδες - πρόκειται για επικύρωση των απαραίτητων τεχνολογιών. Στη συνέχεια θα πραγματοποιηθεί συναρμολόγηση με σκοπό τη δημιουργία ενός πειραματικού πρωτοτύπου. Χάρη σε έρευνες οι οποίες διεξάγονται με διαφάνεια, η πυρηνική ενέργεια αποτελεί πράγματι το πλέον ασφαλές μέσο για την αντιμετώπιση της αύξησης της ενεργειακής ζήτησης, χωρίς να αυξηθούν οι εκπομπές του CO2.
<P>
Τέλος, υπ' αυτές τις συνθήκες το πέμπτο πρόγραμμα πλαίσιο για την έρευνα και την άναπτυξη θα επιτρέψει αφενός την αναγνώριση των ικανοτήτων των ερευνητών και των ευρωπαϊκών εργαστηρίων και αφετέρου την εξεύρεση των στοιχείων της μεταξύ τους συμπληρωματικότητας σε ολόκληρη την Ευρωπαϊκή Ένωση. Πρόκειται για το μέσο που θα αποδείξει την ευρωπαϊκή προστιθέμενη αξία και την αποτελεσματικότητά της. Κατ' αυτόν τον τρόπο θα περάσουμε από την Ευρώπη των ερευνητών στην Ευρώπη της έρευνας. Αυτή είναι μία από τις μεγαλύτερες προκλήσεις του πέμπτου προγράμματος πλαισίου που τίθεται στην υπηρεσία της γνώσης, αλλά και των πολιτών, σε ένα πλαίσιο ηθικής. Το πέμπτο πρόγραμμα πλαίσιο θα επιτρέψει στην Ευρώπη να καταλάβει τη θέση της στον δυτικό κόσμο και να γίνει γνωστή παγκοσμίως χάρη στις ικανότητες των ευρωπαίων ερευνητών.

<SPEAKER ID=55 LANGUAGE="EN" NAME="Ahern">
Κύριε Πρόεδρε, θα ήθελα να συγχαρώ την εισηγήτρια για την επιμέλειά της και την επιμονή της κατά τη διάρκεια των πολλών συνεδριάσεων της Επιτροπής Συνδιαλλαγής, καθώς και όλα τα μέλη αυτής της αντιπροσωπείας και ιδιαιτέρως τον πρόεδρο. Όπως επεσήμανε ο τελευταίος, επιθυμούσαμε πραγματική συναπόφαση, αλλά αυτή η διαδικασία παρεμποδίστηκε. Τελικά επιτύχαμε ένα αποδεκτό αποτέλεσμα και για τον λόγο αυτό το Κοινοβούλιο πρέπει να είναι ευγνώμον.
<P>
Οφείλω να πω ότι υπάρχει η κατάρα της λεπτομέρειας και θέλω να διατυπώσω κάποια σχόλια σχετικά με τη μυστικότητα και την έλλειψη διαφάνειας, ιδιαίτερα του ερευνητικού προγράμματος της Ευρατόμ. Είναι πλέον σαφές ότι η πυρηνική σύντηξη δεν έχει μέλλον και είναι, επομένως, παράλογο να συνεχιστεί ο προϋπολογισμός για το πρόγραμμα πλαίσιο. Πιστεύω ότι η Επιτροπή αποδέχτηκε αυτή τη λογική και θα δούμε τι θα γίνει.
<P>
Συγκεκριμένα, θέλω να αναφερθώ στο πρόγραμμα προστασίας από την ακτινοβολία που λειτουργεί στο πλαίσιο της Συνθήκης Ευρατόμ. Στα πλαίσια του προγράμματος υπάρχει μια ολιγαρχία που διαιωνίζεται. Οι αποφάσεις για το πρόγραμμα λαμβάνονται σε κλειστές συναντήσεις στις οποίες προσκαλούνται μόνον συντονιστές ερευνών και κυβερνητικές συμβουλευτικές επιτροπές. Οι άνθρωποι αυτοί αντιπροσωπεύουν κυρίως τις κυβερνητικές υπηρεσίες ραδιολογικής προστασίας των κρατών μελών και, υπ' αυτή την ιδιότητά τους, τους αποδέκτες των επιχορηγήσεων της Ευρατόμ στα κράτη μέλη.
<P>
Ένα σχετικό παράδειγμα είναι αυτό της Ιρλανδίας, όπου τρία από τα τέσσερα μέλη της εθνικής συμβουλευτικής επιτροπής, και συγκεκριμένα ο Jim Malone, φυσικός του Τμήματος Πυρηνικής Ιατρικής του Νοσοκομείου St James και μέλος του συμβουλίου του Ινστιτούτου Ραδιολογικής Προστασίας της Ιρλανδίας, ο Peter Mitchell, του Τμήματος Φυσικής, σύμβουλος του UCD και του Ινστιτούτου Ραδιολογικής Προστασίας της Ιρλανδίας, και ο John Cunningham, ραδιοχημικός, ανώτατο στέλεχος του Ινστιτούτου Ραδιολογικής Προστασίας της Ιρλανδίας, εργάζονται ή συνεργάζονται με το Ινστιτούτο Ραδιολογικής Προστασίας της Ιρλανδίας και πληρώνονται από την Ευρατόμ. Το άλλο μέλος είναι ένας δημόσιος υπάλληλος του Υπουργείου Ενέργειας. Σε όλες τις άλλες εθνικές συμβουλευτικές επιτροπές της Ιρλανδίας που εμπλέκονται σε κάποιο πρόγραμμα της Ευρωπαϊκής Κοινότητας υπάρχει ευρεία εκπροσώπηση από όλα τα ενδιαφερόμενα μέρη, και ο αριθμός των μελών των επιτροπών αυτών είναι από 12 μέχρι 16. Επομένως, ο τρόπος με τον οποίο γίνεται η διαχείριση του προγράμματος Ευρατόμ είναι απαράδεκτος.
<P>
Παρόμοια έλλειψη διαφάνειας παρατηρείται στον αποκαλούμενο ανεξάρτητο έλεγχο των σχεδίων που υποβάλλονται σε αυτό το πρόγραμμα της Ευρατόμ. Οι ελεγκτές φαίνεται να πληρώνονται με κάποιον τρόπο. Σε οποιαδήποτε αίτηση για πρόσβαση στον πλήρη κατάλογο με τα ονόματα των επιθεωρητών η απάντηση είναι αρνητική. Γιατί δεν δημοσιεύεται ο κατάλογος με τα ονόματα των επιθεωρητών, όπως συμβαίνει σε όλα τα άλλα προγράμματα; Είναι απολύτως απαραίτητο να διενεργείται η έρευνα για τη ραδιολογική προστασία από ανθρώπους χωρίς προσωπικά συμφέροντα και θα πρέπει, επομένως, να υπαχθεί στο τμήμα περιβάλλοντος και υγείας της ΓΔ ΧΙΙ. Επιθυμώ να ασκήσω όσο το δυνατόν μεγαλύτερη πίεση ως προς αυτό το σημείο.

<SPEAKER ID=56 LANGUAGE="DE" NAME="Tannert">
Κύριε Πρόεδρε, αξιότιμοι κυρίες και κύριοι, ας μου επιτραπεί να εκφράσω κι εγώ τις θερμές μου ευχαριστίες στην εισηγήτρια για τον ευφυή και δυναμικό τρόπο προσέγγισής της. Η συνεργασία μας ήταν καλή. Λογομαχήσαμε κιόλας, αλλά καταλήξαμε σε μία επιτυχία. Η αύξηση κατά 1, 7 δισεκατομμύρια ευρώ των κονδυλίων για το πέμπτο ερευνητικό πρόγραμμα πλαίσιο, που επετεύχθη από το Κοινοβούλιο, φαίνεται εκ πρώτης όψεως αξιόλογο ποσό, σε σύγκριση με το πρόγραμμα που προηγήθηκε. Δεν θα πρέπει, όμως, να παραβλέψουμε το γεγονός ότι το εν λόγω ποσό υπερβαίνει μόνο κατά 4 % εκείνο που αντιστοιχεί στους διορθωτικούς πόρους προς αντιστάθμιση του πληθωρισμού σχετικά με το προηγούμενο πρόγραμμα.
<P>
Αυτό δεν είναι πλέον το σαφές και αδιαμφισβήτητο σύνθημα που εμείς βασικά θέλαμε για την αποφασιστική εκκίνηση με στόχο την κοινωνία της γνώσης. Επιτρέψτε μου να σας υπενθυμίσω ότι ακριβώς φέτος οι ΗΠΑ ξεκίνησαν μια σχετική επίθεση με την οποία θα φθάσουν σε μια αναλογία 3 % του ακαθάριστου εγχώριου προϊόντος τους με την ετήσια προώθηση της έρευνάς τους. Αντίθετα, η Ευρώπη θα παραμείνει περίπου στο 2 %, διότι, πλην μερικών εξαιρέσεων, μειώνεται δυστυχώς και η κρατική έρευνα σε εθνικό επίπεδο.
<P>
Συνεπεία του αποκλεισμού στον οποίο προέβησαν μεμονωμένα μέλη, το Συμβούλιο δεν μπορούσε, δυστυχώς, να παρακινηθεί να υπερπηδήσει το φαινομενικά μαγικό όριο των 15 δισεκατομμυρίων ευρώ. Έτσι δεν θα επιτευχθούν ούτε κατά προσέγγιση τα στρατηγικά ανώτατα όρια της έρευνας στον γενικό προϋπολογισμό της ΕΕ, όπως πολύ σωστά είχε διατυπωθεί από παλαιότερα Συμβούλια. Το γεγονός αυτό είναι λυπηρό, κι έτσι το πέμπτο αυτό ερευνητικό πρόγραμμα πλαίσιο θα αποτελέσει σε αυτό το τμήμα έναν συμβιβασμό ο οποίος θα μπορεί να γίνει δεκτός σε κάποια τμήματά του από το Κοινοβούλιο για τον μοναδικό λόγο ότι, διαφορετικά, θα κινδύνευε η εν τω μεταξύ επιτευχθείσα συνέχεια για την ευρωπαϊκή προώθηση της έρευνας, κι αυτό θα ήταν οδυνηρό για όλους τους ενδιαφερόμενους.
<P>
Σε τελική ανάλυση δεν γίνεται λοιπόν διαφορετικά, διότι το πρόγραμμα αυτό πάσχει εκ γενετής, όπως έχει λεχθεί επανειλημμένως, από ένα λάθος που συνίσταται στο γεγονός ότι το μεν Κοινοβούλιο αποφασίζει σύμφωνα με δημοκρατικούς κανόνες, δηλαδή με πλειοψηφία, το δε Συμβούλιο βάσει ομοφωνίας. Αυτό δεν πρόκειται να αλλάξει, παρά μόνον όταν τεθεί σε ισχύ η Συνθήκη του Αμστερνταμ. Τότε θα καταστεί δυνατή η κατάρτιση των προϋπολογισμών με στρατηγικό τρόπο, και τότε τα ανταγωνιστικά ειδικά συμφέροντα δεν θα μπορούν πλέον να αποτελούν μείζον εμπόδιο.
<P>
Με μια αναδιοργανωμένη διαχείριση η Επιτροπή θα αντιμετωπίσει, τουλάχιστον εν μέρει, στο πέμπτο πρόγραμμα πλαίσιο, το δίλημμα ενός ακόμα υπερβολικά ευρέος φάσματος θεμάτων μέσω της διαδικτύωσης. Εκτός αυτού, η Επιτροπή θέλει να συγκεντρώσει σε ένα ευρωπαϊκό φόρουμ για την έρευνα τις συμβουλευτικές της επιτροπές, ενέργεια την οποία επιδοκιμάζουμε, κυρία Επίτροπε, και ως προς την οποία θα σας υποστηρίξουμε.
<P>
Με την αυριανή λήψη απόφασης το Κοινοβούλιο δεν θα παραιτηθεί από την πλευρά του από την αξίωση για συμμετοχή, αλλά θα παρακολουθήσει την εφαρμογή του προγράμματος. Στην παρακολούθηση αυτή που θα γίνει με κριτικό πνεύμα θα συγκαταλέγεται και η υλοποίηση της συγκέντρωσης και της ευελιξίας που όλοι επιθυμούμε. Επομένως, θα προβούμε σε απαραίτητες, ενδεχομένως, προσαρμογές του προγράμματος μόνο σύμφωνα με τη διαδικασία της συναπόφασης.
<P>
Ενόψει του μεγάλου αρνητικού χρεωστικού υπολοίπου της Ευρώπης στον τομέα του εμπορίου και της υψηλής τεχνολογίας, έναντι των ΗΠΑ και της Ιαπωνίας, είναι ανησυχητική η εν γένει ανεπαρκής χρηματοδότηση της ευρωπαϊκής έρευνας. Μόνο με μια συνεπή και πλήρη αξιοποίηση των αποτελεσμάτων μπορεί να επιτευχθεί εδώ μια κάποια ισορροπία. Το γεγονός ότι θα βελτιωθούν ουσιαστικά οι δυνατότητες συμμετοχής στο πρόγραμμα αυτό των εν μέρει εξαιρετικά καινοτόμων και με ένταση εργασίας μικρών και μεσαίων επιχειρήσεων αποτελεί μεγάλη επιτυχία του Κοινοβουλίου, την οποία. όπως ελέγχθη, σημειώσαμε μαζί με πνεύμα αλληλεγγύης.
<P>
Μια βελτιστοποίηση των δυνατοτήτων, μια ευρωπαϊκή προστιθέμενη αξία - όπως λέγεται τόσο συχνά - μπορεί να επιτευχθεί και μέσω της καθολικής συμπερίληψης προγραμμάτων της κοινωνικοοικονομικής έρευνας και της ενισχυμένης προώθησής της στην Τέταρτη Δράση, διότι η καινοτομία δεν έχει μόνο μια τεχνολογική, αλλά και μια κοινωνική πλευρά. Μία μετατροπή της έρευνας σε προσοδοφόρα μαζική εφαρμογή θα εξαρτηθεί σημαντικά και από τον βαθμό επιτυχίας κατά τη διαμόρφωση της νέας παγκόσμιας κοινωνίας της γνώσης με κοινωνικά δίκαιο τρόπο, άρα με ευρεία συμμετοχή. Νομίζω πως εκεί βρίσκεται το μεγαλύτερο δυναμικό μας.

<SPEAKER ID=57 LANGUAGE="DE" NAME="Linkohr">
Κύριε Πρόεδρε, κυρίες και κύριοι, θα προσθέσω και τις δικές μου ευχαριστίες στην εισηγήτρια, εξ ονόματος της Ομάδας μου. Έψαχνα πριν να βρω μια εικόνα και στη συνέχεια μου ήρθε στον νου πως θα μπορούσε κανείς να το διατυπώσει μια χαρά ως εξής: βρίσκεστε αντιμέτωποι με ένα σωρό ατομικιστές που έχουν πολλές αγαπημένες ιδέες, η συγκέντρωση των οποίων είναι σαν να έχετε αναλάβει το έργο να ζυγιάσετε έναν μεγάλο αριθμό άγριων αλόγων ούτως ώστε να μπορέσουν έπειτα να αφήσουν μια καλή εντύπωση στην ισπανική σχολή ιππασίας. Αυτή, λοιπόν, είναι η προσφορά σας. Και πάλι, ευχαριστώ πολύ. Δεν ήταν εύκολο, εσείς όμως το κατορθώσατε!
<P>
Σχετικά με το ερευνητικό πρόγραμμα πλαίσιο στο σύνολό του, θα ήθελα να πω, και μάλιστα όσο πιο αντικειμενικά γίνεται, ότι το Ευρωπαϊκό Κοινοβούλιο ήταν εκείνο που επέβαλε εκ νέου μια αύξηση. Αυτό θα τραβήξει για ολόκληρες δεκαετίες, και για τον λόγο αυτό συνιστώ στην Επιτροπή να συνεργαστεί στενά με το Κοινοβούλιο: θα είναι σημαντικό και για το μέλλον! Επειδή, όμως, το Συμβούλιο χειρίζεται με τόσο φιλάργυρο τρόπο τα χρήματά του, αναγκάζεται και να ακούσει ότι το μόνο πράγμα που μακροπρόθεσμα είναι ακριβότερο από την έρευνα είναι η απουσία έρευνα. Εάν θέλουμε να εξασφαλίσουμε το μέλλον μας - όπως έχουν ήδη πει πολλοί - δεν υπάρχει άλλος τρόπος από το να διευρύνουμε τη βάση της γνώσης, κι αυτό στοιχίζει κάπως στην αρχή, όπως και να το κάνουμε.
<P>
Δεύτερον, θα ήθελα να παρατηρήσω ότι δυσαρεστήθηκα πολύ, διαπιστώνοντας και πάλι ότι ο τομέας της έρευνας στερείται βασικά ενός λόμπυ. Πού βρίσκονται οι μεγάλες ευρωπαϊκές οργανώσεις του επιστημονικού τομέα οι οποίες μας υποστήριξαν; Ο καθένας θέλει να κρατήσει ένα μικρό κομμάτι από τη μεγάλη πίτα για τον εαυτό του, όχι όμως και να αυξήσει ολόκληρη την πίτα. Εάν δεν αλλάξει αυτό, εάν δεν αποκτήσει ένα ισχυρότερο λόμπυ ο τομέας της επιστήμης στις Βρυξέλλες, όπως συμβαίνει, άλλωστε, με άλλους τομείς, τότε ο τομέας αυτός θα συναντήσει δυσκολίες και στο μέλλον.
<P>
Aς έρθουμε τώρα στα μελλοντικά καθήκοντα. Ως πρώτο - αυτό ειπώθηκε ήδη πριν, και δικαίως, από την εισηγήτρια - θα αναφέρω ότι οι προθεσμίες λήξης των προϊόντων καθίστανται όλο και βραχύτερες, η γνώση αναπτύσσεται όλο και ταχύτερα, και ακριβώς επειδή η ευρωπαϊκή ερευνητική πολιτική ασχολείται, ως γνωστόν, με εφαρμοσμένη έρευνα, στοχεύοντας επομένως στην εισαγωγή στην αγορά προϊόντων με όλο και βραχύτερη, όμως, διάρκεια ζωής, είναι σημαντικό να συντομευθεί και η διαδικασία υποβολής αιτήσεων. Γνωρίζω πως εδώ υπάρχουν όρια, και υπάρχει τόσο ο έλεγχος του προϋπολογισμού, όσο και ο δημοσιονομικός έλεγχος, εμείς όμως πρέπει να βρούμε τρόπους για να αποφύγουμε να έχουμε τελικά έναν σωστό δημοσιονομικό έλεγχο, αλλά να έχει καταστραφεί η έρευνα. Δεν επιτρέπεται να διεξάγουμε δημοσιονομικό έλεγχο για τρία ή τέσσερα χρόνια, χωρίς να επιτυγχάνουμε τίποτα στον τομέα της έρευνας.
<P>
Πρέπει να συντομεύσουμε τις διαδικασίες. Αυτό αποκτά, παρεμπιπτόντως, ακόμα μεγαλύτερη σημασία, όσο αυξάνεται ο αριθμός των χωρών που συμμετέχουν στο πέμπτο ερευνητικό πρόγραμμα πλαίσιο. Σε αυτό θα συμμετάσχουν, ως γνωστόν, και οι χώρες της Κεντρικής και Ανατολικής Ευρώπης, στο πλαίσιο του προγράμματος PHARE. Σε μερικά χρόνια θα συμμετέχει και η Ελβετία, εφόσον έχει υπογράψει τη Συνθήκη. Αυτό σημαίνει ότι θα αντιμετωπίζουμε μια περιπλοκότερη διαδικασία από ό, τι στο παρελθόν, εάν δεν καταστήσουμε πιο λιτή τη διαχείριση, λαμβάνοντας βέβαια υπόψη τους κανόνες που μας επιβάλλουν ο δημοσιονομικός έλεγχος και ο έλεγχος του προϋπολογισμού.
<P>
Η δεύτερη παρατήρηση που μου έρχεται στον νου σχετικά με αυτό είναι η εξής: χρειαζόμαστε και κάτι σαν ένα controlling , ένα καλύτερο ερευνητικό controlling , επομένως όχι απλώς και μόνον έναν έλεγχο του προϋπολογισμού, αλλά ένα controlling στο πνεύμα ενός στρατηγικού και επιχειρησιακού στόχου, μια και θέλουμε να βγει κάτι από αυτό στο τέλος. Δεν αρκεί να διατεθούν με χρηστό τρόπο τα χρήματα, αλλά θα πρέπει και να βγει κάτι από αυτό. Δεν θέλουμε μόνο να διεξάγουμε έρευνα, αλλά θέλουμε και να βρούμε κάτι, και αυτό το ξεχνάμε συνέχεια, όπως ξέρετε. Για τον σκοπό αυτό πρέπει να αναπτυχθούν και μέσα πέρα από αυτά που είχαμε μέχρι τώρα. Σίγουρα θα έχουμε ακόμη τον χρόνο να εξετάσουμε το θέμα αυτό κατά τους επόμενους μήνες.
<P>
Λυπάμαι που δεν ψηφίσθηκε μια τροπολογία σχετικά με την έρευνα στον τομέα του αφοπλισμού. Το Συμβούλιο έδειξε αρκετό πείσμα. Θέλω, όμως, να παραπέμψω σε ένα άρθρο που διάβασα πρόσφατα στην εφημερίδα Le Monde , σύμφωνα με το οποίο οι Αμερικανοί επεσήμαναν την ύπαρξη και νέων προβλημάτων στον τομέα των ατομικών, βιολογικών και χημικών όπλων, δηλαδή των όπλων μαζικής καταστροφής, γεγονός το οποίο δεν θα μπορέσουμε να αντιπαρέλθουμε και με το οποίο θα πρέπει να ασχοληθούμε, καθώς υπάγεται κι αυτό στον τομέα της ασφάλειας. Η έρευνα, εκτός από την ανάπτυξη νέων όπλων, αποσκοπεί και στην παροχή προστασίας από την κατάχρηση, και προ πάντων στην κατάργηση των όπλων για τα οποία έχει βασικά αποφασισθεί να καταργηθούν. Και πάλι ένα πολύ θερμό ευχαριστώ και στην Επιτροπή. Πιστεύω πως κάναμε καλή δουλειά.

<SPEAKER ID=58 LANGUAGE="DE" NAME="Graenitz">
Κύριε Πρόεδρε, κυρία Επίτροπε, αγαπητοί συνάδελφοι, με τα αποτελέσματα και τα πορίσματα της Διάσκεψης Κορυφής της Βιέννης θα ασχοληθούμε αργότερα αυτή την εβδομάδα. Από την αρχή, όμως, κατέστη σαφές ότι το σημαντικότερο πράγμα για το οποίο συζήτησαν οι αρχηγοί κρατών και κυβερνήσεων ήταν τα θέματα της απασχόλησης. Πιστεύω πως η περάτωση της διαδικασίας συνδιαλλαγής για το πέμπτο ερευνητικό πρόγραμμα πλαίσιο είναι ακριβώς αυτή που θέτει έναν πολύ σημαντικό θεμέλιο λίθο για τη δυνατότητα να προσεγγίσουμε τα θέματα απασχόλησης στην Ευρώπη με έναν τρόπο διαφορετικό, που θα είναι περισσότερο προσανατολισμένος στο μέλλον, συγκριτικά με ό, τι συνέβαινε ίσως για πολύ καιρό.
<P>
Στην Ευρώπη ζουν συγκεντρωμένοι σε έναν ελάχιστο χώρο πολλοί άνθρωποι. Η ήπειρός μας είναι κατά πολύ μικρότερη από τις άλλες ηπείρους, εδώ ζουν πάρα πολλοί άνθρωποι, και δεν διαθέτουμε τους φυσικούς πόρους των άλλων ηπείρων. Οι φυσικοί πόροι των Ευρωπαίων είναι η γνώση, οι δυνατότητες, οι ικανότητες και δεξιότητες των ανθρώπων, και γι' αυτόν ακριβώς τον λόγο είναι τόσο σημαντικά τα ερευνητικά προγράμματα στα οποία το ζητούμενο είναι να δημιουργηθεί μια ευρωπαϊκή προστιθέμενη αξία: αυτό σημαίνει να επιτευχθούν περισσότερα πράγματα από ό, τι μπορούν να επιτύχουν ομάδες ερευνητριών και ερευνητών σε μία μεμονωμένη χώρα. Κι αυτό είναι κάτι που επιτυγχάνεται, εάν συνεργασθούν, εάν συνδέσουν τις ιδέες και τα αποτελέσματά τους, και εάν μπορέσουν στη συνέχεια να υλοποιηθούν τα αποτελέσματα αυτά, όπως ανέφερε σαφέστατα ο προηγούμενος ομιλητής.
<P>
Η έρευνα δεν είναι αυτοσκοπός, παρά αποτελεί τη βάση για την κοινωνική και οικονομική ανάπτυξη της ηπείρου μας, και, γι' αυτόν τον λόγο, κατά τον συντονισμό των ερευνητικών προγραμμάτων η σκέψη μας δεν πρέπει να περιορίζεται στο γεγονός ότι καλύπτονται μέσω σχεδίων, μέσω προγραμμάτων, πάρα πολλά σημαντικά θέματα. Με ορισμένα θέματα είμαι ιδιαίτερα ικανοποιημένη, διότι εδώ θίγουμε τομείς της έρευνας που είναι σημαντικοί και απαραίτητοι για το μέλλον της Ευρώπης. Είμαι επίσης πολύ ικανοποιημένη, διότι, από την άλλη πλευρά, ασχοληθήκαμε και με τομείς της έρευνας για τους οποίους ισχύει η άποψη ότι έχουν διευθετηθεί προ πολλού, όπως π.χ. η έρευνα στον τομέα των τροφίμων, η οποία θα αποκτήσει, κατά τη γνώμη μου, μεγαλύτερη σημασία στο μέλλον. Εάν όμως δεν εφαρμόσουμε αυτά τα αποτελέσματα ερευνών, τόσο όσον αφορά την απασχόληση των ανθρώπων, την ανάπτυξη νέων προϊόντων, όσο και την απαραίτητη κοινωνική αναδιάρθρωση, τη μετάβαση σε ένα νέο είδος κοινωνίας που απομακρύνεται από τη βιομηχανική κοινωνία στην οποία εξακολουθούμε να ζούμε ή της οποίας βιώνουμε το τέλος, εάν δεν επιτύχουμε αυτόν τον στόχο, τότε ακόμα και η καλύτερη έρευνα δεν θα έχει καμία αξία. Ακριβώς κατά τη συζήτηση του πέμπτου ερευνητικού προγράμματος είναι που θα έπρεπε να σκεφθούμε ότι η αξιολόγηση, ο προσανατολισμός προς το ήμισυ της διάρκειας του προγράμματος, είναι τουλάχιστον εξίσου σημαντική, όσο κι ένα τελευταίο θέμα στο οποίο θα ήθελα να αναφερθώ τώρα.
<P>
Ως Κοινοβούλιο συνεργασθήκαμε πολύ σωστά και πολύ καλά, και θα ήθελα να ευχαριστήσω γι' αυτό θερμότατα την εισηγήτρια και τον Πρόεδρο της Επιτροπής Συνδιαλλαγής, καθώς και τους άλλους συναδέλφους. Το Συμβούλιο θα έπρεπε ακόμα να κατανοήσει ότι θα λάβουμε περισσότερα από το ποσό αυτό - 14, 9 και κάτι, που θυμίζει λίγο τις ειδικές προσφορές σε κάποια φθηνά μαγαζιά. Δεν γίνεται να τονίζουμε διαρκώς τη σημασία της έρευνας σε εορταστικούς λόγους και στη συνέχεια, όταν πρόκειται να διαθέσουμε χρήματα για την έρευνα, να τσιγγουνευόμαστε ξαφνικά μικρά ποσά. Ελπίζω μετά από τη Συνθήκη του Αμστερνταμ να βελτιωθεί η εν λόγω κατάσταση με μια άλλη διαδικασία.
<P>
Τελειώνοντας, θα ήθελα να αναφέρω ότι ως Αυστριακή χαίρομαι για το γεγονός ότι η προεδρία της χώρας μου κατάφερε να διεκπεραιώσει μία τόσο δύσκολη διαδικασία, και θέλω να ελπίζω πως με το πρόγραμμα αυτό θα μπορέσουμε να επιτύχουμε τους στόχους, δηλαδή την ευρωπαϊκή προστιθέμενη αξία στον τομέα της έρευνας.

<SPEAKER ID=59 LANGUAGE="DE" NAME="Lange">
Κύριε Πρόεδρε, εάν κοιτάξει κανείς την εξέλιξη των τελευταίων εβδομάδων και τη συγκρίνει με ένα θεατρικό έργο, θα διαπιστώσει ότι οι πράξεις είναι τρεις. Στην πρώτη πράξη το Ευρωπαϊκό Κοινοβούλιο επέβαλε ουσιαστικές διορθώσεις, το Συμβούλιο το αποδέχθηκε αυτό στη δεύτερη πράξη, σπείροντας όμως ζιζάνια, και ακολούθησε αυτή η μακροχρόνια διαδικασία συνδιαλλαγής - επομένως έχουμε ένα θεατρικό έργο σε τρεις πράξεις. Δεν ξέρω ακριβώς αν αυτό αποτελεί τώρα θέατρο, δράμα ή τραγωδία. Για μένα είναι σαφές ότι δεν ήταν τουλάχιστον κωμωδία, κι αυτό πρέπει να αποδοθεί κυρίως στη συμπεριφορά του Συμβουλίου, το οποίο και συμπεριφέρθηκε πραγματικά σαν μπουλντόζα και μάλιστα σε τρεις τομείς. Πρώτον, προσπαθεί να θέσει υπό ομηρία την έρευνα για εντελώς διαφορετικά συμφέροντα, που δεν έχουν τίποτα να κάνουν με την έρευνα, συμπεριφορά η οποία δεν μπορεί να γίνει αποδεκτή σε καμία περίπτωση.
<P>
Δεύτερον - το ανέφερε μόλις η κ. Graenitz - ακούμε παντού εορταστικούς λόγους που αναφέρουν ότι η έρευνα είναι σημαντική για την καινοτομία, για την απασχόληση κ.λπ. Όταν, στη συνέχεια, το ζήτημα φθάνει στις δεσμεύσεις, η στρόφιγγα κλείνει λόγω καθαρής παράβασης των αρχών, και δεν διατίθενται χρήματα στην έρευνα - αν και δεν πρόκειται καν για εξοικονόμηση πόρων, εφόσον τα χρήματα που κατακρατούνται τώρα από την έρευνα διοχετεύονται σε άλλους τομείς της εσωτερικής πολιτικής.
<P>
Τρίτον, υπάρχουν τα ειδικά προγράμματα, κι εκεί δημοσιεύονται - όπως επισημαίνει η εισηγήτρια - ανακοινώσεις Τύπου, σαν να είχαν ήδη ληφθεί αποφάσεις για τα πάντα χωρίς τη συμμετοχή του Κοινοβουλίου. Θέλω να ελπίζω πως στο μέλλον η συμπεριφορά αυτή της μπουλντόζας θα πάψει πλέον να αποτελεί χαρακτηριστικό του Συμβουλίου. Όλα αυτά συνηγορούν υπέρ του γεγονότος ότι δεν έχουμε να κάνουμε με κωμωδία, αλλά μάλλον με δράμα. Από την άλλη πλευρά, όμως, επιβάλαμε και κάτι. Υπήρξε ένας στρατηγικός νέος προσανατολισμός της ευρωπαϊκής έρευνας, μακριά από τον τομεακό τρόπο σκέψης, μακριά από μοναδικές τεχνολογίες, προς μια στρατηγική προσέγγιση για το ευρωπαϊκό αναπτυξιακό πρότυπο, για την ποιοτική ανταγωνιστικότητα στην Ευρώπη. Σχετικά με αυτό, περιέχονται έμμεσα και άμεσα στο ερευνητικό πρόγραμμα όσα ανέφερε ο Rolf Linkohr. Πρόκειται για τη συμπερίληψη της έρευνας στην ευρωπαϊκή πολιτική για περισσότερη απασχόληση, και παράλληλα, βέβαια, για το ζήτημα που αφορά τον τρόπο με τον οποίο περιλαμβάνεται η έρευνα στο όλο κοινωνικό πλαίσιο. Αναφορικά με αυτό, χαίρομαι πολύ που το Κοινοβούλιο επέβαλε να λαμβάνονται υπόψη κοινωνικοοικονομικές πτυχές στην κοινωνία των πληροφοριών, να αποτελέσει το θέμα της γήρανσης της κοινωνίας μας ένα από τα κέντρα βάρους της έρευνας και η πόλη του μέλλοντος αντικείμενο έρευνας ως κεντρικός προβληματισμός για αστικούς χώρους, και που είναι ήδη σαφής η σχετική στοχοθέτηση. Επομένως, δράμα, τραγωδία, θέατρο, σε τελική ανάλυση μπορώ να πεισθώ ώστε να το εγκρίνω!

<SPEAKER ID=60 NAME="Cresson">
Κύριε Πρόεδρε, κυρία εισηγήτρια, κυρίες και κύριοι βουλευτές, με αυτή την τρίτη ανάγνωση του Ευρωπαϊκού Κοινοβουλίου, φτάνουμε στο προτελευταίο στάδιο μίας μακράς πορείας η οποία υπήρξε μερικές φορές δύσκολη.
<P>
Στο τέλος αυτής της πορείας, θα ήθελα να εκφράσω τις θερμές ευχαριστίες μου σε όλους εκείνους που, εντός του θεσμικού αυτού οργάνου, επέδειξαν δυναμισμό, εξυπνάδα και διαπραγματευτική διάθεση, κι έτσι μπορέσαμε να καταλήξουμε σε ένα αποτέλεσμα. Πρώτον, στον Αντιπρόεδρο κ. Imbeni, ο οποίος εκπλήρωσε τον δύσκολο ρόλο του ως Αντιπρόεδρος της Επιτροπής Συνδιαλλαγής με αυτοκυριαρχία, κύρος και αποτελεσματικότητα. Στη συνέχεια στην κ. Quisthoudt-Rowohl, εισηγήτρια για το πέμπτο πρόγραμμα πλαίσιο, η οποία προσέφερε έργο υψηλής ποιότητας σε κάθε στάδιο της διαδικασίας και επέδειξε, κατά τη στιγμή της συνδιαλλαγής, ρεαλισμό και υψηλό αίσθημα γενικού συμφέροντος. Ευχαριστώ επίσης όλα τα μέλη της Επιτροπής Έρευνας, Τεχνολογικής Ανάπτυξης και Ενέργειας και τον Πρόεδρό της, κ. Scapagnini, ο οποίος έχει αφοσιωθεί εδώ και πολλούς μήνες σε αυτό το νέο πρόγραμμα πλαίσιο. Ευχαριστώ και όλους τους βουλευτές οι οποίοι συνέβαλαν στην εκπόνησή του στις άλλες επιτροπές ή στην ολομέλεια.
<P>
Η κ. Quisthoudt-Rowohl, στην έκθεσή της για το κοινό σχέδιο που προκύπτει από τη συνδιαλλαγή, παρουσιάζει εκ νέου με μεγάλη σαφήνεια και ακρίβεια την εξέλιξη της διαδικασίας, κυρίως των δύο τελευταίων σταδίων. Η συμφωνία που τελικά επετεύχθη, την οποία θα πρέπει να επικυρώσετε αύριο, κυρίες και κύριοι βουλευτές, και που το Συμβούλιο θα πρέπει να επικυρώσει στις 22 Δεκεμβρίου, αποτελεί, όπως όλες οι συμφωνίες, έναν συμβιβασμό για τον οποίο θα ήθελα να διατυπώσω τέσσερεις παρατηρήσεις.
<P>
Πρώτον, μπόρεσε να διευθετηθεί το δύσκολο ζήτημα του δημοσιονομικού ποσού. Βεβαίως, το ποσό αυτό δεν φθάνει το ύψος αυτού που είχαν προτείνει το Κοινοβούλιο και η Επιτροπή. Επομένως, θα πρέπει να εφαρμόσουμε με μεγαλύτερη αυστηρότητα την αρχή της συγκέντρωσης των πόρων, κινητοποιώντας δηλαδή μία κρίσιμη μάζα δημοσιονομικών μέσων προς συγκεκριμένους στόχους, προκειμένου να υπάρξουν ουσιαστικά αποτελέσματα.
<P>
Εντούτοις, θα υπογραμμίσω ότι ο προϋπολογισμός του πέμπτου προγράμματος πλαισίου θα είναι στην ουσία αυξημένος κατά 4, 6 % σε σχέση με το τέταρτο πρόγραμμα πλαίσιο. Στο πλαίσιο ενός δύσκολου προϋπολογισμού, η αύξηση αυτή αποτελεί θετική ένδειξη και μία ενθάρρυνση προς την επιστημονική και βιομηχανική κοινότητα, αλλά και προς τα κράτη μέλη, οι προσπάθειες των οποίων παρουσιάζουν τάσεις μείωσης, τη στιγμή που εξακολουθούν ή ξαναρχίζουν να δαπανώνται πόροι για την έρευνα από τον δημόσιο και τον ιδιωτικό τομέα στις ΗΠΑ και την Ιαπωνία, όπως πολύ σωστά υπογράμμισαν αρκετοί από εσάς.
<P>
Δεύτερον, καθ' όλη τη διάρκεια της διαδικασίας, το Κοινοβούλιο και η Επιτροπή επέδειξαν μεγάλη σύγκλιση απόψεων, ο ένας υποστήριξε τον άλλο και συνεργάστηκαν με μεγάλη αποτελεσματικότητα, γεγονός που σίγουρα συνέβαλε σημαντικά στην επίτευξη της συμφωνίας.
<P>
Τρίτον, το Κοινοβούλιο, που κατάφερε να επωφεληθεί από το ανοιχτό πνεύμα της αυστριακής προεδρίας, κατόρθωσε σε μεγάλο βαθμό να ληφθούν υπόψη στην τελική απόφαση οι απόψεις του για το πέμπτο πρόγραμμα πλαίσιο. Για τελευταία φορά, χρειάστηκε να υπερβούμε το εμπόδιο που αποτελεί για τη συναπόφαση η ομοφωνία κατά τις ψηφοφορίες στο Συμβούλιο. Παρά αυτό το εμπόδιο, οι επιστημονικές και τεχνολογικές επιλογές θα εκφράσουν με αξιοσημείωτο τρόπο το όραμα του δικού σας θεσμικού οργάνου, κυρίες και κύριοι βουλευτές, το όραμά σας ως εκπροσώπων των πολιτών.
<P>
Τέλος, το πέμπτο πρόγραμμα πλαίσιο θα συμφωνεί σε πολύ μεγάλο βαθμό με τις επιθυμίες των δύο θεσμικών μας οργάνων. Τα προγράμματα έρευνας θα προσανατολιστούν σαφέστατα προς τις οικονομικές και κοινωνικές ανάγκες, με τον ανταγωνισμό των επιχειρήσεων μας και την απασχόληση να βρίσκονται στην πρώτη θέση. Με τις βασικές δράσεις θα υπάρξει μία νέα προσέγγιση της έρευνας, η οποία θα επικεντρώνεται κυρίως στα συγκεκριμένα προβλήματα, αντί να βασίζεται σε υποδιαιρέσεις τομέων και κατευθύνσεων. Χάρη στην εξωτερική συμβουλευτική ομάδα, την οποία μόλις θέσπισε η Επιτροπή, τα προγράμματα θα εκτελούνται σε στενή συνεργασία με την επιστημονική κοινότητα, τη βιομηχανία και τους χρήστες της έρευνας. Η διαχείρισή τους θα γίνεται με περισσότερο ευέλικτο και ακόμη πιο αποτελεσματικό τρόπο. Θα υλοποιηθεί μία πραγματική προσπάθεια διαφάνειας, κυρίως ως προς το Ευρωπαϊκό Κοινοβούλιο.
<P>
Χάρη στις κοινές προσπάθειες των τριών θεσμικών οργάνων, η Ένωση κατόρθωσε επομένως να αποκτήσει ένα ισχυρό μέσο για να θέσει το επιστημονικό της δυναμικό και τους βιομηχανικούς της πόρους στην υπηρεσία των Ευρωπαίων. Η έγκριση του νέου προγράμματος πλαισίου στις επιθυμητές προθεσμίες επιτρέπει τη διασφάλιση της συνέχισης των ευρωπαϊκών προσπαθειών για την έρευνα, που θα ήταν πραγματικά κρίμα να διακοπεί.
<P>
Η πραγματική πρόκληση παρουσιάζεται τώρα. Πρέπει να θέσουμε σε εφαρμογή το πέμπτο πρόγραμμα πλαίσιο όσο το δυνατόν γρηγορότερα. Η Επιτροπή έχει πλέον λάβει όλες τις απαραίτητες διατάξεις και θα φροντίσει ώστε οι πρώτες προσκλήσεις για την υποβολή προσφορών να ξεκινήσουν, όπως προβλέπεται, στις αρχές του 1999. Αυτό θα το πράξει με ακόμη πιο αποτελεσματικό τρόπο, όπως πολύ σωστά ζητά η κ. Quisthoudt-Rowolh.
<P>
Αυτό το νέο πρόγραμμα πλαίσιο μπορεί να τεθεί σε εφαρμογή με το πνεύμα που κυριάρχησε κατά τη σύλληψή του. Όπως θα αποδειχθεί κατά πάσα πιθανότητα από τη συζήτηση για τα ειδικά προγράμματα που θα αρχίσει σε λίγο, είμαι σίγουρη ότι η Επιτροπή μπορεί να υπολογίζει από την άποψη αυτή στη στήριξη και τη συνεργασία του Ευρωπαϊκού Κοινοβουλίου, στις προτάσεις του και την επικοιδομητική εγρήγορσή του. Θα τελειώσω, επομένως, ευχαριστώντας εκ των προτέρων το Κοινοβούλιο για τη συμβολή του σε αυτό το τεράστιο εγχείρημα.

<SPEAKER ID=61 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Ειδικά προγράμματα ΕΤΑΕ (1998-2002)
<SPEAKER ID=62 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A4-0451/98, του κ. Tannert, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Ποιότητα ζωής και διαχείριση των εμβίων πόρων», -A4-0452/98, του κ. Malerba, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Φιλική προς τον πολίτη κοινωνία των πληροφοριών», -A4-0453/98, του κ. Αργυρού, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Ανταγωνιστική και βιώσιμη οικονομική ανάπτυξη», -A4-0454/98, της κ. Estevan Bolea, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Διατήρηση του οικοσυστήματος», -A4-0455/98, του κ. Marset Campos, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Εδραίωση του διεθνούς ρόλου της κοινοτικής έρευνας», -A4-0456/98, της κ. Plooij-van Gorsel, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Προώθηση της καινοτομίας και ενθάρρυνση της συμμετοχής των μικρομεσαίων επιχειρήσεων», -A4-0457/98, του κ. Lange, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Βελτίωση του ανθρώπινου ερευνητικού δυναμικού και της κοινωνικοοικονομικής γνωστικής βάσης», -A4-0458/98, της κ. McNally, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα προς διεξαγωγή από το Κοινό Κέντρο Ερευνών, -A4-0459/98, της κ. Matikainen-Kallstrφm, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με το πρόγραμμα «Διατήρηση του οικοσυστήματος».
<SPEAKER ID=63 NAME="Tannert">
Κύριε Πρόεδρε, αξιότιμοι κυρίες και κύριοι, μέχρι σήμερα οι βιοεπιστήμες ήταν σκορπισμένες σε τρία διαφορετικά προγράμματα. Τώρα βρίσκονται συγκεντρωμένες σε ένα πρόγραμμα και είναι προσανατολισμένες προς τα προβλήματα. Η Επιτροπή βρήκε γι' αυτό τον τίτλο «ποιότητα ζωής και διαχείριση των εμβίων πόρων» που φαντάζει λυρικός, όμως, αν τον αντιλαμβάνομαι σωστά και αν ελέγξω το περιεχόμενο, βλέπω πως πρόκειται για τις βιοεπιστήμες. Σε σύγκριση με το τέταρτο πρόγραμμα πλαίσιο, θα υπάρξει εδώ μια αύξηση της χρηματοδότησης, και μάλιστα γενναία, ανερχόμενη σε 42 %. Αυτό - αν το δούμε σχετικά - συνιστά τη μεγαλύτερη αύξηση για έναν τομέα αυτού του πέμπτου προγράμματος πλαισίου, γεγονός που αντικατοπτρίζει τη σημασία που πρέπει να αποδοθεί στην ανάπτυξη των βιοεπιστημών εντός της ευρωπαϊκής κοινότητας.
<P>
Κατά τα τελευταία έτη σημειώθηκαν ήδη επιτυχίες των ευρωπαϊκών βιοεπιστημών και της βιοτεχνολογίας. Προ πάντων κατά τα έτη 1996 και 1997, αυξήθηκε στην ΕΕ κατά πολύ, άνω του 40 %, ο αριθμός, τόσο των εργαζομένων, όσο και των επιχειρήσεων. Όμως, υπάρχει κι εδώ κάτι που προκαλεί πικρία. Η αύξηση αυτή βρίσκεται ακόμη κάτω από το ήμισυ της αντίστοιχης αύξησης στις ΗΠΑ. Παρ' όλα αυτά, ο δρόμος αυτός θα οδηγήσει σε επιτυχία. Τούτο, ωστόσο, θα είναι δυνατό, αφενός μεν εάν προωθηθούν οι επιστημονικές βάσεις και η υποδομή στον εν λόγω τομέα, αφετέρου δε εάν επιτευχθεί η σχετική κοινωνική συναίνεση, ειδικότερα βέβαια όσον αφορά τον επίμαχο τομέα της γενετικής τεχνολογίας.
<P>
Για τον λόγο αυτό, ο «πεφωτισμένος» κοινωνικός διάλογος αποτελεί προϋπόθεση, τόσο για τη νομιμοποίηση των στόχων της προώθησης της έρευνας, όσο και για τη βέλτιστη χρησιμοποίηση των αποτελεσμάτων της, και θα απαιτηθεί αποφασιστικά από το Ευρωπαϊκό Κοινοβούλιο ως επί μέρους περιεχόμενο αυτού του προγράμματος. Πέραν τούτου, μερικοί συνάδελφοι απαιτούν να εγγραφούν στο πρόγραμμα νέες απαγορεύσεις της προώθησης της έρευνας και αναβλητικές αποφάσεις. Σας λέγω πως δεν μου αρέσει καθόλου αυτό! Κατ' αυτόν τον τρόπο δεν μπορούν να επιλυθούν προβλήματα, όπως, παραδείγματος χάριν, μια πιθανή ευγονική κατάχρηση της γενετικής τεχνολογίας. Το αποτελεσματικότερο στην περίπτωση αυτή παραμένει η κοινωνική αποκήρυξη όσων δρουν με αυτόν τον τρόπο, εκείνων που παραβαίνουν την ηθική συναίνεση.
<P>
Στο πρόγραμμα προώθησης πρέπει να υπάρχουν σχέδια και όχι απαγορεύσεις. Ηθικά αμφισβητούμενα σχέδια απλούστατα δεν περιλαμβάνονται στο κείμενο του κοινοτικού προγράμματος. Ακρως αποτελεσματική είναι βέβαια η απόφαση του καταναλωτή. Προϊόντα με αληθή και σαφή σήμανση, που περιέχουν ανεπιθύμητα στοιχεία και έχουν παρασκευασθεί με ανεπιθύμητες μεθόδους, δεν θα έχουν καμία προοπτική στην αγορά. Τελεία και παύλα: αυτή είναι η ισχύουσα κατάσταση όσον αφορά τις αποφάσεις, και θα παραμείνει ως έχει. Τάσσομαι, επομένως, ρητώς υπέρ της επέκτασης της κοινωνικοοικονομικής συνοδευτικής έρευνας που προσανατολίζεται προς τη σύνδεση και υπέρ της υποχρέωσης που πρέπει να έχουν οι εργολήπτες και η Επιτροπή για δημόσιο διάλογο, υποχρέωση που εισήγαγε ρητώς στο πρόγραμμα το Ευρωπαϊκό Κοινοβούλιο.
<P>
Το πρόγραμμα σκιαγραφεί πάρα πολλά ενδιαφέροντα μεμονωμένα έργα. Αυτό επεξηγεί και την αρχικά αναφερθείσα σημασία που αποδίδεται στις βιοεπιστήμες. Αλλά μου φαίνεται πως καταδεικνύει και ένα δίλημμα, ένα δίλημμα της κοινοτικής προώθησης της έρευνας το οποίο συνίσταται στο γεγονός ότι ακόμα - περισσότερο από ό, τι σε αυτή την περίπτωση - πρέπει να προωθηθούν 125 θεματικές προτεραιότητες, 125 προτεραιότητες: αυτό λοιπόν σημαίνει πως πρέπει να υπάρχουν ακόμα και άλλα έργα που δεν αποτελούν προτεραιότητες. Επομένως, το ποσό είναι τεράστιο και κατανέμεται στη συνέχεια εξ ολοκλήρου στις κεντρικές δράσεις από την Επιτροπή, όσον αφορά τον προϋπολογισμό. Αυτό δεν αφήνει, λοιπόν, καθόλου περιθώρια για μία ευέλικτη αντίδραση στις αιτήσεις, που πιθανόν να διαφέρουν ανά κεντρική δράση σε αριθμό και ποιότητα.
<P>
Τούτο δεν θα διευκολύνει την τήρηση των αρχών της συγκέντρωσης και της ευελιξίας. Το Κοινοβούλιο απαιτεί εδώ έμπρακτα αποτελέσματα, επί παραδείγματι μέσω του ορισμού δημοσιονομικών περιθωρίων. Θα πρέπει να αφήσουμε πίσω μας την εποχή οροθέτησης με ακρίβεια εκατοστού των αιτημάτων της προώθησης της έρευνας. Παρά τον μεγάλο αριθμό τροπολογιών, το πρόγραμμα έχει ουσιαστικά συνταχθεί ούτως ώστε το Κοινοβούλιο να μην αμφισβητεί τη βασική ιδέα που συνέλαβε η Επιτροπή. Προτείνω, λοιπόν, την έγκριση του προγράμματος με τη συμπερίληψη των τροποποιήσεων που πρότεινε η Επιτροπή Έρευνας.

<SPEAKER ID=64 NAME="Malerba">
Κύριε Πρόεδρε, επιθυμώ να παρέμβω σχετικά με το δεύτερο θεματικό πρόγραμμα, αυτό, δηλαδή, που αφορά τη φιλική προς τον πολίτη κοινωνία των πληροφοριών ή τις τεχνολογίες της κοινωνίας των πληροφοριών. Αυτό το πρόγραμμα αποτελεί αντικειμενικά μια προτεραιότητα που συνδέεται άμεσα με τις πιο ισχυρές δυνατότητες οικονομικής ανάπτυξης, πλούτου και απασχόλησης, όπως τόνισαν οι υπουργοί που συναντήθηκαν στα πλαίσια του τελευταίου Συμβουλίου της Βιέννης και όπως απορρέει από ένα έγγραφο της Επιτροπής σχετικά με τις προοπτικές της κοινωνίας των πληροφοριών.
<P>
Έπειτα από την διαδικασία συνδιαλλαγής, σε αυτό το πρόγραμμα χορηγείται ένας προϋπολογισμός 3.600 εκατομμυριών Ecu, που αποτελεί μείωση συγκριτικά με το ποσό που διατίθεται για τα συνδυασμένα προγράμματα ACTS, RACE, ESPRIT και TELECOMMUNICATIONS. Αυτό προκαλεί κάποια ανησυχία, ακόμα κι αν καταστεί δυνατόν να αντισταθμιστεί η μείωση αυτής της επένδυσης για την έρευνα από την αυξανόμενη παρουσία της τεχνολογίας των πληροφοριών στα άλλα θεματικά προγράμματα.
<P>
Μια ιδιαίτερη περίπτωση αποτελεί το δίκτυο διασύνδεσης όλων των ευρωπαϊκών ερευνητικών κέντρων, το οποίο απορροφά το 3 τοις εκατό του θεματικού προγράμματος. Σχετικά με αυτή την πτυχή πρότεινα τροπολογίες που αποβλέπουν στην επισήμανση της ανάγκης να υπάρχει μια συμμετοχή κατά τον συντονισμό κάθε θεματικού προγράμματος, ώστε να προχωρήσει με συνοχή αυτό το φιλόδοξο πρόγραμμα διασύνδεσης.
<P>
Όσον αφορά την πρόταση της Επιτροπής, το Κοινοβούλιο καλείται να επικυρώσει ορισμένες σημαντικές τροποποιήσεις που η Επιτροπή Έρευνας υποστήριξε σε μεγάλο βαθμό έπειτα από πρότασή μου και τις οποίες θα ήθελα να υπενθυμίσω τώρα εν συντομία.
<P>
Η πρότασή μου ήταν να μεταφερθεί και να περικοπεί κατά ένα μικρό ποσοστό η χρηματοδότηση του κεφαλαίου που αφορά το ηλεκτρονικό εμπόριο προς όφελος των υπηρεσιών προς τον πολίτη. Πράγματι, εάν ζητάμε από τις διοικήσεις να παίξουν τον ρόλο του πρωτοπόρου και του ηγέτη στη δημιουργία νέων υπηρεσιών για τον πολίτη, πρέπει και να ενισχύσουμε κατά κάποιον τρόπο αυτή την προσέγγιση.
<P>
Επανέλαβα επίσης τη σημασία των βασικών τεχνολογιών, τονίζοντας ότι ο προσανατολισμός μας πρέπει να στρέφεται προς τις πλατφόρμες, τα τεχνικά και βιομηχανικά πρότυπα, τα διπλώματα ευρεσιτεχνίας, με λίγα λόγια προς όλα όσα μπορούν να προωθήσουν τη δημιουργία προϊόντων και υπηρεσιών ευρείας χρήσης στη διεθνή - και όχι μόνο στην ευρωπαϊκή - αγορά, που αποτελούν, κατά συνέπεια, και επιτυχίες, τόσο οικονομικές, όσο και εμπορικές. Έκανα μια αναφορά στις τεχνολογίες των πληροφοριών στον τομέα των εργαλειομηχανών και της παραγωγής, έναν απόλυτα στρατηγικό τομέα για την εξασφάλιση της ανταγωνιστικότητας του βιομηχανικού μας συστήματος και για την συμπλήρωση του πλαισίου του θεματικού προγράμματος σχετικά με τη βιώσιμη ανάπτυξη.
<P>
Κατανόησα την ανησυχία σχετικά με τη συμμετοχή των μικρομεσαίων επιχειρήσεων σε αυτό το πρόγραμμα, και, ως εκ τούτου, αποδέχτηκα και την εγκάρσια τροπολογία υπέρ μιας ελάχιστης εγγυημένης συμμετοχής του 10 τοις εκατό των μικρομεσαίων επιχειρήσεων. Σε αυτό το σημείο θα ήθελα, ωστόσο, να τονίσω με ικανοποίηση ότι τα στοιχεία της Επιτροπής φέρνουν στο φως μια ιστορικά αξιοσημείωτη συμμετοχή των μικρομεσαίων επιχειρήσεων στα προγράμματα των τεχνολογιών των πληροφοριών, που κυμαίνεται γύρω στο 26 τοις εκατό. Πιστεύω, όμως, ότι αυτή η τροπολογία θα πρέπει να γίνει αντιληπτή κυρίως ως μια ενθάρρυνση για την ενίσχυση σε ποσοτικό και ποιοτικό επίπεδο της συμμετοχής των μικρομεσαίων επιχειρήσεων, για τις οποίες συστήνω να διατηρηθεί ο θεσμός των διερευνητικών χορηγήσεων βάσει του προτύπου του προγράμματος CRAFT, μια ενίσχυση δηλαδή κατά την φάση της διαμόρφωσης προτάσεων.
<P>
Ως προς τις εφαρμογές της κοινωνίας των πληροφοριών οι οποίες έχουν μια δορυφορική διάσταση βρισκόμαστε πάντα, από άποψη ανταγωνισμού, σε μειονεκτική θέση σε σχέση με τους Αμερικανούς, γι' αυτό και σημειώνω με ικανοποίηση ότι αυτή η πτυχή έχει ληφθεί υπόψη στο πρόγραμμα.
<P>
Παρότι στο επίπεδο των ιδεών δεν δυσκολεύομαι καθόλου να αποδεχθώ τις τροπολογίες που πρότεινε η Επιτροπή για τα Δικαιώματα της Γυναίκας, ορισμένες από αυτές, και ιδιαίτερα η τροπολογία αριθ. 8, μου φαίνονται ανεφάρμοστες.
<P>
Εν κατακλείδι, πιστεύω ότι είναι εξαιρετικά σημαντικό να απευθύνουμε ένα μήνυμα στην Επιτροπή, διατηρώντας σε μεγάλο βαθμό την ευελιξία και τη συγκέντρωση, αλλά και τη συνοχή και την προσοχή μας, με σκοπό την αποφυγή επαναλήψεων στο εσωτερικό των διαφόρων προγραμμάτων. Πιστεύω ότι η δράση της Επιτροπής πρέπει να περιορισθεί, από αυτή την άποψη, κυρίως από το Κοινοβούλιο.
<P>
Ευχαριστώ, παρ' όλα αυτά, την Επιτροπή για τη συνεργασία της, και στηρίζομαι στο Συμβούλιο ώστε οι προτεινόμενες τροπολογίες να μπορέσουν να γίνουν αποδεκτές.

<SPEAKER ID=65 NAME="Ferber">
Κύριε Πρόεδρε, αγαπητοί συνάδελφοι, αφού επιτύχαμε μια συμφωνία για το πέμπτο ερευνητικό πρόγραμμα πλαίσιο στην Επιτροπή Συνδιαλλαγής, είμαστε σήμερα σε θέση να συζητήσουμε και για τα ειδικά προγράμματα. Εξ ονόματος του εισηγητή, κ. Στέλιου Αργυρού, ας μου επιτραπεί να παρουσιάσω εδώ απόψε την έκθεσή του. Το ειδικό πρόγραμμα «Ανταγωνιστική και βιώσιμη οικονομική ανάπτυξη» αντιπροσωπεύει, αν και χρηματοδοτείται, δυστυχώς, με 2, 7 μόνο δισεκατομμύρια ευρώ, μάλλον τις σημαντικότερες προτεραιότητες για την Ευρωπαϊκή Ένωση, και για τον λόγο αυτό έχει και θεμελιώδη σημασία για την επιτυχία της υλοποίησης του πέμπτου προγράμματος πλαισίου στο σύνολό του. Επιτρέψτε μου να κάνω τέσσερεις γενικές παρατηρήσεις επί του προγράμματος αυτού, οι οποίες πρέπει να ληφθούν υπόψη κατά την επιλογή των εταίρων στην έρευνα.
<P>
Πρώτον - κάτι που θεωρώ αυτονόητο - οι αναληφθείσες δραστηριότητες πρέπει, φυσικά, να συμβαδίζουν με τις προταθείσες απαιτήσεις, με τη μορφή που αυτές έχουν τώρα στο πρόγραμμα.
<P>
Δεύτερον - νομίζω πως κι αυτό αποτελεί ένα σημαντικό θέμα το οποίο έχουμε συζητήσει επανειλημμένα εδώ στο Σώμα - οι δημοσιεύσεις της Επιτροπής θα πρέπει να διατίθενται και με τρόπο που να επιτρέπει την πρόσβαση σε αυτές μέσω, παραδείγματος χάριν, της ηλεκτρονικής τεχνολογίας.
<P>
Τρίτον, στην επιτροπή καθορίσαμε όρους για την επιλογή των επιχειρήσεων που πρόκειται να προωθηθούν, και παρακαλώ την Επιτροπή να το αποδεχθεί. Η συμβολή μιας επιχείρησης οφείλει να βελτιώσει την ανταγωνιστικότητα ολόκληρου του τομέα, που σημαίνει πως θα πρέπει να δοθεί προσοχή στην τομεακή αυτή προσέγγιση που μεταφέρεται στα μεμονωμένα ερευνητικά προγράμματα. Η συμβολή αυτή πρέπει να βελτιώσει συνολικά τη θέση της ευρωπαϊκής οικονομίας στην παγκόσμια αγορά. Οι μέσω των ερευνητικών προγραμμάτων αποκτηθείσες γνώσεις πρέπει να είναι διαθέσιμες, κατόπιν εξέτασης, και στη συνέχεια να οδηγήσουν στη δημιουργία νέων προϊόντων και διαδικασιών.
<P>
Τέταρτον, πρέπει βεβαίως να σκεφθούμε ότι παρόμοια προγράμματα εφαρμόζονται και από τους ανταγωνιστές μας στις ΗΠΑ ή στην Ιαπωνία. Πρέπει, επομένως, να είμαστε σε θέση να αντιδράσουμε ανάλογα σε αυτό.
<P>
Με τις τέσσερεις δράσεις-κλειδιά και τα δύο οριζόντια μέτρα στο ειδικό αυτό πρόγραμμα διατίθεται μια ευρεία θεματική προσφορά για την έρευνα. Κι εδώ θα ήθελα να κάνω λίγες μόνο σύντομες παρατηρήσεις.
<P>
Στη δράση-κλειδί (α) το ζητούμενο είναι να αναπτυχθούν, εκτός από τα προταθέντα, και νέες μέθοδοι διαχείρισης και διοίκησης προσωπικού, καθώς και να προωθηθεί περαιτέρω η επιχειρηματικότητα - κάτι που επίσης αποτελεί ένα σημαντικότατο θέμα. Πρέπει, όμως, επίσης να σκεφθούμε και σχετικά με την ανάπτυξη μεθόδων για την ανάκτηση και την αποκατάσταση του προσβληθέντος περιβάλλοντος στην αρχική του κατάσταση. Πέραν τούτου, αυτό θα πρέπει, σύμφωνα με την πρόταση της επιτροπής, να συμπεριλαμβάνει την παραγωγή, τον κλωστοϋφαντουργικό και τον κατασκευαστικό τομέα.
<P>
Στη δράση-κλειδί (β) βρισκόμαστε μπροστά στο μείζον καθήκον να αναπτύξουμε περαιτέρω τα διάφορα συστήματα μεταφοράς, συμπεριλαμβανομένων των διατροπικών μεταφορών, ώστε να μπορέσουμε να ανταποκριθούμε ανάλογα στις μεγάλες προκλήσεις σε αυτόν ακριβώς τον τομέα - όπως ανέφερα εδώ προ ολίγου και ως εισηγητής της Επιτροπής Μεταφορών και Τουρισμού. Θεωρώ εξαιρετικά θετικό το γεγονός ότι εμείς, ως Ευρωπαϊκή Ένωση, διαμορφώνουμε για πρώτη φορά ένα ξεχωριστό κέντρο βάρους στον τομέα της αεροδιαστημικής, διότι αυτό ανταποκρίνεται ανάλογα και στην ευρωπαϊκή διάσταση αυτού του τομέα - κάτι που επιδεικνύουν με εντυπωσιακό τρόπο και οι οικονομικές ειδήσεις των τελευταίων εβδομάδων.
<P>
Τέλος, κατά την υποστήριξη των ερευνητικών υποδομών θα πρέπει να αναλογισθούμε ότι εδώ χρησιμοποιούνται υπάρχουσες δομές με στόχο να μπορέσουμε να ενσωματώσουμε ανάλογα και μικρές και μεσαίες επιχειρήσεις. Εξ ονόματος του κ. Στέλιου Αργυρού - και προσωπικά - επιτρέψτε μου να ευχαριστήσω θερμά όλους τους συναδέλφους για την ευχάριστη συνεργασία κατά την υποβολή της έκθεσης!

<SPEAKER ID=66 NAME="Estevan Bolea">
Κυρία Επίτροπε, κύριε Πρόεδρε, κυρίες και κύριοι, έχω αναλάβει να σας ενημερώσω σχετικά με το τέταρτο ειδικό πρόγραμμα, το οποίο εντάσσεται στην πρώτη δράση και αφορά την προστασία του περιβάλλοντος και στην ενέργεια.
<P>
Το Συμβούλιο κατανόησε ότι ήταν καλύτερα να ενοποιηθούν αυτά τα δύο θέματα, αν και αρχικά η Επιτροπή είχε προτείνει τον διαχωρισμό τους, κι έτσι το Κοινοβούλιο τα εξέτασε στο πλαίσιο ενός προγράμματος με τίτλο « Διατήρηση του οικοσυστήματος», το οποίο έχει την ιδιαιτερότητα - κατά την κρίση μου όχι ιδιαιτέρως θετική, κυρία Επίτροπε - να περικλείει και προγράμματα επίδειξης.
<P>
Όλοι αναφέρουμε ότι χρειαζόμαστε περισσότερους πόρους για την έρευνα. Προσωπικά θεωρώ ότι, όπως κι εσείς αναφέρατε, δεν έχουμε πολύ παλιές, αλλά απηρχαιωμένες βιομηχανίες, και το μόνο που χρειάζονται είναι να εκσυγχρονίσουμε τις εγκαταστάσεις τους: αυτό, όμως, δεν πρόκειται να γίνει με επιδοτήσεις και επιχορηγήσεις.
<P>
Είναι αλήθεια ότι η Επιτροπή Ενέργειας του Ευρωπαϊκού Κοινοβουλίου υποστηρίζει ένθερμα τις επιδοτήσεις στις ανανεώσιμες πηγές ενέργειας, για παράδειγμα. Θέλω δε να σας πω κυρία Επίτροπε, ότι όλοι τασσόμαστε υπέρ των ανανεώσιμων πηγών ενέργειας. Προκειμένου, όμως, αυτές να εφαρμοσθούν σε ευρεία κλίμακα και με περισσότερη αποτελεσματικότητα και για να καταλάβουν πραγματικά τη θέση που τους αντιστοιχεί στην αγορά, θα απαιτηθεί περισσότερη έρευνα, περισσότερες καινοτομίες και λιγότερες επιδοτήσεις.
<P>
Παρά ταύτα, θα αναφερθώ στις έξι δράσεις-κλειδιά που συνιστούν αυτό το ειδικό πρόγραμμα: τέσσερεις αναφέρονται στο περιβάλλον και δύο στον τομέα της ενέργειας.
<P>
Κατ' αρχάς θέλω να συγχαρώ την Επιτροπή και να την ευχαριστήσω που συμπεριέλαβε ως δράση-κλειδί οτιδήποτε σχετίζεται με την έρευνα στην τεχνολογία που αναφέρεται στη διαχείριση των υδάτινων πόρων.
<P>
Τον 21ο αιώνα, κύριε Πρόεδρε, κυρίες και κύριοι, εκείνο που θα χρειάζεται η ανθρωπότητα είναι το νερό. Δεν θα αντιμετωπίζει ενεργειακά προβλήματα, αλλά, κι αν ακόμα αντιμετωπίσει, σταδιακά θα επιλυθούν. Θα αντιμετωπίσει, όμως, σοβαρά προβλήματα στον εφοδιασμό με νερό, και η Ευρωπαϊκή Ένωση μπορεί να αναπτύξει αποτελεσματικότερες τεχνολογίες, είδη εξοπλισμού και τεχνικές διαχείρισης, που θα της επιτρέψουν να εξάγει τεράστιες ποσότητες εξοπλισμού και υπηρεσιών.
<P>
Γι' αυτόν τον λόγο πιστεύω ότι το πρόγραμμα υδάτινων πόρων είναι εξαιρετικής σημασίας ως προς τις δύο πτυχές, που αφορούν αφενός τη διαχείριση της ποσότητας και αφετέρου την ποιότητα του νερού.
<P>
Η δεύτερη δράση-κλειδί περιλαμβάνει τις κλιματολογικές αλλαγές και τη βιοποικιλότητα, θέματα πραγματικά κρίσιμα, κύριε Πρόεδρε. Πολλά μπορούν να ειπωθούν για τις κλιματολογικές αλλαγές, που τόσο μας προβληματίζουν όλους, θέμα που συνδέεται άμεσα με τις μεγάλες καταστροφές που υφίστανται λαοί με ελάχιστους πόρους που πλήττονται, κατά συνέπεια, από πολύ πιο μεγάλες καταστροφές και δεινά.
<P>
Επιπλέον, είναι γεγονός ότι το μέλλον της ανθρωπότητας διακυβεύεται σίγουρα με αυτό το πρόγραμμα, τις κλιματολογικές αλλαγές, όπου αναφέρονται όλα τα υπόλοιπα, διότι και η βιοποικιλότητα σχετίζεται άμεσα με αυτές.
<P>
Η τρίτη δράση αναφέρεται στην ολοκληρωμένη διαχείριση των θαλάσσιων οικοσυστημάτων. Χρησιμοποιήσαμε τη θάλασσα για άπειρες χρήσεις και πόρους, αλλά η θάλασσα, η οποία καταλαμβάνει το μεγαλύτερο τμήμα της υδρογείου, εξακολουθεί να είναι ο κατεξοχήν αγνοημένος και παραγκωνισμένος τομέας των εργασιών και της έρευνάς μας. Γι' αυτό ελπίζω ότι θα δοθεί μεγάλη ώθηση στην ολοκληρωμένη διαχείριση των θαλάσσιων οικοσυστημάτων, από όπου θα εξαρτηθούν επίσης σε μεγάλο βαθμό οι πολίτες κατά τους επόμενους αιώνες.
<P>
Τέλος, η τέταρτη δράση του θέματος « περιβάλλον» αναφέρεται στην πόλη του μέλλοντος και την πολιτιστική κληρονομιά.
<P>
Κυρία Επίτροπε, όπως έχει ειπωθεί πολλάκις σε αυτόν εδώ τον χώρο, Ευρώπη είναι οι καθεδρικοί ναοί, Ευρώπη είναι οι τάπητες τοίχου, Ευρώπη είναι τα μεγάλα ανάκτορα, η πλούσια πολιτιστική κληρονομιά που με κανέναν τρόπο δεν πρέπει να χάσουμε και που χρειάζεται πολλή τεχνολογία, όχι μόνο πόρους για συντήρηση, αλλά για σωστή συντήρηση. Εάν δεν αποκαταστήσουμε σωστά την ιστορική και καλλιτεχνική μας κληρονομιά, δεν θα έχουμε κάνει καλή δουλειά.
<P>
Γι' αυτόν τον λόγο, πρόκειται για ένα πρόγραμμα εξίσου μεγάλης βαρύτητας. Έχουν επιλεγεί πολύ ορθά οι στόχοι, αλλά το κακό είναι ότι έχουν τεθεί υπερβολικά πολλές προτεραιότητες.
<P>
Όπως ανέφερε ο κ. Tannert μιλώντας για το πρόγραμμά του, η Επιτροπή εξέλαβε τη λέξη προτεραιότητα υπό μία έννοια που είναι αδύνατο να κατανοήσω, καθώς στο συγκεκριμένο πρόγραμμα υπάρχουν 130 προτεραιότητες. Γι' αυτό πρέπει να ομολογήσω, κυρία Επίτροπε, ότι οι στόχοι έχουν καλώς, νομίζω όμως ότι οι προτεραιότητες είναι υπερβολικά πολλές, εάν με τη λέξη προτεραιότητα αντιλαμβανόμαστε όλοι το ίδιο πράγμα: κάτι που αξίζει να ξεχωρίσει, κάτι που αξίζει να προσέξουμε πρώτο.
<P>
Πιστεύω ότι, με την καλή γνώση της Επιτροπής, εσείς θα μπορείτε να είστε επιλεκτικοί ως προς τα προγράμματα και να χρησιμοποιήσετε αποτελεσματικότερα τους πόρους.
<P>
Στο θέμα της ενέργειας υπάρχουν δύο υποπρογράμματα ή δύο δράσεις-κλειδιά: η μία συνίσταται στην απόκτηση καθαρότερων ενεργειακών συστημάτων, συμπεριλαμβανομένων και των ανανεώσιμων πηγών ενέργειας, και η άλλη, στην αποτελεσματικότερη και αποδοτικότερη χρήση της ενέργειας. Διότι η αλήθεια είναι ότι στην Ευρωπαϊκή Ένωση χρησιμοποιούμε υπερβολικά μεγάλη ποσότητα ενέργειας για οικιακή χρήση, κυρίως στις μεταφορές, στα εργοστάσιά μας και στο παραγωγικό μας σύστημα.
<P>
Σε αυτό ακριβώς το σημείο είναι που διατηρώ σοβαρές αμφιβολίες για τη χρησιμότητα του προγράμματος που εκπονήσατε.
<P>
Κατά τον κ. Linkohr, πρέπει να αξιολογήσουμε τα αποτελέσματα και να πραγματοποιηθεί από το Κοινοβούλιο μια σημαντική εργασία ελέγχου. Συμφωνώ μαζί του και πιστεύω ότι θα βοηθήσει πολύ την Επιτροπή αυτή η εργασία ελέγχου του Κοινοβουλίου, και δεν αναφέρομαι μόνο στον έλεγχο του προϋπολογισμού, αν και πρέπει να το πράξω. Αναφέρομαι στον έλεγχο των αποτελεσμάτων, στον έλεγχο των καινοτομιών, στην αποτελεσματικότητα των ομάδων ερευνητών διαφόρων χωρών που πρόκειται να εργαστούν και στην αποτελεσματικότητα όσων πρόκειται να γίνουν με τους ελάχιστους πόρους, που σας λέω ότι είναι αρκετά περιορισμένοι, σε αυτά τα δύο προγράμματα.
<P>
Υπάρχει μια τροπολογία, η τροπολογία 9, στην οποία αντιτίθεμαι διότι, σύμφωνα με αυτή, το 42 % του προϋπολογισμού προορίζεται για σχέδια επίδειξης, κυρίως για ανανεώσιμες πηγές ενέργειας. Κυρία Επίτροπε, πρόκειται για επιχορηγήσεις. Εάν εσείς πρόκειται να διαθέσετε το 42 % του προϋπολογισμού για επιχορηγήσεις σε μικρής κλίμακας σχέδια για ηλιακές κεραμιδοσκεπές, για βιομάζα, για ανανεώσιμες πηγές ενέργειας, που πρέπει να στηρίξουμε - χωρίς καμία αμφιβολία, όχι όμως κατ' αυτόν τον τρόπο - οι ανανεώσιμες πηγές ενέργειας δεν θα προωθηθούν. Το πρόβλημα είναι ότι δεν είναι ανταγωνιστικές και μόνο με τη χρήση νέων τεχνολογιών θα μπορέσουν να γίνουν ανταγωνιστικές.
<P>
Από την άλλη μεριά, θέλω να επισημάνω τις τροπολογίες 25 και 27, τις οποίες ελπίζω να ενσωματώσει η Επιτροπή, δεδομένου ότι αναφέρονται στο φυσικό αέριο. Η Ευρώπη πρόκειται να ενθαρρύνει ένα πολύ σημαντικό πρόγραμμα για φυσικό αέριο και διαθέτουμε πολύ ευαίσθητα συστήματα φυσικού αερίου, πολύ ανθεκτικά, και γι' αυτό θα πρέπει να κάνουμε κάτι και για την αποθήκευση μη υγροποιημένου φυσικού αερίου.
<P>
Θα πρέπει να κάνουμε κάτι για ανάκτηση υδρογονανθράκων στις υπεράκτιες περιοχές, και πρέπει να πούμε για άλλη μια φορά ότι θα έπρεπε να στηρίξουμε τις ΜΜΕ. Όλοι θέλουμε πραγματικά να αυξήσουμε την απασχόληση και η έρευνα μπορεί να το επιτύχει. Αμφιβάλλω εάν μπορεί να το επιτύχει με επιχορηγήσεις, μπορεί όμως να το πράξει με την καλή γνώση της Επιτροπής, και γι' αυτό θα είναι απαραίτητη η ευελιξία της Επιτροπής.

<SPEAKER ID=67 NAME="Marset Campos">
Κύριε Πρόεδρε, κυρία Επίτροπε, κυρίες και κύριοι, η ευρωπαϊκή έρευνα πετυχαίνει χρόνο με το χρόνο μεγαλύτερη συνοχή, με αύξηση της ποιότητάς της, και αποκτά μια δική της ευρωπαϊκή εικόνα, άθροισμα και προϊόν των δραστηριοτήτων που πραγματοποιήθηκαν σε κάθε χώρα. Και τα τέσσερα προγράμματα πλαίσια συνεισέφεραν αποφασιστικά σε αυτή την πρόοδο μέσω της επισήμανσης κοινών προβληματισμών, κοινών στόχων και μεθοδολογιών που συγκλίνουν. Εν τούτοις, η διεθνής διάσταση της έρευνάς μας παραμένει ανεπαρκής και εμφανίζεται κατατμημένη σε πολλούς τομείς. Γι' αυτό είναι σημαντικό να φέρουμε σε πέρας τις προσπάθειες σε αυτόν τον τομέα, όσο ακόμα υποφέρουμε από τις δυσμενείς συνέπειες του Δευτέρου Παγκοσμίου Πολέμου, λόγω του οποίου χιλιάδες Ευρωπαίοι επιστήμονες μετανάστευσαν στις ΗΠΑ, μετατρέποντας στη συνέχεια αυτή τη χώρα σε τόπο προσκυνήματος για πολλούς από τους νέους μας επιστήμονες.
<P>
Γι' αυτό είναι απαραίτητη μια πρόσθετη προσπάθεια που θα επιτρέψει να καταστεί ολόκληρη η ευρωπαϊκή επιστήμη, με τις δικές της ιδιαιτερότητες και προσωπικότητα, σημείο αναφοράς και μέρος συνάντησης χιλιάδων επιστημόνων από τον υπόλοιπο κόσμο, όπως ακριβώς η Ευρωπαϊκή Ένωση αποτελεί προνομιακό χώρο σε άλλους τομείς, επί παραδείγματι στον κοινωνικό - με αλληλέγγυα θεώρηση της κοινωνίας και της σχέσης με τρίτες χώρες - στον τομέα της ηθικής - με την υπεράσπιση μέχρις εσχάτων των ανθρωπίνων δικαιωμάτων και της δημοκρατίας - και στον πολιτικό - με την τήρηση στάσης ανοχής και καλής γειτονίας - ούτως ώστε όλα τα παραπάνω να συμπληρώνονται με έναν ρόλο - εξίσου σημαντικό - της ευρωπαϊκής επιστήμης, αντανακλώντας όλες αυτές τις αξίες.
<P>
Θεωρούμε θετική την πρόταση της Επιτροπής. Παρά ταύτα, δυνάμει των επισημάνσεων, εισάγουμε τροπολογίες που οδηγούν στη συμπλήρωση της έρευνάς μας ανά τον κόσμο, οι οποίες αναφέρονται σε πέντε τομείς.
<P>
Πρώτον: εισαγωγή διαρκούς προβληματισμού για την καταπολέμηση των διακρίσεων λόγω φύλου και παροχή βοήθειας στις γυναίκες για να μπορούν να εξασφαλίζουν την ισότητα, όπως το απαιτούν.
<P>
Δεύτερον: εξασφάλιση μιας ενιαίας εικόνας της ευρωπαϊκής μας επιστήμης.
<P>
Τρίτον: έναρξη οικοδόμησης μιας γόνιμης υποδομής της επιστήμης μας, ώστε να καταστεί η τελευταία σημείο αναφοράς.
<P>
Τέταρτον: επίδειξη ευαισθησίας στις κοινωνικές ανάγκες και ελλείψεις πολλών από τις τρίτες χώρες.
<P>
Πέμπτον: παροχή δυνατότητας στο Ευρωπαϊκό Κοινοβούλιο, το οποίο βρίσκεται στο έλεος των διατάξεων της Συνθήκης του Αμστερνταμ, να αναλάβει πιο πρωταγωνιστικό ρόλο σε αυτό το εγχείρημα.
<P>
Ο πρώτος τομέας αναφέρεται στην ανάκτηση της ισότητας των δύο φύλων, τόσο από πλευράς στόχου, όσο και από πλευράς μεθοδολογίας και συγκεκριμένων μέτρων.
<P>
Ο δεύτερος τομέας - η ενιαία εικόνα της ευρωπαϊκής επιστήμης - προτείνει μια απλή πρωτοβουλία: την έκδοση ενός περιοδικού όπως το Science ή το Nature , που θα αντανακλά τη σημασία και την έντονη δραστηριότητα της επιστήμης μας σε όλον τον κόσμο.
<P>
Ο τρίτος τομέας, που αναφέρεται στη δημιουργία υποδομής επιστημονικής πληροφόρησης στο ευρωπαϊκό περιβάλλον - πρόκειται στην πραγματικότητα για ένα ευρωπαϊκό κέντρο επιστημονικής πληροφόρησης - προϋποθέτει να τεθεί στη διάθεση, τόσο των επιστημόνων μας, όσο και των επιστημόνων στον υπόλοιπο κόσμο, το σύνολο της επιστημονικής παραγωγής σε άρθρα, βιβλία, εκθέσεις, κατάλληλα ταξινομημένης, αναλυμένης και ενημερωμένης, ώστε να μην εξαρτόμαστε κατ' αυτόν τον τρόπο, αποκλειστικά από τα εύκολα προσπελάσιμα συστήματα και τις τράπεζες δεδομένων των Αμερικανών, που κατέχουν τώρα την ηγεμονία.
<P>
Ο τέταρτος τομέας - αυτός που αναφέρεται στην ευαισθησία που πρέπει να επιδεικνύουμε στο σύνολο των προβληματισμών των τρίτων χωρών - έχει διάφορες πτυχές. Έτσι, η πρώτη πτυχή αφορά τη δυνατότητά μας να διατηρούμε με τις τρίτες χώρες μια ειδική σχέση. Πρέπει να γίνει με τις υπόλοιπες περιοχές του κόσμου ό, τι έγινε με τις χώρες της Μεσογείου, και πρέπει να τις μεταχειριστούμε με τον δέοντα τρόπο, όπως προτείνεται για τη Λατινική Αμερική και για άλλες χώρες. Μια δεύτερη πτυχή αναφέρεται στη διατήρηση και, σε αυτή την περίπτωση, στην αύξηση της ροής και της ποσότητας αυτών των σχέσεων. Μία τρίτη πτυχή αναφέρεται - όπως είθισται μεταξύ μας, πρέπει όμως να ενισχύσουμε αυτόν τον προβληματισμό - στην ευαισθησία απέναντι στα οικονομικά, υγειονομικά, δημοκρατικά, γεωργικά και βιομηχανικά προβλήματα αυτών των χωρών, και γι' αυτό προτείνονται μάλιστα από περιβαλλοντικά μέτρα μέχρι τη μελέτη των κινδύνων που εγκυμονεί η κατοχύρωση ανακαλύψεων στη γενετική.
<P>
Η τέταρτη πτυχή είναι αμοιβαίου ενδιαφέροντος και αφορά το κοινό δικαίωμα της ιδιοκτησίας για ανακαλύψεις και ευρεσιτεχνίες που επετεύχθησαν μέσα από κοινή οικονομική προσπάθεια.
<P>
Η πέμπτη πτυχή αναφέρεται στην άρση των περιττών γραφειοκρατικών και τεχνικών εμποδίων, προκειμένου, αντιθέτως, να διευκολυνθεί η μεγαλύτερη διάδοση και να προαχθούν οι σχέσεις με τις χώρες που συνεργάζονται μαζί μας.
<P>
Τέλος, ο πέμπτος τομέας αφορά τον ρόλο του Ευρωπαϊκού Κοινοβουλίου, θεματοφύλακα της ευρωπαϊκής λαϊκής θέλησης, γι' αυτό ζητείται ακριβής πληροφόρηση για το ίδιο, όπως και ενδεχόμενη παρέμβασή του. Εμείς θεωρούμε ότι με αυτά τα μέτρα προασπιζόμαστε κατάλληλα τα ευρωπαϊκά συμφέροντα.

<SPEAKER ID=68 NAME="Plooij-Van Gorsel">
Κύριε Πρόεδρε, πρόκειται για δύο διαφορετικά προγράμματα. Θα αναφερθώ κατ' αρχάς στην έκθεσή μου για τις μικρομεσαίες επιχειρήσεις και την καινοτομία. Οι μικρομεσαίες επιχειρήσεις πρέπει να αποτελέσουν μία από τις βασικές προτεραιότητες της πολιτικής της Ευρωπαϊκής Ένωσης. Αυτό είναι δικαιολογημένο, όχι μόνο από την άποψη της απασχόλησης, αλλά και λόγω της ιδιαίτερης οικονομικής σημασίας που έχουν οι επιχειρήσεις αυτές στην Ευρώπη. Από τα 17 εκατ. επιχειρήσεων στην Ευρώπη, το 99 % είναι μικρομεσαίες, οι οποίες αντιστοιχούν σε περισσότερο από 70 % της απασχόλησης, 50 % των επενδύσεων και 60 % του συνολικού πλούτου της Ευρωπαϊκής Ένωσης. Έτσι, οι μικρομεσαίες επιχειρήσεις καθίστανται ο σημαντικότερος οικονομικός παράγοντας στην Ευρώπη.
<P>
Οι περισσότερες επιχειρήσεις είναι πολύ μικρές. Σχεδόν 15 εκατ. από αυτές απασχολούν 9 ή λιγότερα άτομα και σε περισσότερο από 1 εκατ. επιχειρήσεων απασχολούνται από 10 έως 99 εργαζόμενοι. Εκτός αυτού, οι μικρομεσαίες επιχειρήσεις δεν αποτελούν ομοιογενές σύνολο. Για τον λόγο αυτό κρίνεται σκόπιμο να εφαρμόζεται μία ιδιαίτερη μέθοδος ανά ομάδα στόχο. Αισθάνομαι ικανοποίηση για το γεγονός ότι, για το πρόγραμμα πλαίσιο, εφαρμόζεται ο ορισμός σύμφωνα με τον οποίο χαρακτηρίζονται ως μικρομεσαίες μόνον οι επιχειρήσεις που απασχολούν έως και 250 εργαζόμενους.
<P>
Η ανταγωνιστικότητα των επιχειρήσεων αυτών εξαρτάται σε σημαντικό βαθμό από τη δυνατότητα εισαγωγής καινοτομιών. Για τον λόγο αυτό έχει ουσιαστική σημασία να αναληφθούν καινοτόμες δράσεις, να διευκολυνθεί η διάδοση και η αξιοποίηση των αποτελεσμάτων των ερευνών και να υποστηριχθεί η μεταφορά τεχνολογίας. Προκειμένου να βοηθηθούν οι μικρομεσαίες επιχειρήσεις να δώσουν παγκόσμια διάσταση στις δραστηριότητες τους και να αποκτήσουν πρόσβαση σε νέες τεχνολογίες, πρέπει να αναληφθεί δράση σε ευρωπαϊκή κλίμακα, η οποία θα συμπληρώνει τις πρωτοβουλίες των κρατών μελών.
<P>
Αυτό το ειδικό πρόγραμμα αποσκοπεί στο να συμβάλει στη βελτιστοποίηση των προσπαθειών για την προαγωγή της καινοτομίας και της συμμετοχής των μικρομεσαίων επιχειρήσεων στο πρόγραμμα πλαίσιο. Το πρόγραμμα δεν είναι παρά ένα συντονιστικό μέσο για την υποστήριξη θεματικών προγραμμάτων, γι' αυτό και διαθέτει ένα περιορισμένο προϋπολογισμό 363 εκατ. Ecu. Είμαι της γνώμης ότι όλα τα προγράμματα πρέπει να εκτελούνται στο «φυσικό τους περιβάλλον», δηλαδή στο πλαίσιο των θεματικών προγραμμάτων. Αισθάνομαι, συνεπώς, ικανοποίηση που το Κοινοβούλιο και το Συμβούλιο υποστήριξαν την πρότασή μου να δεσμευθεί στα θεματικά προγράμματα τουλάχιστον 10 % του ερευνητικού προϋπολογισμού για προγράμματα στα οποία συμμετέχουν οι μικρομεσαίες επιχειρήσεις.
<P>
Το δεύτερο σημείο στο οποίο ήθελα να αναφερθώ, κυρίες και κύριοι συνάδελφοι, είναι ότι η διάδοση νέων ιδεών και τεχνολογιών πρέπει να γίνεται κατά τον αποτελεσματικότερο τρόπο. Γι' αυτό, τα θεματικά προγράμματα πρέπει να δώσουν μεγάλη προσοχή στην καινοτομία. Το ζητούμενο είναι πώς τα αποτελέσματα της Ε&Α θα διαδοθούν και θα μεταφρασθούν σε νέα ή βελτιωμένα προϊόντα, διαδικασίες και υπηρεσίες. Με την έναρξη προγραμμάτων πρέπει να ορίζονται αξιόπιστοι δείκτες απόδοσης, όπως δημοσίευση των αποτελεσμάτων και χορήγηση δικαιωμάτων αποκλειστικής εκμετάλλευσης. Μόνον έτσι μπορεί να νομιμοποιηθεί και να μετρηθεί το αποτέλεσμα που επιτυγχάνεται με τη διάθεση κονδυλίων του ευρωπαϊκού προϋπολογισμού για την έρευνα.
<P>
Κατ' αυτόν τον τρόπο υπογραμμίζω ταυτόχρονα τη σημασία που έχει η διάδοση των πληροφοριών. Είναι απαραίτητο να δημιουργηθεί μία καλή υποδομή πληροφόρησης η οποία θα επιτρέπει τη χρησιμοποίηση των πληροφοριών σε ολόκληρη την Ευρώπη, χωρίς να υποχρεώνονται τα 15 κράτη μέλη να «ανακαλύψουν για άλλη μία φορά τον τροχό». Υπάρχουν ακόμη πάρα πολλές δυνατότητες. Έτσι ήταν τα πράγματα πριν από τέσσερα χρόνια, και, δυστυχώς, έτσι εξακολουθούν να είναι. Οι μικρές επιχειρήσεις, για παράδειγμα, δεν διαθέτουν πληροφορίες σχετικά με νέες ιδέες που αναπτύσσονται από ερευνητικά ιδρύματα και πανεπιστήμια και που αφορούν τις δυνατότητες μεταφοράς τεχνολογίας, καθώς και, όπως αναφέρθηκε προηγουμένως, την πρόσβαση σε συμπληρωματικά προγράμματα.
<P>
Όταν, πριν από τέσσερα χρόνια, εμφανίσθηκα στο Ευρωπαϊκό Κοινοβούλιο, τόνισα κατά την πρώτη μου ομιλία τη σημασία που έχει η διάδοση των πληροφοριών για τις μικρομεσαίες επιχειρήσεις. Για να μπορέσει η Ευρώπη να αντιμετωπίσει τον ανταγωνισμό των υπερδυνάμεων - των ΗΠΑ, της Ιαπωνίας και της Κίνας - απαιτείται η συνεργασία των 15 κρατών μελών. Αυτό ισχύει επίσης και ιδιαιτέρως για τον τομέα της Ε&Α, και το πρόγραμμα πλαίσιο αποτελεί ένα άριστο μέσο για την επίτευξη του στόχου αυτού.
<P>
Το τρίτο σημείο στο οποίο θέλω να αναφερθώ, κύριε Πρόεδρε, είναι ότι πολύ συχνά επικρατεί η άποψη ότι, εάν γίνουν αρκετές έρευνες, θα ακολουθήσει αυτομάτως η εμπορική εφαρμογή. Στην πραγματικότητα συμβαίνει το αντίθετο. Μπορεί να αναπτύσσεται ένα νέο προϊόν, δεν υπάρχουν όμως χρήματα για την περαιτέρω εξέλιξή του. Σε πολλές περιπτώσεις, οι τράπεζες και οι επενδυτές επιχειρηματικών κεφαλαίων δεν τολμούν να χρηματοδοτήσουν προγράμματα υψηλής τεχνολογίας, εάν αυτά δεν εμπίπτουν στον χώρο ειδίκευσής τους. Οι φορείς αυτοί δεν διαθέτουν επαρκείς πληροφορίες για να μπορούν να εκτιμήσουν τους τεχνολογικούς και χρηματοδοτικούς κινδύνους που συνεπάγονται παρόμοια νέα προϊόντα.
<P>
Για τον λόγο αυτό ιδρύθηκε στις Κάτω Χώρες το ίδρυμα αποτίμησης τεχνολογιών, το οποίο προσπαθεί από το 1995 να διευκολύνει τη χρηματοδότηση της εφαρμογής ελπιδοφόρων τεχνολογικών καινοτομιών σε μικρομεσαίες επιχειρήσεις. Ένα από τα καθήκοντα της Ευρώπης είναι η επιτυχής διάδοση παρόμοιων επιτυχημένων πρωτοβουλιών. Αυτό θα συμβεί τον επόμενο χρόνο με το σύστημα ENTAS (ευρωπαϊκό σύστημα αποτίμησης νέων τεχνολογιών), το οποίο θα υλοποιηθεί μέσω προσπαθειών της ING και άλλων ευρωπαϊκών τραπεζών, καθώς και του γερμανικού ιδρύματος Frauenhofer. Τα εθνικά δίκτυα κέντρων πληροφόρησης πρέπει να διδάσκονται και να παραδειγματίζονται το ένα από το άλλο και να συμβάλουν στη δημιουργία ευρωπαϊκών πυρήνων. Η προσπάθεια αυτή αποφέρει πολλές καινοτομίες με συγκριτικά χαμηλό κόστος.
<P>
Κύριε Πρόεδρε, θα αναφερθώ σε ένα τελευταίο σημείο. Ένα κλασικό χαρακτηριστικό πολλών μικρομεσαίων και μικρών επιχειρήσεων είναι η έλλειψη προσωπικού. Προκειμένου να γνωρίζουν οι επιχειρήσεις αυτές τις διαδικασίες και τις προϋποθέσεις για τη συμμετοχή τους στο πρόγραμμα πλαίσιο, πρέπει να διατυπώνονται και να εφαρμόζονται κατά τρόπο ομοιόμορφο από όλα τα θεματικά προγράμματα τα ειδικά μέτρα για τις μικρομεσαίες επιχειρήσεις, όπως οι ερευνητικές επιχορηγήσεις, οι μελέτες βιωσιμότητας και δράσεις του τύπου «συλλογική έρευνα» (CRAFT). Επίσης, οι πληροφορίες αυτές πρέπει να παρέχονται από μία κεντρική υπηρεσία, μία «θυρίδα», στην Επιτροπή. Ωστόσο, οι πρώτες ενδείξεις, όσον αφορά το σημείο αυτό, είναι ότι τα πράγματα δεν πάνε καλά στην Επιτροπή. Έτσι, στην πρόταση για τις εργασίες του προγράμματος IST δεν γίνεται παραπομπή σε CRAFT. Ερωτώ την Επίτροπο κ. Cresson πώς σκοπεύει να προωθήσει τον συντονισμό των διαφόρων Γενικών Διευθύνσεων οι οποίες σχετίζονται με την εκτέλεση του προγράμματος πλαισίου, ιδιαιτέρως όσον αφορά τα μέτρα για τις μικρομεσαίες επιχειρήσεις. Επ' αυτού θα ήθελα να λάβω αργότερα μία απάντηση.
<P>
Κύριε Πρόεδρε, περνώ τώρα στο δεύτερο καθήκον που έχω αναλάβει: πρόκειται για την εκπόνηση γνωμοδότησης εξ ονόματος της Επιτροπής Εξωτερικών Οικονομικών Σχέσεων για ορισμένα ειδικά προγράμματα του πέμπτου προγράμματος πλαισίου. Εξ ονόματος της επιτροπής αυτής, θα ήθελα να συγχαρώ κατ' αρχάς τέσσερεις εισηγητές, και συγκεκριμένα τους κ.κ. Tannert, Malerba και Αργυρό, καθώς και την κ. Esteban Bolea. Η Ευρώπη διαθέτει μία σταθερή παράδοση στον τομέα της έρευνας και της εφαρμογής, καθώς και των τεχνολογικών ανακαλύψεων. Ο στρατηγικός στόχος του προγράμματος που εξετάζεται είναι η διασύνδεση της έρευνας με την παραγωγή, κυρίως για να προαχθεί η εξαγωγή τεχνολογίας. Κατ' αυτόν τον τρόπο προάγονται η απασχόληση και η ευημερία στην Ευρώπη. Η προστιθέμενη αξία που προσφέρει και ο βασικός ρόλος που διαδραματίζει η Ευρωπαϊκή Ένωση στον τομέα της έρευνας συνίσταται στην προαγωγή της συνεργασίας των Ευρωπαίων εταίρων στον τομέα της έρευνας. Με την υπέρβαση συνόρων και την κοινή αξιοποίηση των διαθέσιμων πληροφοριών, οι ευρωπαϊκές επιχειρήσεις, μικρές και μεγάλες, αποκτούν περισσότερα εφόδια για να αντιμετωπίσουν τον διεθνή ανταγωνισμό. Όμως, κύριε Πρόεδρε, η εταιρική σχέση δεν τελειώνει στα σύνορα της Ευρωπαϊκής Ένωσης. Η Ευρώπη βρίσκεται αντιμέτωπη με την παγκοσμιοποίηση της οικονομίας και των μέχρι τούδε διαχωρισμένων αγορών της. Κυρίες και κύριοι συνάδελφοι, κυρία Επίτροπε, πριν από δύο σχεδόν εβδομάδες ήμουν για πέντε ημέρες στην περιοχή του Κόλπου του Αγίου Φραγκίσκου και διαπίστωσα με τα μάτια μου πόσες νέες μικρές επιχειρήσεις, που αποκαλούνται start-ups , «φυτρώνουν σαν μανιτάρια» στον τομέα της βιοτεχνολογίας. Αυτή η νέα οικονομική δραστηριότητα σημαίνει δημιουργία νέων θέσεων εργασίας, που τόσο έχει ανάγκη η Ευρώπη. Συνεπώς, η συνεργασία με τις ΗΠΑ στον τομέα αυτό μπορεί να αποτελέσει ώθηση και για την ευρωπαϊκή βιοτεχνολογική βιομηχανία. Το ίδιο ισχύει και για τον τομέα της τεχνολογίας πληροφοριών και επικοινωνιών.
<P>
Μέχρι στιγμής η Ευρωπαϊκή Ένωση και το πρόγραμμα πλαίσιο επικεντρώθηκαν στη συνεργασία στον ευρωπαϊκό χώρο. Στο μέλλον, όμως, η σημασία της παγκόσμιας συνεργασίας, η οποία αποτελεί, για παράδειγμα, χαρακτηριστικό του τομέα της υψηλής τεχνολογίας, θα αυξηθεί. Για τον λόγο αυτό, η Επιτροπή Εξωτερικών Οικονομικών Σχέσεων είναι ιδιαίτερα ικανοποιημένη με τη συμφωνία συνεργασίας Ευρωπαϊκής Ένωσης και ΗΠΑ στον επιστημονικό και τεχνολογικό τομέα, η οποία υπεγράφη πριν από έναν χρόνο. Οι σχέσεις ΗΠΑ-Ευρωπαϊκής Ένωσης ήταν ανέκαθεν στενές. Οι διμερείς οικονομικές σχέσεις αποφέρουν το μεγαλύτερο όγκο εμπορικών συναλλαγών στον κόσμο. Η Ευρωπαϊκή Ένωση είναι ο σημαντικότερος επενδυτής στις ΗΠΑ και αντιστρόφως, ενώ η ποιότητα της σχέσης αυτής επηρεάζει πολύ το παγκόσμιο εμπόριο. Το γεγονός αυτό, συνάδελφοι, αιτιολογεί μία πιο εντατική επιστημονική συνεργασία, η οποία μπορεί να οδηγήσει στην καλύτερη κατανόηση των απόψεων των δύο πλευρών και στην εξεύρεση λύσεων στην περίπτωση εμπορικών διενέξεων με τις ΗΠΑ, για παράδειγμα, στον τομέα της βιοτεχνολογίας και της ασφάλειας στο Internet, ενώ δεν πρέπει να λησμονούνται θέματα όπως η κωδικοποίηση και η προστασία δεδομένων προσωπικού χαρακτήρα. Οι διενέξεις αυτές είναι αποτέλεσμα των διαφορετικών απόψεων που επικρατούν όσον αφορά τις συνέπειες που έχουν αυτές οι νέες τεχνολογίες για τον άνθρωπο και το περιβάλλον, καθώς και διαφορών όσον αφορά τη συμπεριφορά των καταναλωτών στην Ευρωπαϊκή Ένωση και στις ΗΠΑ. Προκειμένου να αποφευχθεί το ενδεχόμενο συνεχιζόμενων εμπορικών διενέξεων στους τομείς αυτούς και προκειμένου να καταρτισθεί μία παγκοσμίως αποδεκτή νομοθεσία, η συνεργασία με τρίτες χώρες, και ιδιαιτέρως με τις ΗΠΑ, είναι απολύτως απαραίτητη για το πρόγραμμα πλαίσιο.

<SPEAKER ID=69 NAME="Lange">
Κύριε Πρόεδρε, τί συγκρατεί τον κόσμο στα έγκατά του είναι ένα ερώτημα όχι και τόσο πρωτότυπο, διότι είναι ήδη πολύ παλαιό, είναι όμως και πιο επίκαιρο από ποτέ, επειδή η κοινωνική μας εξέλιξη χαρακτηρίζεται, φυσικά, από πολλούς διαφορετικούς παράγοντες, οι οποίοι συνθέτουν από κοινού αυτό που εμείς ονομάζουμε ευρωπαϊκό αναπτυξιακό μοντέλο. Στο πλαίσιο αυτό, είναι βασικής σημασίας για τη μελλοντική μας εξέλιξη να θέσουμε το ερώτημα τί είναι επιτέλους αυτό που συγκρατεί πραγματικά την κοινωνία μας στον πυρήνα της και να το συνδέσουμε με ερευνητικές δραστηριότητες σε όλους τους τομείς. Σχετικά με αυτό, επιδοκιμάζω ιδιαίτερα το γεγονός ότι έχουμε εδώ ένα ειδικό πρόγραμμα το οποίο προωθεί αφενός μεν την κινητικότητα των ερευνητών, αφετέρου δε την κοινωνικοοικονομική έρευνα, φέρνοντας στο προσκήνιο ειδικά το ερώτημα που αφορά τον πυρήνα της κοινωνίας μας.
<P>
Πρόκειται για ένα ευαίσθητο λουλούδι που άρχισε να ανθίζει στο τέταρτο ερευνητικό πρόγραμμα πλαίσιο και δημιουργήθηκε από το Κοινοβούλιο. Υπήρξαν πολλά προβλήματα και υπερβολές, ο στρατηγικός προσανατολισμός δεν ήταν απαραίτητα ο καλύτερος, αυτό όμως διορθώθηκε σημαντικά κατά τα τελευταία έτη, και η τελευταία μελέτη γι' αυτό, το τρίτο call , ήταν εξαίρετη. Στο σημείο αυτό θα ήθελα να επαινέσω τον Διευθυντή Μήτσο από την Επιτροπή - σε καιρούς σαν κι αυτούς θα πρέπει να επαινέσει κανείς την Επιτροπή μόνο μια φορά - ο οποίος τα κατάφερε εδώ πολύ καλά.
<P>
Παρ' όλα αυτά πήρα την πρωτοβουλία να προτείνω μερικές βελτιώσεις σε επτά σημεία. Κατ' αρχάς, στην προσωρινή κατανομή πιστώσεων προβλέπεται να διατεθεί για την κοινωνικοοικονομική έρευνα μόνο ένα 10 %. Νομίζω πως, όταν κατανέμουμε πιστώσεις προσωρινά, μπορούμε να ορίσουμε χωρίς κανένα πρόβλημα ένα υψηλότερο ποσοστό, επειδή έχει διογκωθεί φυσικά και ο τομέας των καθηκόντων, στο πλαίσιο ακριβώς της διαδικασίας συνδιαλλαγής για το πέμπτο ερευνητικό πρόγραμμα πλαίσιο. Για τον λόγο αυτό, προτείνω να προβλεφθεί εδώ προσωρινά ένα 15 %.
<P>
Δεύτερον, θεωρώ σημαντικό να πληροφορείται ο κόσμος για το πρόγραμμα που αφορά, τόσο την κινητικότητα, όσο και την έρευνα από πλευράς περιεχομένου. Πρέπει, επομένως, να υπάρξει, ιδιαίτερα μέσω του Internet, μία διαφάνεια σχετικά με τα συμμετέχοντα θεσμικά όργανα και σχετικά με τα θέματα.
<P>
Τρίτον, θεωρώ σημαντικό η κοινωνικοοικονομική έρευνα να μη διεξάγεται παρεμπιπτόντως, ευρισκόμενη στο περιθώριο, αλλά να συνδέεται οριζοντίως με τους άλλους ερευνητικούς τομείς. Γι' αυτόν τον λόγο κάνω μερικές προτάσεις για να ενισχυθεί ο συντονισμός της έρευνας αυτής με άλλους ερευνητικούς τομείς, κάτι στο οποίο αναφέρεται ειδικότερα η τροπολογία 37.
<P>
Το τέταρτο σημείο αφορά μερικές μικρές βελτιώσεις από πλευράς περιεχομένου που αφορούν το αντικείμενο της διαρθρωτικής μεταβολής, ειδικότερα όσον αφορά τη γήρανση της κοινωνίας μας, τις επιπτώσεις της διαρθρωτικής μας μεταβολής στην απασχόληση, στις νοοτροπίες των ανθρώπων στην κοινωνία μας, αλλά και όσον αφορά τους τύπους συμμετοχής. Σε πολλούς τομείς φαίνεται ιδιαίτερα, όπως ξέρετε, ότι μια συμμετοχή δεν λαμβάνει πλέον χώρα σε παραδοσιακούς πολιτικούς τομείς, αλλά περισσότερο σε μη κυβερνητικές οργανώσεις, πρωτοβουλίες πολιτών και λοιπά. Συνεπώς, θα πρέπει να ληφθούν υπόψη από πλευράς περιεχομένου και αυτές οι πτυχές.
<P>
Πέμπτον, ένα από τα ζητούμενα είναι φυσικά και η δικτύωση των ερευνητών. Δεν θέλω τώρα να υποστηρίξω την κοινωνικοεπιστημονική έρευνα, μερικές φορές όμως έχω την αίσθηση ότι δεν έχει αναπτυχθεί ακόμη αρκετά η ευρωπαϊκή συνεργασία στον τομέα αυτό, ότι μπορούμε εδώ να βοηθήσουμε λίγο παραπάνω για να ιδρύσουμε ένα δίκτυο ευρωπαϊκής έρευνας, που είναι βέβαια σημαντικό και για την υποβολή αιτήσεων, άρα να προωθήσουμε τη διαμόρφωση ενός δικτύου.
<P>
Το έκτο σημείο αφορά την προαγωγή επίσης της ισότητας ευκαιριών, της ίσης συμμετοχής ανδρών και γυναικών στο ερευνητικό αυτό πρόγραμμα. Παραδείγματος χάριν, δεν γίνεται να μη ληφθούν υπόψη οι εκπαιδευτικές περίοδοι κατά τη χορήγηση υποτροφιών Marie Curie. Αυτό πρέπει να ρυθμιστεί με σαφήνεια, όπως και η προαγωγή της ισότητας ευκαιριών συνολικά. Την περασμένη εβδομάδα βρέθηκα σε ένα συμπόσιο στο οποίο συμμετείχαν 150 άτομα, μεταξύ των οποίων υπήρχαν δύο γυναίκες. Σίγουρα μπορεί να γίνει κάτι καλύτερο εδώ.
<P>
Το έβδομο και τελευταίο σημείο το οποίο θα θίξω είναι ότι πρέπει και να προβάλλουμε τα αποτελέσματα. Δεν ωφελεί σε τίποτα να έχουμε καλές μελέτες και να τις φυλάμε στο ντουλάπι. Αυτό μπορεί να συμβαίνει συχνά στον κοινωνικοεπιστημονικό, ειδικά, τομέα. Πρέπει, λοιπόν, να προχωρήσουμε σε μια προβολή των αποτελεσμάτων, παραδείγματος χάριν, μέσω του Internet, αλλά και σε μια ενεργό προβολή που θα γίνει στους καταναλωτές, στους πολιτικούς, εδώ στο Κοινοβούλιο, στα εθνικά κοινοβούλια, αλλά και επί τόπου, ώστε να αξιοποιήσουμε τα αποτελέσματα για την κοινωνική διαδικασία.

<SPEAKER ID=70 NAME="McNally">
Κύριε Πρόεδρε, παρουσιάζω δύο εκθέσεις που φέρουν και οι δύο το όνομά μου και αναφέρονται στο ΚΚΕρ. Η πρώτη είναι η πέμπτη έκθεση πλαίσιο και η άλλη η πυρηνική έκθεση της Ευρατόμ σχετικά με το έργο του ΚΚΕρ. Το ΚΚΕρ είναι η ζωντανή ενσάρκωση του τι σημαίνει ευρωπαϊκή προστιθέμενη αξία. Είναι κάτι το οποίο θα πρέπει να γνωρίζουν πολύ καλύτερα οι βουλευτές του Ευρωπαϊκού Κοινοβουλίου, καθώς και το ευρύ κοινό. Αυτό ισχύει για όλα τα ερευνητικά προγράμματα, αλλά ιδιαίτερα για το Κοινό Κέντρο Ερευνών, όπου συγκεντρώνονται επιστήμονες από ολόκληρη την Ευρωπαϊκή Ένωση για να εργαστούν πάνω σε προβλήματα που αφορούν τους πολίτες της.
<P>
Ο ρόλος του ΚΚΕρ, όπως και της ίδιας της Ευρωπαϊκής Ένωσης, έχει αλλάξει και τώρα δίδεται έμφαση σε διαφορετικούς τομείς. Όταν ξεκίνησε το ΚΚΕρ, έδωσε ως επί το πλείστον έμφαση στον πυρηνικό τομέα και διεξήγαγε πολύτιμες έρευνες στον τομέα αυτό. Τώρα η έμφαση που δίδεται στον πυρηνικό τομέα μειώνεται και τονίζεται όλο και περισσότερο η νέα αποστολή του ΚΚΕρ, καθώς βαδίζουμε προς τον 21ο αιώνα. Ο κ. Allgeier, Διευθυντής του ΚΚΕρ, και η κ. Cresson, Επίτροπος, επέδειξαν μεταξύ τους μεγάλη σαφήνεια πνεύματος κατά τον καθορισμό του ρόλου του ΚΚΕρ, κι έτσι όλοι γνωρίζουν σαφώς τα καθήκοντά του. Το βασικό του καθήκον είναι να αποτελεί εργαλείο για όσους καταρτίζουν τις πολιτικές στην Ευρωπαϊκή Ένωση, καθώς και γι' αυτούς που υλοποιούν προγράμματα εφαρμογής σε ποικίλους τομείς.
<P>
Παραδείγματος χάριν, χρειαζόμαστε την τεχνολογικά πρωτοποριακή εργασία που πραγματοποιείται στη Σεβίλλη, όπου εξετάζουν τεχνολογίες του μέλλοντος. Χρειαζόμαστε την εργασία δοκιμών και προτύπων που γίνεται στην Ίσπρα και αλλού. Πρόσφατα, επί παραδείγματι, υπεβλήθησαν σε δοκιμές οι μέθοδοι που χρησιμοποιούνται σε κάθε κράτος μέλος για την παρακολούθηση της ρύπανσης του αέρα, και βρέθηκαν μεγάλες διαφορές κατά τις δοκιμές αυτές. Αυτή ήταν μία άκρως πολύτιμη εργασία.
<P>
Παράλληλα με τη σαφήνεια των στόχων, χρειαζόμαστε και κάποιες μεταρρυθμίσεις και αναδιαρθρώσεις, που πραγματοποιούνται τώρα πολύ αποτελεσματικά. Το ΚΚΕρ διαθέτει εγκαταστάσεις τις οποίες κανένα κράτος μέλος δεν θα είχε τα μέσα να κατασκευάσει, και πρέπει να γίνεται καλύτερη χρήση κάποιων από τις εγκαταστάσεις αυτές. Καθώς το Ευρωπαϊκό Κοινοβούλιο έχει καθήκον να παρακολουθεί τι συμβαίνει στα ερευνητικά ιδρύματα, θα επιθυμούσαμε να μας δοθεί το καθεστώς του παρατηρητή. Θα θέλαμε να έχουμε δύο παρατηρητές στο διοικητικό συμβούλιο του ΚΚΕρ. Αν για λόγους τεχνικής ή νομικής φύσεως κάτι τέτοιο δεν είναι δυνατόν, θα θέλαμε να ερευνηθούν άλλοι τρόποι με τους οποίους θα μπορούσαμε να επιτελέσουμε αυτό το καθήκον.
<P>
Αν λάβουμε υπόψη μας το μέγεθος του χώρου της Ίσπρα και τις επιπλοκές που συνεπάγεται η διατήρηση ενός τέτοιου χώρου, πρέπει να συνεχιστούν κάποιες επαναδιαπραγματεύσεις με τις ιταλικές αρχές, κι ελπίζω να βρίσκονται σε εξέλιξη. Στο πρόγραμμα αυτό, καθώς και σε οποιοδήποτε άλλο πρόγραμμα, πρέπει να τονίσουμε ότι η πολιτική της Ευρωπαϊκής Ένωσης για τις ίσες ευκαιρίες δεν είναι μόνον ωραία λόγια. Αυτό σημαίνει ότι η πολιτική αυτή πρέπει να εφαρμόζεται. Σε αυτό το σημείο, θα ήθελα να συγχαρώ την κυρία Cresson, μια γυναίκα Επίτροπο αρμόδια για επιστημονικά θέματα, η οποία έχει αντιληφθεί ότι, αν θέλουμε να έχουμε ένα πρόγραμμα ίσων ευκαιριών, πρέπει να γίνονται έρευνες «από τις γυναίκες, για τις γυναίκες και σχετικά με ??? ?????????, για να χρησιμοποιήσω τα δικά της λόγια. Η κ. Cresson έχει ιδρύσει μία ειδική μονάδα στην ΓΔ ΧΙΙ, και πρέπει να τη συγχαρούμε και να την υποστηρίξουμε.
<P>
Προχωρώ στο τμήμα Ευρατόμ του ΚΚΕρ. Δεδομένων των περικοπών στον προϋπολογισμό, ελήφθη μία πολύ συνετή απόφαση να περικοπούν οι έρευνες για τη σύντηξη στο ΚΚΕρ και να δοθεί μεγαλύτερη έμφαση στον έλεγχο των πυρηνικών υλών και διασφαλίσεων. H μονάδα FARO είναι πολύ σημαντική: είναι ένας τρόπος μελέτης των πραγματικών ατυχημάτων.
<P>
Η τροπολογία μου αριθ. 20 τονίζει το γεγονός ότι δεν είναι δουλειά ενός προγράμματος έρευνας να πληρώνει για τον παροπλισμό των πυρηνικών εγκαταστάσεων. Πρέπει να διεξαχθούν επειγόντως συζητήσεις με τις αρμόδιες επί του προϋπολογισμού αρχές και με την Επιτροπή Προϋπολογισμών σχετικά με το πώς θα πληρωθούν τα 100 εκατομμύρια Ecu που χρειάζονται για τον πλήρη παροπλισμό στην Ίσπρα και αλλού, χωρίς να επηρεαστεί το πρόγραμμα έρευνας: κάτι τέτοιο θα ήταν εντελώς ανάρμοστο.
<P>
Θα ήθελα να εξετάσουμε τις προτάσεις του καθηγητή Rubbia που αφορούν, μεταξύ άλλων, επιτόπιο διαχωρισμό και μεταστοιχείωση πυρηνικών αποβλήτων. Αν δεν βρούμε μια λύση για το πρόβλημα των πυρηνικών αποβλήτων, το κοινό θα αντιμετωπίζει με φόβο οποιαδήποτε πρόταση για χρήση πυρηνικής ενέργειας. Αυτός μπορεί να είναι ένας πολλά υποσχόμενος τρόπος για να προχωρήσουμε.
<P>
Θα ήθελα τώρα να εξηγήσω - ίσως προτρέχω λίγο, αλλά ο χρόνος που μου δόθηκε είναι ενιαίος - για ποιον λόγο κατέθεσα μια τροπολογία στην έκθεση της κ. Matikainen-Kallstrφm, έκθεση για την οποία τη συγχαίρω και βεβαίως συμφωνώ με την πρότασή της να γίνει ο τίτλος περισσότερο ειλικρινής. Η τροπολογία μου αριθ. 19 προτείνει, λαμβάνοντας υπόψη την περικοπή που πρέπει να γίνει στο πρόγραμμα σύντηξης, να παρουσιάσει ? ???????? ??? ??? ?????? ??????? ????? ???, ???? ?? ???????? ??? ?????? ????????????? πειραματικό ????????????, τα σημεία που παρουσιάζονται στη συνέχεια.
<P>
Σημειώνεται κατακόρυφη μείωση του ενδιαφέροντος και της ικανότητας συμμετοχής από όλους τους εταίρους που είχαν προγραμματιστεί, και, απ' όσο γνωρίζω, δεν υπάρχει διαθέσιμος χώρος. Το χρονοδιάγραμμα είναι ακατάλληλο για το πέμπτο πρόγραμμα πλαίσιο. Δεν πρόκειται να κάνουμε αυτή την εργασία εντός αυτού του χρονοδιαγράμματος. Υπάρχει σίγουρα περιθώριο για μία μείωση του κόστους.
<P>
Οι εγκαταστάσεις του JET στο Culham, στο Ηνωμένο Βασίλειο, έχουν να παρουσιάσουν πολλά επιτεύγματα και αποτελούν σημαντικό τμήμα του προγράμματος σύντηξης. Η πρότασή μου για περικοπή στον προϋπολογισμό δεν περιλαμβάνει τις εγκαταστάσεις του JET. Μάλιστα, στον βαθμό που ζητείται η γνώμη του Κοινοβουλίου, η λειτουργία του JET θα συνεχισθεί κατά πάσα πιθανότητα και μετά το 1999, με σταθερό κόστος.
<P>
Ωστόσο, δεν μπορώ να πιστέψω - ενώ θέλουμε να μελετήσουμε τις κοινωνικοοικονομικές πλευρές της πυρηνικής σύντηξης, και τάσσομαι πλήρως υπέρ αυτών - ότι κοστίζουν 920 εκατομμύρια Ecu ή κάποιο ανάλογο ποσό. Χρειάζεται να συνεχίσουμε τις έρευνες που διεξάγουμε στο πρόγραμμα σύντηξης, και δεν προτείνω κατά κανένα τρόπο το αντίθετο. Ζητώ, όμως, από την Επιτροπή, αν εγκριθεί αυτή η τροπολογία, να επανεξετάσει το πρόγραμμα, όπως έχει καταρτιστεί, και να επιτύχει κάτι που θα είναι κάπως πιο κατάλληλο για τον προϋπολογισμό που διατίθεται.

<SPEAKER ID=71 NAME="Matikainen-Kallstrφm">
Αξιότιμε κύριε Πρόεδρε, κατά την επόμενη πεντηκονταετία, οι ενεργειακές ανάγκες θα αυξηθούν περίπου στο διπλάσιο από τα σημερινά επίπεδα ζήτησης.Το μεγαλύτερο μέρος της αύξησης των ενεργειακών αναγκών θα παρουσιαστεί στις σημερινές αναπτυσσόμενες χώρες, οι οποίες θα προμηθευθούν το μεγαλύτερο μέρος της επιπλέον ενέργειας από τα ορυκτά καύσιμα, τα οποία επιτείνουν το φαινόμενο του θερμοκηπίου. Τα μέτρα εξοικονόμησης ενέργειας είναι δυνατόν να επηρεάσουν σε κάποιο ποσοστό την κατανάλωση πρωτογενούς ενέργειας, όμως τέτοια μέτρα εξοικονόμησης μπορούν να υλοποιηθούν μόνο στις βιομηχανικές χώρες, ενώ, ακόμη και σε αυτές τις χώρες, οι επιπτώσεις των εν λόγω μέτρων στην συνολική κατανάλωση ενέργειας θα είναι μηδαμινές.
<P>
Η χρήση των ανανεώσιμων πηγών ενέργειας πρόκειται να αυξηθεί σημαντικά σε σχέση με τα σημερινά επίπεδα, αλλά, όσον αφορά την καταστροφή του περιβάλλοντος, οι επιδράσεις δεν θα είναι ικανοποιητικές. Εάν ληφθούν επιπλέον υπόψη οι περιορισμένοι πόροι της υδρογείου σε ουράνιο και φυσικό αέριο, μπορούμε να διαπιστώσουμε ότι αυτή τη στιγμή, από την άποψη του περιβάλλοντος, και κυρίως των εκπομπών διοξειδίου του άνθρακα, δεν έχουμε στη διάθεσή μας ενεργειακές λύσεις που να είναι σε θέση να ικανοποιήσουν τις αυξημένες ενεργειακές ανάγκες και να εμποδίσουν την επιδείνωση του φαινομένου του θερμοκηπίου.
<P>
Ήδη εδώ και μερικές δεκαετίες διεξάγονται έρευνες σχετικά με τη θεωρία που αφορά τους αντιδραστήρες σύντηξης, κι έχουν επίσης πραγματοποιηθεί αντιδράσεις σε πειραματικούς αντιδραστήρες. Οι έρευνες για την εμπορική εκμετάλλευση της προερχόμενης από τη σύντηξη ενέργειας βρίσκονται σε μια φάση κατά την οποία είναι αναγκαία η κατάρτιση του επομένου προγράμματος πειραματικής επίδειξης. Το πρόγραμμα που πρόκειται να ξεκινήσει τώρα, το ερευνητικό πρόγραμμα ITER, είναι ένα κοινό πρόγραμμα μεταξύ της ΕΕ, της Ιαπωνίας, των ΗΠΑ και της Ρωσίας, σκοπός του οποίου είναι να δημιουργήσει την τεχνολογία που θα επιτρέψει να πραγματοποιηθεί στο μέλλον η κατασκευή ενός εμπορικά εκμεταλλεύσιμου σταθμού σύντηξης. Τα εμπόδια για την εκμετάλλευση της προερχόμενης από τη σύντηξη ενέργειας είναι αυτή τη στιγμή τεχνικής φύσεως και, επομένως, η έρευνα που διεξάγεται μόνο σε θεωρητικό επίπεδο δεν αρκεί πλέον για να εξασφαλισθεί η ανάπτυξή της.
<P>
Οι αναπτυσσόμενες χώρες δεν έχουν προς το παρόν τις δυνατότητες να αναπτύξουν την παραγωγή ενέργειας μέσω σύντηξης, στον βαθμό που να αποτελέσει εμπορικά εκμεταλλεύσιμη ενεργειακή πηγή, συνεπώς αυτό το έργο θα πρέπει να υλοποιηθεί στις βιομηχανικές χώρες. Εάν ληφθεί ακόμα υπόψη το χρονοδιάγραμμα για την εκμετάλλευση της ενέργειας από τη σύντηξη, το οποίο έχει υπολογιστεί να διαρκέσει περίπου 50 χρόνια, είναι προφανές ότι οι επενδύσεις για τη συνέχιση αυτού του ερευνητικού έργου δεν επιτρέπουν τη διακοπή της έρευνας που διεξάγεται επί του παρόντος, ούτε την περικοπή της προτεινόμενης από την Επιτροπή χρηματοδότησης, αλλά ούτε και την αναβολή του προγράμματος ΙTER. Το ετήσιο κόστος της τρέχουσας έρευνας στον τομέα της σύντηξης ανέρχεται σε 500 εκατ. Ecu, ποσό το οποίο αντιπροσωπεύει μόνο το 1 % περίπου των δαπανών της ΕΕ για την εισαγωγή πετρελαίου.
<P>
Κατά την παραγωγή ενέργειας από τη σύντηξη δεν δημιουργούνται ραδιενεργά απόβλητα από καύσιμα. Η έρευνα στον τομέα της ενέργειας από τη σύντηξη και η ενδεχόμενη εμπορική αξιοποίηση αυτής της ενέργειας δεν περιέχουν στοιχεία που να προωθούν ή να διευκολύνουν την κατασκευή πυρηνικών όπλων. Δεν πρέπει επίσης να ξεχνάμε ότι οι σημερινές έρευνες στον τομέα της παραγωγής ενέργειας από τη σύντηξη έχουν δημιουργήσει μια πληθώρα από καινοτομίες, μεταξύ άλλων, και στον τομέα της τεχνολογίας υλικών, και, ως εκ τούτου, τα αποτελέσματα αυτών των ερευνών μπορούν να χρησιμοποιηθούν πολύ πριν από την έναρξη της παραγωγής ενέργειας για εμπορικούς σκοπούς.
<P>
Για να αποτραπεί η πρόκληση ανεπανόρθωτων βλαβών από το φαινόμενο του θερμοκηπίου πριν από την έναρξη χρήσης της ενέργειας από τη σύντηξη, επιβάλλεται να επενδύσουμε στην παραγωγή ενέργειας από μη ορυκτά καύσιμα. Η ασφαλής χρήση και η αποτελεσματικότητα των υφιστάμενων πυρηνικών σταθμών συνιστούν απαραίτητα μέτρα στην προσπάθειά μας να παράγουμε ενέργεια χωρίς αρνητικές επιπτώσεις για το περιβάλλον. Η αρχική πρόταση της Επιτροπής αφορούσε τη χρηματοδότηση της έρευνας με σκοπό τον εκσυγχρονισμό των σημερινών πυρηνικών σταθμών, καθώς και της έρευνας που αφορά τη διαχείριση αποβλήτων. Κατά τη γνώμη μου, αυτά τα αντικείμενα έρευνας στον τομέα της πυρηνικής σχάσης ταιριάζουν άριστα με το υπό συζήτηση πρόγραμμα.
<P>
Αξιότιμοι βουλευτές του Κοινοβουλίου, αυτή τη στιγμή αποφασίζουμε για τις εναλλακτικές επιλογές στον τομέα της ενέργειας, οι οποίες αφορούν τις μελλοντικές γενιές. Οι αποφάσεις που θα ληφθούν σήμερα θα επιλύσουν τα μελλοντικά προβλήματα στον τομέα της ευρωπαϊκής παραγωγής ενέργειας.Υπερψηφίζοντας την έρευνα για παραγωγή ενέργειας από τη σύντηξη, μπορούμε να εξασφαλίσουμε στις μελλοντικές γενιές μια ζωή χωρίς την ανάγκη χρήσης συσκευών οξυγόνου.

<SPEAKER ID=72 NAME="Malerba">
Κύριε Πρόεδρε, κυρία Επίτροπε, συνάδελφοι, σε αυτό το σημείο θα μιλήσω για τα τρία οριζόντια προγράμματα από την άποψη της Επιτροπής Εξωτερικών Οικονομικών Σχέσεων, σχετικά δηλαδή με τον διεθνή ρόλο της έρευνας, την καινοτομία, τις μικρομεσαίες επιχειρήσεις και το ανθρώπινο δυναμικό. Αναφορικά με το πρώτο θέμα - τον διεθνή ρόλο της κοινοτικής έρευνας - θα ήθελα να δηλώσω ότι η τεχνολογική έρευνα της Ευρωπαϊκής Ένωσης πρέπει απαραιτήτως να αντιμετωπίσει και να παραμείνει ανταγωνιστική έναντι της παγκόσμιας έρευνας, θα έλεγα μάλιστα ότι το πρότυπο αναφοράς συνίσταται στη δυνατότητα να πραγματοποιεί έρευνες και ανακαλύψεις που να είναι σημαντικές σε διεθνές επίπεδο. Το πέμπτο πρόγραμμα πλαίσιο θα γίνει, κατά συνέπεια, φτωχότερο, εάν δεν εξασφαλισθεί αυτό το διεθνές άνοιγμα. Μπορεί, όμως, να αναρωτηθεί κανείς υπό ποιές συνθήκες θα μπορούσε να επιτευχθεί η συμμετοχή ακόμα και επιχειρήσεων και εταίρων που δεν ανήκουν στην Ευρωπαϊκή Ένωση, και πώς θα δαπανηθούν χρήματα των Ευρωπαίων πολιτών για εταίρους που δεν ανήκουν στην Ένωση. Θα χρειαστούν ειδικές συμβάσεις, αλλά, ως Επιτροπή Εξωτερικών Οικονομικών Σχέσεων, παρατηρούμε δύο σημεία αναφοράς τα οποία θεωρούμε απαραίτητα: αφενός το γεγονός ότι η έρευνα που διεξάγεται σε συνεργασία με εξωτερικούς εταίρους θα αποβεί σίγουρα προς όφελος της Ευρωπαϊκής Ένωσης, και κατά συνέπεια θα βελτιώσει την ικανότητά της και τα προσόντα της, και, αφετέρου, την ύπαρξη ενός κριτηρίου αμοιβαιότητας, εννοώντας με αυτό ότι, εάν για παράδειγμα οι εταίροι, οι Αμερικανοί ερευνητές, έχουν πρόσβαση στο ευρωπαϊκό πρόγραμμα έρευνας, πρέπει να μπορεί να γίνεται και το αντίθετο.
<P>
Αυτό θεωρώ ότι είναι ένα ιδιαίτερα σημαντικό σημείο σχετικά με το οποίο ολόκληρη η Επιτροπή, και όχι μόνο η Επίτροπος Cresson, πρέπει να επιμείνει στα πλαίσια των διεθνών σχέσεων. Αναφέρομαι, στην περίπτωση αυτή, σε χώρες που είναι τεχνολογικά προηγμένες, όπως οι Ηνωμένες Πολιτείες, η Ιαπωνία, ο Καναδάς, και διαπιστώνω ότι, παρότι έχουμε βρει πλέον τρόπους επίλυσης των συγκρούσεων και των καταστάσεων ???????????? ???? ???????? ?????, για παράδειγμα, με τον Παγκόσμιο Οργανισμό Εμπορίου, ο κόσμος της έρευνας παραμένει ένας κόσμος τον οποίο οι χώρες εξακολουθούν να διατηρούν αρκετά κλειστό και απρόσιτο.
<P>
Από την άλλη πλευρά, όσον αφορά, αντίθετα, τις νεοεμφανιζόμενες και τις αναπτυσσόμενες χώρες, και κυρίως τις γειτονικές μας χώρες όπως και τις υποψήφιες προς ένταξη χώρες, τις τρίτες χώρες της Μεσογείου, πιστεύω ότι είναι απολύτως επιθυμητό να καταστεί η έρευνα ένα μέσο συνεργασίας, αλλά σε αυτές τις περιπτώσεις χρειάζεται να υπάρχουν και άλλα χρηματοδοτικά μέσα που θα συμπληρώσουν το πρόγραμμα πλαίσιο για την έρευνα: αναφέρομαι φυσικά στα προγράμματα της Ατζέντας 2000 και στα προγράμματα MEDA. Σε αυτό το πλαίσιο η μεταφορά τεχνολογίας και η επιμερισμένη δράση των τρίτων χωρών θα αποτελέσει ένα στοιχείο αξιοποίησης και του προγράμματος πλαισίου.

<SPEAKER ID=73 NAME="Langenhagen">
Κύριε Πρόεδρε, κυρία Επίτροπε, ήταν μακρύς ο δρόμος μέχρι την τελική απόφαση σχετικά με το πέμπτο πρόγραμμα πλαίσιο της Ευρωπαϊκής Κοινότητας στον τομέα της έρευνας, της τεχνολογικής ανάπτυξης και της επίδειξης. Σήμερα θα μπορούσα να ισχυρισθώ πως, ύστερα από την αρχική διαμαρτυρία της Επιτροπής Αλιείας σχετικά με το πρόγραμμα αυτό, μπορούμε να δεχθούμε στην εν λόγω επιτροπή το αποτέλεσμα της Επιτροπής Συνδιαλλαγής, παρά το γεγονός ότι υπάρχει η γενική διαφορά πόρων και ενδεχόμενες ελλείψεις από πλευράς περιεχομένου. Θα παρακολουθήσουμε, όμως, πολύ προσεκτικά την εφαρμογή του, και θα εξηγήσω γιατί.
<P>
Στην γνωμοδότησή της επί του προταθέντος προγράμματος πλαισίου, η Επιτροπή Αλιείας εξήγησε την ανάγκη για έρευνα στον τομέα της αλιείας και της υδατοκαλλιέργειας. Η επιτροπή διαπίστωσε πως η πρόταση δεν περιέχει κανένα πρόγραμμα που να αφορά αποκλειστικά τον τομέα της αλιείας, όπως συνέβαινε με το προηγούμενο, ακόμα, τέταρτο πρόγραμμα πλαίσιο. Επομένως, η προσέγγιση του νέου προγράμματος πλαισίου έχει ως αποτέλεσμα τα θέματα έρευνας στον τομέα της αλιείας να συναγωνίζονται άλλα θέματα έρευνας σε πολλά προγράμματα και κεντρικές δράσεις.
<P>
Πέραν τούτου, ήταν ανάγκη να βρεθεί μια λύση για τη μελλοντική χρηματοδότηση των σχετικών με την αλιεία δραστηριοτήτων, οι οποίες ορίζονταν μέχρι τώρα ως μελέτες και τοποθετούνταν εκτός του ερευνητικού προγράμματος πλαισίου. Στις δραστηριότητες αυτές που χρηματοδοτούνταν μέχρι σήμερα από τα διαρθρωτικά ταμεία συγκαταλέγεται η συγκέντρωση βασικών δεδομένων για την αξιολόγηση αλιευμάτων. Η Επιτροπή Αλιείας τονίζει με έμφαση ότι πρέπει να αποτραπεί ο κίνδυνος μιας διακοπής της χρηματοδότησης των υπεράγαν σημαντικών δραστηριοτήτων στον τομέα αυτό και ότι πρέπει να επεκταθεί η προώθηση τέτοιων δραστηριοτήτων στον τομέα της υδατοκαλλιέργειας.
<P>
Ακούσαμε πως το πρόγραμμα πλαίσιο θα εφαρμοσθεί, σύμφωνα με το άρθρο 130 Θ, υπό τη μορφή μεμονωμένων ειδικών προγραμμάτων. Αυτά πάλι αποτελούνται από λεγόμενες κεντρικές δράσεις ή προγράμματα εργασίας. Έτσι, το πρώτο ειδικό πρόγραμμα με την ονομασία «Ποιότητα ζωής και διαχείριση των εμβίων πόρων» περιλαμβάνει πολλές κεντρικές δράσεις σχετικές με τον τομέα της αλιείας και της υδατοκαλλιέργειας. Η σημαντικότερη από αυτές είναι η αειφόρος διαχείριση της γεωργίας, της αλιείας και της δασοκομίας, συμπεριλαμβανομένης της ολοκληρωμένης ανάπτυξης της υπαίθρου. Οι προτεραιότητες για έρευνα, τεχνολογική ανάπτυξη και επίδειξη για τον τομέα της αλιείας και της υδατοκαλλιέργειας έχουν καθορισθεί ούτως ώστε να καλύπτεται μάλλον το μεγαλύτερο μέρος της σχετικής ανάγκης για τη διεξαγωγή έρευνας.
<P>
Η κεντρική δράση «υγεία, διατροφή και περιβαλλοντικοί παράγοντες» είναι επίσης λίαν σχετική εδώ, και η κεντρική δράση «έλεγχος των λοιμωδών νόσων» προσφέρει ένα εύληπτο πλαίσιο για ερευνητικές δραστηριότητες σχετικά με την πρόληψη και την καταστολή των ασθενειών των ιχθύων στην υδατοκαλλιέργεια, διότι εν τω μεταξύ αποδείχθηκε πως η κεντρική αυτή δράση δεν θα περιορίζεται σε ασθένειες του ανθρώπου. Ενδεχομένως να έχει ενδιαφέρον για τον τομέα της υδατοκαλλιέργειας και η κεντρική δράση «το εργοστάσιο κύτταρο», διότι εδώ μπορούν να παρουσιασθούν προβλήματα γενετικής. Αυτά όσον αφορά το πρώτο ειδικό πρόγραμμα.
<P>
Το δεύτερο και το τρίτο πρόγραμμα δεν έχουν καμία σχεδόν σχέση με την αλιεία και την υδατοκαλλιέργεια. Έτσι περνώ κατευθείαν στο τέταρτο πρόγραμμα, τη διατήρηση του οικοσυστήματος. Το πρόγραμμα αυτό είναι μέγιστης σημασίας για τον τομέα της αλιείας και της υδατοκαλλιέργειας, ειδικά λόγω των προσπαθειών για την προσέγγιση της διαχείρισης των αλιευτικών πόρων μέσω του λεγόμενου σχεδίου ενός οικοσυστήματος, επειδή είναι εξαιρετικά σημαντική η απόκτηση γνώσεων για τον τρόπο με τον οποίο οι περιβαλλοντικές αλλαγές επιδρούν στα θαλάσσια οικοσυστήματα, από τα οποία εξαρτώνται η αλιεία και η υδατοκαλλιέργεια. Μέχρι τώρα παραπονιόμαστε για το γεγονός ότι το σημερινό επίπεδο γνώσεων σπάνια παρέχει τη δυνατότητα να προβλέψουμε ή να περιγράψουμε τις συγκεκριμένες επιπτώσεις που μπορεί να έχει στα αλιεύματα ένα διαταραγμένο οικοσύστημα, καθώς και τις συνέπειες για την αλιευτική βιομηχανία. Τα υπόλοιπα ειδικά προγράμματα αφορούν, μεταξύ άλλων, προ πάντων την ανάγκη για διεθνή συνεργασία με τις τρίτες χώρες της Μεσογείου, καθώς και με τη Ρωσία, τις ΗΠΑ και τον Καναδά. Αυτό είναι ένα θέμα που θα μας απασχολήσει όλο και περισσότερο και στον τομέα της αλιείας κατά την αναζήτηση νέων πόρων.
<P>
Η Επιτροπή Αλιείας όρισε, επομένως, σαφώς τα περιεχόμενα, διακηρύσσοντας και την ανάλογη σημασία. Περιμένουμε την εκπλήρωση. Ενόψει των αυξημένων απαιτήσεων από το πρόγραμμα πλαίσιο, έπρεπε, όπως ακούσαμε, να δοθεί μάχη για κάθε μάρκο κατά τη χρηματοδότηση των πόρων. Αυτό σίγουρα κατάντησε κουραστικό μερικές φορές, άξιζε όμως τον κόπο. Οι ευχαριστίες μου απευθύνονται σε όλους όσους συμμετείχαν σε αυτό. Αισθανόμαστε επίσης μεγάλη ανακούφιση για το γεγονός ότι με το πρόγραμμα πλαίσιο μπορεί να υλοποιηθεί ένα σημαντικό τμήμα της πολιτικής για την απασχόληση, κάτι το οποίο προσδοκάται από όλους εμάς. Εμείς που ζούμε σε μία σύγχρονη Ευρώπη δεν πρέπει ποτέ να παραμελήσουμε τον τομέα της έρευνας, καθότι ο τομέας αυτός αποτελεί συχνά την πραγματική αρχή όλων των πραγμάτων, αυτό, όμως, πρέπει στη συνέχεια να αντικατοπτρίζεται, φυσικά, και στον προϋπολογισμό μας.

<SPEAKER ID=74 NAME="Schφrling">
Κύριε Πρόεδρε, πρέπει να πω ότι, όσον αφορά το σκέλος εκείνο του προγράμματος πλαισίου το οποίο εξετάζει την προαγωγή της ανταγωνιστικής και βιώσιμης ανάπτυξης, δηλ. την έκθεση Αργυρού, είμαι πολύ ικανοποιημένη για το γεγονός ότι έχουν ενσωματωθεί σε τόσο μεγάλο βαθμό στην έκθεση η γνωμοδότηση και οι προτάσεις της Επιτροπής Απασχόλησης και Κοινωνικών Υποθέσεων. Πρόκειται, μεταξύ άλλων, για το γεγονός ότι δίνεται μεγαλύτερη έμφαση στον γενικότερο στόχο της δημιουργίας απασχόλησης και της βελτίωσης της ποιότητας ζωής μέσω της βιώσιμης ανάπτυξης, καθώς και για την παρακολούθηση της εξέλιξης του προγράμματος και την κατ' ανάγκη προσαρμογή του - όχι μόνο ως προς την επιστημονική και τεχνολογική εξέλιξη, αλλά και ως προς την οικονομική και κοινωνική εξέλιξη της κοινωνίας, η οποία πιστεύω ότι στο μέλλον θα κατευθύνει όλο και περισσότερο την έρευνα.
<P>
Επιπλέον, η έρευνα πρέπει επίσης να ικανοποιήσει τις κοινωνικοοικονομικές και περιβαλλοντικές ανάγκες, ώστε οι παράγοντες λήψης των αποφάσεων και οι πολιτικοί να μπορούν να διαθέτουν γνώσεις ούτως ώστε να λαμβάνονται μέτρα για μία ομαλότερη κοινωνική αλλαγή, αλλά και να διασφαλιστεί η οικολογική ισορροπία. Λυπάμαι που δεν συμπεριελήφθησαν στον προϋπολογισμό οι πόροι που χρειαζόμαστε για την επίτευξη αυτού του στόχου. Ζητώ, συνεπώς, τώρα από τους συναδέλφους να υποστηρίξουν την πρόταση τροπολογίας αριθ. 30 που επέβαλε η Ομάδα των Πρασίνων στο Ευρωπαϊκό Κοινοβούλιο.

<SPEAKER ID=75 LANGUAGE="DE" NAME="Heinisch">
Κύριε Πρόεδρε, αγαπητοί συνάδελφοι, θα μιλήσω πρώτα για την έκθεση του κ. Tannert. Σύμφωνα με το πέμπτο ερευνητικό πρόγραμμα πλαίσιο, η ευρωπαϊκή έρευνα πρόκειται να είναι περισσότερο από ποτέ εναρμονισμένη με τις ανάγκες της κοινωνίας και να εξεύρει λύσεις στα επείγοντα προβλήματά της. Μπορούμε να ελπίζουμε πως θα έχουμε πολλές από τις απαντήσεις αυτές στον τομέα της βιοτεχνολογίας. Αυτό ήδη συμβαίνει τώρα στον ιατρικό, στον φαρμακευτικό και στον γεωργικό τομέα. Εδώ οι εργασίες διεξάγονται σε παγκόσμια κλίμακα, και, εάν η Ευρωπαϊκή Ένωση επιθυμεί να παραμείνει ανταγωνιστική, θα πρέπει να ενισχύσει σημαντικά τις προσπάθειές της.
<P>
Όμως, με τον ίδιο τρόπο που η βιοτεχνολογία απαντά σε ερωτήματα, θέτει και ερωτήματα, ειδικά στον τομέα της γενετικής τεχνολογίας, όπως είναι η ασφάλεια προϊόντων που παράχθηκαν με τη γενετική τεχνολογία και οι εξαιρετικά ευαίσθητες δεοντολογικές πτυχές. Η έρευνα στον τομέα της γενετικής τεχνολογίας - σε αυτό συμφωνώ απόλυτα με τον εισηγητή - εξαρτάται ουσιαστικά από το εάν θα επιτύχουμε μια κοινωνική συναίνεση σχετικά με τα ζητήματα που την αφορούν. Για τον λόγο αυτό πρέπει να αποτελέσουν επίσης στόχο αυτού του προγράμματος η αντικειμενική πληροφόρηση και η διεξαγωγή μιας ευρείας συζήτησης στον δεοντολογικό τομέα.
<P>
Η Ομάδα των Πρασίνων στο Ευρωπαϊκό Κοινοβούλιο απαιτεί εκ νέου μια αναβλητική απόφαση στην έρευνα με εμβρυϊκό ιστό και στην προμεταμοσχευτική διαγνωστική. Υποστηρίζεται πως αυτό θα πρέπει να ισχύει έως ότου λάβει χώρα μια ολοκληρωμένη δεοντολογική αξιολόγηση. Αυτού του είδους, όμως, η ερευνητική αναβλητική απόφαση δεν θα υιοθετηθεί από την Ομάδα μου. Η απαίτηση δεν είναι ρεαλιστική, διότι ποτέ δεν θα μπορέσει να γίνει μια δεοντολογική αξιολόγηση που θα κλείνει το ζήτημα. Η δεοντολογική αξιολόγηση θα πρέπει πάντα να λαμβάνει χώρα παράλληλα με την έρευνα.
<P>
Αποφασιστικής σημασίας είναι να γίνουν σεβαστές κατά την εμβρυϊκή έρευνα οι διατάξεις που περιέχονται στις διεθνείς νομοθεσίες και να ληφθούν υπόψη οι κοινές θεμελιώδεις δεοντολογικές αρχές. Τα ευρωπαϊκά ερευνητικά προγράμματα πρέπει να αξιολογηθούν προσεκτικά ως προς τις δεοντολογικές πτυχές προτού ακόμα τεθούν σε εφαρμογή. Όμως, μια ολοκληρωμένη αναβλητική απόφαση θα οδηγούσε σε μια στασιμότητα την οποία θέλουμε ακριβώς να αποφύγουμε με το πρόγραμμα αυτό.
<P>
Ας περάσουμε τώρα σύντομα και στην έκθεση του κ. Lange. Οι τροπολογίες μπορούν λίγο πολύ να υποστηριχθούν και τυγχάνουν και της έγκρισης της Ομάδας μου. Επιδοκιμάζω τα μάλα το γεγονός ότι στο ειδικό αυτό πρόγραμμα συνεχίζονται οι προσπάθειες για την προώθηση της εκπαίδευσης και της κατάρτισης των Ευρωπαίων ερευνητών. Για την ανταγωνιστικότητα της Ευρώπης είναι εξαιρετικά σημαντικό να βελτιώνονται διαρκώς οι Ευρωπαίοι ερευνητές και επιστήμονες. Είναι σημαντικό να επιτευχθεί μια ευρεία και αποτελεσματική συνεργασία των Ευρωπαίων ερευνητών. Όσον αφορά την κοινωνικοοικονομική έρευνα, σκοπός της Επιτροπής είναι να εμφανίσει ως κεντρική δράση του οριζόντιου αυτού προγράμματος κοινωνικοοικονομικές πτυχές, ιδέα την οποία επιδοκιμάζουμε πολύ. Ωστόσο, πρέπει και να ειπωθεί πως δεν χρειάζεται εκτεταμένη χρηματοδοτική στήριξη από την ευρωπαϊκή προώθηση της έρευνας για οτιδήποτε είναι εφικτό και ενδιαφέρον από επιστημονική άποψη. Για τον λόγο αυτό, θεωρώ επαρκή την προβλεπόμενη πίστωση του 10 % των πόρων από το ειδικό αυτό πρόγραμμα για την κοινωνικοοικονομική έρευνα. Ευχαριστώ πολύ και τους δύο εισηγητές!

<SPEAKER ID=76 LANGUAGE="EN" NAME="Teverson (ELDR).">
Κύριε Πρόεδρε, θα ήθελα να επισημάνω μόνο ένα σημείο σχετικά με την έκθεση Estevan Bolea, το οποίο αφορά τις ανανεώσιμες πηγές ενέργειας, ειδικότερα δε τη γεωθερμική ενέργεια, η οποία στα μέρη μου είναι περισσότερο γνωστή ως «τεχνολογία της καυτής πέτρας».
<P>
Πολλά από τα κράτη μέλη μας έχουν πολύ καλές επιδόσεις σε αυτόν τον τομέα. Η Ευρώπη έχει καταγράψει μια πολύ καλή διαδρομή όσον αφορά τις επιτυχίες των ερευνών της στο παρελθόν. Κι όμως δεν γίνεται συγκεκριμένη αναφορά σε αυτό στην πρόταση της Επιτροπής. Ίσως περιλαμβάνεται στις «Αλλες Ενέργειες», γεγονός που, κατά την προσωπική μου γνώμη, δεν επαρκεί καθόλου. Για τον λόγο αυτό κατατέθηκε και η τροπολογία αριθ. 19, η οποία αναφέρεται συγκεκριμένα στη γεωθερμική ενέργεια.
<P>
Θα υπενθυμίσω στην Επιτροπή ότι οι Ηνωμένες Πολιτείες διαθέτουν αυτή τη στιγμή ένα ποσό της τάξεως των 100 εκατομμυρίων δολαρίων ΗΠΑ για την έρευνα στον συγκεκριμένο τομέα και αναζητούν εξαγωγικές αγορές. Πρόκειται για τομείς στους οποίους εμείς, ως Ευρωπαϊκή Ένωση, δεν θα επωφεληθούμε, αν δεν εξασφαλίσουμε ότι συμβαδίζουμε με αυτή την τεχνολογία. Θα παρακαλούσα την Επιτροπή να υποστηρίξει τη γεωθερμική τεχνολογία και την τροπολογία αριθ. 19.

<SPEAKER ID=77 LANGUAGE="EN" NAME="Fitzsimons">
Κύριε Πρόεδρε, συγχαίρω όλους τους εισηγητές για τις εξαιρετικές εκθέσεις που εκπόνησαν. Είμαι σε θέση να συμφωνήσω με όλους σχεδόν. Με ικανοποίηση παρατηρώ ότι η έκθεση Tannert εξηγεί λεπτομερώς και σαφώς ότι οι έρευνες για την κλωνοποίηση ανθρώπων δεν θα επιτραπούν στο παρόν πρόγραμμα πλαίσιο. Προσωπική μου πεποίθηση είναι ότι κανενός είδους κλωνοποίησης ανθρώπων δεν θα πρέπει να γίνεται ανεκτή υπό οιεσδήποτε συνθήκες.
<P>
Το πρόγραμμα «φιλικής προς τον πολίτη κοινωνίας των πληροφοριών», που παρουσίασε ο συνάδελφός μας κ. Malerba, έχει πολύ μεγάλη σημασία. Κάθε στοιχείο των τεσσάρων δράσεων-κλειδιών θα διαδραματίσει σημαντικότατο ρόλο για τη μελλοντική πρόοδο και ανάπτυξη, καθώς και για τη δημιουργία θέσεων εργασίας. Τις τελευταίες εβδομάδες, ο Πρωθυπουργός (Taoiseach) της Ιρλανδίας, κ. Bertie Ahern, ανακοίνωσε την απόφαση για τη δημιουργία ενός μεγάλου ψηφιακού πάρκου, λέγοντας ότι «η σύνδεση πόλεων και χωριών σε αυτό το πολυσύχναστο δίκτυο όχι μόνο θα δημιουργήσει νέες θέσεις εργασίας στην Ιρλανδία, αλλά και θα παράσχει το μεγάλο πολυκατάστημα μέσων ενημέρωσης και επικοινωνίας για τις τοπικές υπηρεσίες στον τομέα της υγείας, της εκπαίδευσης, του τουρισμού, της επιχειρηματικής ανάπτυξης και όλων των δημόσιων υπηρεσιών».
<P>
Καθώς μιλώ εξ ονόματος της αντιπροσωπείας των Ιρλανδών βουλευτών της Ομάδας μου, σε πολλούς δεν θα προξενήσει έκπληξη το γεγονός ότι αντιμετωπίζω κάποιο πρόβλημα με τις εκθέσεις που μιλούν για το ένα ή το άλλο είδος έρευνας στον πυρηνικό τομέα. Η αντιπροσωπεία Fianna Fαil, η αντιπροσωπεία μας στο Ευρωπαϊκό Κοινοβούλιο, καταγγέλλει ανελλιπώς το σήριαλ των ψευδών, των διαρροών και των συγκαλύψεων του Sellafield ήδη από τις πρώτες ημέρες του Windscale. Αντιτιθέμεθα πλήρως στην προτεινόμενη νέα επέκταση του Sellafield. Δεν υπάρχει δικαιολογία - οικονομική ή άλλη - για την επανεπεξεργασία πυρηνικών αποβλήτων.
<P>
Δεν θα υποστηρίξουμε οποιαδήποτε προγράμματα τα οποία θα συνέβαλαν στην πραγματικότητα στη συνέχιση της θανατηφόρου ρύπανσης από το Sellafield. Τα χρήματα αυτά θα μπορούσαν να χρησιμοποιηθούν πολύ καλύτερα για έρευνες σε προγράμματα σχετικά με μη πυρηνικές ανανεώσιμες ενέργειες, όπως παρουσιάζονται στο πρόγραμμα, με παράλληλη προστασία του οικοσυστήματος, που αποτελεί και το αντικείμενο της έκθεσης Estevan Bolea.
<P>
Συμπερασματικά, θα ήθελα να κάνω ένα σχόλιο για το πέμπτο πρόγραμμα πλαίσιο στο συνολό του. Είμαι πεπεισμένος ότι έφθασε η ώρα να πάψει η Ευρώπη να θεωρείται οπαδός των αμερικανικών και ιαπωνικών ερευνητικών μεθόδων και να γίνει, στο πλαίσιο μίας συνεκτικής και ολοκληρωμένης προσέγγισης, ένας από τους παγκόσμιους ηγέτες στον τομέα αυτό. Εάν θέλουμε, μπορούμε να επιτύχουμε τον στόχο αυτό.

<SPEAKER ID=78 LANGUAGE="FI" NAME="Ojala">
Αξιότιμε κύριε Πρόεδρε, όσον αφορά το πέμπτο πρόγραμμα πλαίσιο για την έρευνα και τα ειδικά προγράμματα που συνδέονται με αυτό, θα επιθυμούσα να τονίσω ιδιαίτερα τρία θέματα. Το πρώτο από αυτά σχετίζεται με τους χρήστες των ερευνών. Σύμφωνα με την πρόταση της Επιτροπής, το πέμπτο πρόγραμμα πλαίσιο έχει σκοπό να εφαρμόσει σε μεγαλύτερο βαθμό από ό, τι πριν την αλληλεπίδραση με τους χρήστες. Είναι εξαιρετικά σημαντικό η Επιτροπή να μην εννοεί εδώ μόνο τους χρήστες από τους κλάδους της βιομηχανίας και του εμπορίου, αλλά τους πραγματικούς τελικούς χρήστες της έρευνας, δηλαδή τους πολίτες.Οι οργανώσεις που εκπροσωπούν τους πολίτες και οι δημοκρατικά εκλεγμένοι φορείς λήψης αποφάσεων θα πρέπει να μπορούν να συμμετέχουν στις διαδικασίες σχεδιασμού και ελέγχου της έρευνας.
<P>
Δεύτερον, θα ήθελα να τονίσω ιδιαίτερα πόσο σημαντικό είναι να λαμβάνονται υπόψη οι γυναίκες στα εν λόγω ερευνητικά προγράμματα. Στην υπό εξέταση έκθεση Lange έχει δοθεί αρκετά μεγάλη προσοχή σε αυτό το θέμα. Θα πρέπει να ληφθεί μέριμνα ώστε να χορηγηθούν επαρκείς πόροι για την έρευνα σχετικά με τη θέση των γυναικών και την προώθηση της ισότητας, καθώς και για την εξασφάλιση της εκπροσώπησης των γυναικών στις ομάδες που επιλέγουν και αξιολογούν τα προγράμματα.
<P>
Το τρίτο σημαντικό θέμα αφορά τις δυνατότητες συμμετοχής των υποψηφίων προς ένταξη χωρών στο πέμπτο πρόγραμμα πλαίσιο. Οι διαπραγματεύσεις με τις υποψήφιες χώρες που έχουν δείξει ενδιαφέρον συμμετοχής στο εν λόγω πρόγραμμα θα πρέπει να περατωθούν σύντομα, προκειμένου οι χώρες αυτές να μπορέσουν να συμμετάσχουν στο πρόγραμμα αμέσως από την έναρξή του. Θα ήθελα να τονίσω επίσης, σε σχέση με το θέμα που συζητάμε, τη σημασία της έρευνας για την ασφάλεια στους χώρους εργασίας. Αξίζει να επενδύσουμε για την ασφάλεια στους χώρους εργασίας και στον ερευνητικό τομέα.
<P>
Τέλος, θα ήθελα να επισημάνω ότι μπορώ να συμφωνήσω απόλυτα με όσα διατύπωσε προηγουμένως ο κύριος Fitzsimons σχετικά με την έρευνα στον τομέα της πυρηνικής ενέργειας. Ασφαλώς και αξίζει να επενδύσουμε στις ανανεώσιμες πηγές ενέργειας.

<SPEAKER ID=79 LANGUAGE="DE" NAME="Bloch von Blottnitz">
Κύριε Πρόεδρε, το πρόγραμμα για τη διατήρηση του οικοσυστήματος θα έπρεπε να ονομάζεται κατά το ορθότερον αποκατάσταση του οικοσυστήματος. Διότι με πολλά από τα προγράμματα που έχουμε εδώ - και υπενθυμίζω μόνο τα διαρθρωτικά ταμεία - καταστρέφουμε, όπως πάντα, τον πλανήτη αυτό και τον λεηλατούμε, προτού καν μάθουμε τι είναι όλα αυτά που έχει να μας προσφέρει. Αυτό ισχύει για τα δάση, τις θάλασσες, για όλα. Εκείνο που με εξοργίζει ιδιαίτερα είναι, φυσικά, η χρηματοδότηση: 2, 125 εκατ. Ecu για 130 προτεραιότητες. Με αυτό δεν θα μπορέσουμε να ανταποκριθούμε σε καμία προτεραιότητα. Κατ' αυτόν τον τρόπο δεν θα φθάσουμε σε καμία άλλη μορφή ενέργειας, στις ανανεώσιμες δηλαδή πηγές ενέργειας. Το μόνο που δεν χρειαζόμαστε είναι η συγκέντρωση. Δαπανήσαμε πολλά δισεκατομμύρια γι' αυτό, χωρίς αποτελέσματα μέχρι τώρα. Τί γίνεται με την ενεργειακή αποτελεσματικότητα; Ούτε αυτό μπορούμε, φυσικά, να προωθήσουμε με τόσα λίγα χρήματα. Σημαντικό για το μέλλον θα ήταν, φυσικά, να μάθουμε ποιους θησαυρούς, ποια πολύτιμα φάρμακα κ.λπ. μπορούμε να αποκτήσουμε από τις θάλασσες, προτού αυτές λεηλατηθούν. Με αυτόν τον τρόπο δεν μπορεί να επιτευχθεί τίποτα από όλ' αυτά, γεγονός που με λυπεί βαθύτατα. Δεν θεωρώ επίσης σωστό να διοχετεύονται τόσο πολλά χρήματα στην πληροφορική. Όσον αφορά την πυρηνική βιομηχανία στο σύνολό της, δεν θεωρώ καθόλου σωστό που εξακολουθούμε να ρίχνουμε χρήματα εκεί, επειδή η ίδια, και όχι το κοινό, θα έπρεπε να πληρώσει για τις συνέπειες, σύμφωνα με την αρχή «ο ρυπαίνων πληρώνει».

<SPEAKER ID=80 LANGUAGE="EN" NAME="Hudghton">
Κύριε Πρόεδρε, δεν μπορώ να ξεκινήσω την πρώτη μου ομιλία σε αυτό το Κοινοβούλιο χωρίς να αναφερθώ στον προκάτοχό μου, Δρ. Alan Macartney, ο οποίος γνωρίζω ότι έχαιρε μεγάλου σεβασμού εδώ, τόσο για το έργο του στις επιτροπές, όσο και στο Κοινοβούλιο. Δεν θα μπορούσε να αποδοθεί πιο ταιριαστός φόρος τιμής στον Alan Macartney εκ μέρους των συμπατριτών μας από το αποφασιστικότατο αποτέλεσμα της αναπληρωματκής εκλογής η οποία έφερε στο Ευρωπαϊκό Κοινοβούλιο τον υποφαινόμενο, επίσης μέλος του Σκωτικού Κόμματος της Ανεξαρτησίας.
<P>
Αν ένας από τους κυριότερους στόχους μας είναι η δημιουργία συνθηκών οι οποίες θα ενθαρρύνουν την οικονομική ανάπτυξη και θα βελτιώνουν τις ευκαιρίες απασχόλησης, τότε οι μικρές και μεσαίες επιχειρήσεις πρέπει να διαδραματίζουν και όντως διαδραματίζουν σημαντικό ρόλο. Με ικανοποίηση παρατήρησα ότι οι ΜΜΕ περιλαμβάνονται σε αυτά τα προγράμματα και, ιδιαίτερα, ότι ένα τμήμα του προϋπολογισμού θα διατεθεί όντως και θα κατευθυνθεί συγκεκριμένα προς σχέδια προερχόμενα από μικρότερες επιχειρήσεις.
<P>
Όντας ο ίδιος πρώην ιδιοκτήτης μιας πολύ μικρής επιχείρησης, δεν μπορεί παρά να γνωρίζω πάρα πολύ καλά πόσο δύσκολο είναι ενίοτε να βρεθούν ο επιπλέον χρόνος, η επιπλέον ενέργεια και η επιπλέον χρηματοδότηση που απαιτούνται για την εφαρμογή καινοτόμων σχεδίων. Καθώς δε μέχρι πρόσφατα ήμουν και επικεφαλής μιας τοπικής αρχής στη Σκωτία - η οποία ήταν επίσης πολύ επιτυχημένη - γνωρίζω, εκ πείρας από την οικονομική μας ανάπτυξη και τις ευρωπαϊκές μονάδες, ότι πολλές από τις μικρότερες επιχειρήσεις μας διαθέτουν μεγάλο ταλέντο και πολλές ιδέες, για τις οποίες απαιτείται περισσότερη ενθάρρυνση. Ελπίζω να μπορέσει να υπάρξει σημαντική ευελιξία στις διαδικασίες λήψης αποφάσεων και στη διαχείριση αυτών των προγραμμάτων, έτσι ώστε οι μικρές και μεσαίες επιχειρήσεις μας να μπορέσουν όντως να έχουν πλήρη πρόσβαση σε αυτά.
<P>
Οι Σκωτσέζοι έχουν επάξια τη φήμη των καινοτόμων και εφευρετικών. Στη δική μου περιοχή της Σκωτίας, στο βορειοδυτικό τμήμα της, έχουμε πολλές εταιρείες, επιχειρήσεις, καθώς και ακαδημαϊκά και ερευνητικά ιδρύματα, που εργάζονται πάνω σε σχέδια και ιδέες που αξίζει να διαδοθούν, τόσο σε ολόκληρη την Ευρώπη, όσο και στον υπόλοιπο κόσμο. Το Dundee, παραδείγματος χάριν, η μία από τις δύο πόλεις της περιοχής μου, μετατρέπεται ουσιαστικά σε διακεκριμένο κέντρο βιοεπιστημών. Το Aberdeen αναγνωρίζεται ως η ενεργειακή πρωτεύουσα της Ευρώπης. Γνωρίζω ότι πραγματοποιείται πολλή εργασία για την ανάπτυξη σχεδίων σε ένα ευρύ φάσμα τομέων, μεταξύ των οποίων η τηλεματική και οι ανανεώσιμες πηγές ενέργειας. Συμπτωματικά, προέρχομαι από ένα κόμμα το οποίο δεν περιλαμβάνει την πυρηνική ενέργεια στις ιδέες του και υποστηρίζω τις παρατηρήσεις που έκανε η συνάδελφός μας πριν από λίγα λεπτά.
<P>
Έχουμε σχέδια για τη διατήρηση της υψηλής ποιότητας των συστημάτων μας υδροδότησης, στα οποία έγινε επίσης αναφορά ενωρίτερα κατά τη διάρκεια της σημερινής συζήτησης. Εμείς, στη Σκωτία, έχουμε πολλά να προσφέρουμε μέσω της έρευνας και της ανάπτυξης. Ελπίζω ότι, μέσα από τη συμμετοχή σε αυτά τα προγράμματα, όχι μόνο θα ωφεληθούν τα σχέδια, οι επιχειρήσεις και τα ιδρύματα της Σκωτίας, αλλά και οι ιδέες που γεννήθηκαν σε αυτά θα ωφελήσουν την Ευρώπη και τον κόσμο. Προσβλέπω με μεγάλη ανυπομονησία να συμμετέχω στις εργασίες του Ευρωπαϊκού Κοινοβουλίου για την προώθηση της Σκωτίας και βέβαια για την προώθηση των ευρωπαϊκών σχεδίων στην πατρίδα μου, τη Σκωτία.
<P>
(Χειροκροτήματα)

<SPEAKER ID=81 NAME="Πρόεδρος">
Κύριε Hudghton, δεν σας διέκοψα γιατί ήθελα να σας ευχαριστήσω και να σας συγχαρώ για την πρώτη σας παρουσία στο Κοινοβούλιο. Εύχομαι καλή συνέχεια στην θητεία σας και σημειώνω ότι εδώ η διάρκεια της ομιλίας γίνεται σεβαστή από όλους.

<SPEAKER ID=82 LANGUAGE="FR" NAME="Souchet">
Κύριε Πρόεδρε, στα πλαίσια της κοινής αυτής συζήτησης σχετικά με την έρευνα και την τεχνολογική ανάπτυξη, θα παρέμβω επί της εκθέσεως που αφορά το πρόγραμμα σχετικά με την καινοτομία και τη συμμετοχή των μικρομεσαίων επιχειρήσεων. Δεν θα σταματήσουμε ποτέ να τονίζουμε τον αποφασιστικό ρόλο που διαδραματίζουν οι ΜΜΕ, τόσο στον τομέα της απασχόλησης, όσο και στην εδαφική ισορροπία των χωρών μας. Είναι κατά πολύ προτιμότερο να ευνοήσουμε τη διατήρηση και την ανάπτυξη ενός ομοιογενούς και πυκνού ιστού επιχειρήσεων στον αγροτικό κόσμο, παρά να επενδύουμε σημαντικά ποσά σε μια αστική πολιτική με πολύ αβέβαια αποτελέσματα.
<P>
Ωστόσο, ο ιστός αυτός είχε υποστεί σοβαρές ζημίες από την κρίση και είναι απαραίτητο να εργασθούμε για την αποκατάστασή του, ευνοώντας κυρίως την ανάπτυξη των βιομηχανιών του μέλλοντος, από τις οποίες προέρχεται σήμερα το μεγαλύτερο μέρος του πλούτου, της ανάπτυξης και της απασχόλησης. Από την άποψη αυτή, είναι αναγκαίο να είμαστε σε θέση να εγγυηθούμε στις βιομηχανίες αυτές την πνευματική ιδιοκτησία, τόσο σε κοινοτικό επίπεδο, όσο και σε επίπεδο τρίτων χωρών, κάτι που είναι απολύτως απαραίτητο για την απόσβεση του κόστους που συνδέεται με την έρευνα και την ανάπτυξη. Μήπως, αντί να έχουμε ήσυχη τη συνειδήσή μας, ενσωματώνοντας σε αυτό το πέμπτο πρόγραμμα πλαίσιο έρευνας μια πτυχή σχετικά με τις ΜΜΕ ???? ??????????? ????????????? ?????, ?? ????????, ????????, ????????????, ?? ???? ??????????? να ξεκινήσουμε καθιερώνοντας έναν έλεγχο για τα νομικά εμπόδια που συναντούν σήμερα όσοι ιδρύουν επιχειρήσεις και για τους φραγμούς στην ανάπτυξη των ΜΜΕ, που ευνοούνται μάλιστα από ορισμένες κοινοτικές ρυθμίσεις;
<P>
Είναι πράγματι σημαντικό τα νομικά μας συστήματα να αποσκοπούν στη διευκόλυνση της ανάπτυξης των ΜΜΕ, αντί να την παρακωλύουν, όπως βλέπουμε ότι συμβαίνει κυρίως με ορισμένες ρυθμίσεις που έχουν την τάση να δημιουργούν έναν ασφυκτικό κλοιό γύρω από τις εταιρείες από την στιγμή της έναρξης των δραστηριοτήτων τους, όταν δηλαδή χρειάζονται περισσότερα τα κεφάλαια. Θα ήταν χρήσιμο να σκεφθούμε τις απαραίτητες τροποποιήσεις που πρέπει να επιφέρουμε στον κώδικα περί των εταιρειών, προκειμένου να τον προσαρμόσουμε στους κανόνες της τεχνολογικής βιομηχανίας και του κεφαλαίου επιχειρηματικού κινδύνου, το οποίο αποτελεί απαραίτητο μέσο διευκόλυνσης της πρόσβασης των ΜΜΕ στην ιδιωτική χρηματοδότηση της καινοτομίας.
<P>
Και πώς να μην αναρωτηθούμε για τις αρνητικές επιδράσεις μίας πολιτικής που αποσκοπεί στην ανάπτυξη προς κάθε κατεύθυνση συμφωνιών ελεύθερων συναλλαγών, χωρίς να έχουν προηγηθεί μελέτες επιπτώσεων, και στην έγκριση αυθαίρετων κανόνων για τον ιστό των μικρομεσαίων επιχειρήσεών μας; Κάνω έκκληση, κύριε Πρόεδρε, για μια πολιτική ρεαλιστική και όχι ιδεολογική, προκειμένου να διευκολυνθεί πραγματικά η ανάπτυξη αυτών των μικρομεσαίων επιχειρήσεων, οι οποίες αποτελούν σήμερα την βασική πηγή δημιουργίας θέσεων εργασίας στην Ευρωπαϊκή Ένωση.

<SPEAKER ID=83 LANGUAGE="DE" NAME="Flemming">
Κύριε Πρόεδρε, έρευνα σημαίνει μέλλον, η έρευνα είναι η ανάσα του ανθρωπίνου πνεύματος. Μόνο που ζητείται υπευθυνότητα! Χαίρομαι πολύ για το γεγονός ότι στην έκθεση της κ. McNally δεν τίθεται πλέον προς συζήτηση το θέμα της θερμοπυρηνικής σύντηξης, αλλά, αντίθετα, το θέμα της ασφάλειας της πυρηνικής σχάσης, ο έλεγχος πυρηνικών υλών, η παύση λειτουργίας των πυρηνικών εργοστασίων και η διαχείριση των πυρηνικών αποβλήτων. Στο μέλλον θα πρέπει να κλείσουμε πολλά, πάρα πολλά πυρηνικά εργοστάσια, και θα ήταν καλό αν είχαμε ήδη ασχοληθεί πολύ ενωρίτερα με αυτό. Θα πρέπει να ασχοληθούμε πολύ, πάρα πολύ καιρό με τη διαχείριση των πυρηνικών αποβλήτων. Αν και δεν έχουμε βρει ακόμα κάποια λύση για πυρηνικά απόβλητα που θα εκπέμπουν ραδιενέργεια για εκατοντάδες, ακόμα και χιλιάδες, χρόνια, τα παράγουμε καθημερινά! Αυτό αποτελεί μια παράλογη, τραγική και δραματική μορφή ανθρώπινης ανευθυνότητας. Νομίζω πως είναι πάρα πολύ αργά για να πραγματοποιήσουμε έρευνες εδώ. Ευχαριστώ πολύ την κ. Matikainen-Kallstrφm που επισημαίνει στην έκθεσή της το γεγονός ότι η εν σειρά παραγωγή σημαντικών ποσοτήτων ραδιενεργού υλικού θα μπορούσε ίσως να αποτελέσει το μεγαλύτερο εμπόδιο και κατά την ανάπτυξη της σύντηξης. Δεν παραλείπει, όμως, βέβαια να αναφέρει σημαντικούς τομείς, όπως τον τομέα της πυρηνικής σχάσης, την ασφάλεια λειτουργίας, τις πυρηνικές εγκαταστάσεις, την ακτινοπροστασία και πάλι, όπως αναφέρθηκε ήδη πολλές φορές σήμερα, τη διαχείριση των πυρηνικών αποβλήτων.
<P>
Γνωρίζω πως η κ. Matikainen-Kallstrφm κατέβαλε εξαιρετικά μεγάλο κόπο κατά την εκπόνηση της έκθεσής της, παρ' όλα αυτά όμως λυπάμαι κι εγώ, όπως και πολλοί από τους προηγούμενους ομιλητές, για το γεγονός ότι σήμερα δεν γίνεται καμία απολύτως αναφορά σε κάποια κεντρική δράση για ανανεώσιμες πηγές ενέργειας. Σίγουρα είμαστε σε θέση να αντιμετωπίσουμε το πρόβλημα αυτών των αποβλήτων. Μπορούμε να αναλάβουμε την ευθύνη γι' αυτά. Είναι ανεκτά από τον άνθρωπο. Όταν κανείς προσπαθεί, όπως εγώ, να κάνει πολιτική υπό το πνεύμα χριστιανοδημοκρατικής υπευθυνότητας, τότε απλούστατα δεν είναι δυνατόν - για μένα τουλάχιστον - να πει ναι σε ένα πρόγραμμα που ομολογουμένως μάς παρέχει πάρα πολλά πλεονεκτήματα, αφήνοντας όμως σήμερα ανεπίλυτα προβλήματα σε εκείνους που θα μας διαδεχθούν. Ζητώ αμέσως από σήμερα κατανόηση από τους συναδέλφους μου για τη στάση που πρόκειται να τηρήσω κατά την ψηφοφορία.

<SPEAKER ID=84 NAME="Θεωνάς">
Κύριε Πρόεδρε, αναφερόμενος στην έκθεση του συναδέλφου κ. Αργυρού σχετικά με το ειδικό πρόγραμμα για μια ανταγωνιστική και βιώσιμη οικονομική ανάπτυξη, θα ήθελα, πρώτα απ'όλα, να σημειώσω με ικανοποίηση την προσπάθεια του εισηγητή να προσεγγίσει θέματα σχετικά με τη διασφάλιση καθεστώτος διαφάνειας στη διαχείριση των πιστώσεων των σχετικών δράσεων του προγράμματος, την ανάδειξη της κοινωνικής διάστασης στους στόχους που θα υπηρετούν οι διατιθέμενες πιστώσεις κάθε χρόνο, την επέκταση των ειδικών δράσεων σε κλάδους όπως η κλωστοϋφαντουργία, η οποία αποτελεί μία πολύ σημαντική ευρωπαοκή βιομηχανία και μάλιστα εντάσεως εργασίας, τη διάθεση ενός σημαντικότερου μέρους του προϋπολογισμού για τη βελτίωση των τεχνολογιών των χερσαίων και θαλάσσιων μεταφορών, τη διάθεση των αποτελεσμάτων της έρευνας προς όφελος και των μικρομεσαίων επιχειρήσεων.
<P>
Θα ήθελα, ωστόσο, να σημειώσω ότι η παγκόσμια οικονομική κρίση ανέδειξε με μεγαλύτερη έμφαση την ανάγκη οικονομικής ανάπτυξης προς όφελος των λαών, με πλήρη σεβασμό στο περιβάλλον, γι'αυτό άλλωστε γίνεται λόγος για βιώσιμη, για αειφόρο ανάπτυξη. Προστίθεται όμως τώρα και η λέξη «ανταγωνιστική». Είναι τυχαίο άραγε αυτό; Ασφαλώς όχι. Η λέξη αυτή θέτει το πλαίσιο ώστε η κύρια προσπάθεια να κατευθύνεται στην αξιοποίηση των γνώσεων, της επιστήμης και της τεχνολογίας κατά τρόπο προκλητικά μονομερή, για την προώθηση των συμφερόντων και των επιδιώξεων του μεγάλου πολυεθνικού κεφαλαίου.
<P>
Πάνω απ'όλα τίθεται η ανταγωνιστικότητα, στον στόχο δε αυτόν υποτάσσονται τα δικαιώματα και οι κατακτήσεις των εργαζομένων αλλά και το περιβάλλον και η οικολογική ισορροπία. Η όποια ανάπτυξη και προστασία του περιβάλλοντος τίθεται υπό την προϋπόθεση της κερδοφορίας των επιχειρήσεων. Η πείρα, ιδιαίτερα τον τελευταίο χρόνο, δείχνει ότι κάθε αναφορά σε ανταγωνιστική ανάπτυξη προκαλεί έντονη ανησυχία στους εργαζόμενους και τα πλατιά λαοκά στρώματα. Είναι απαραίτητο να κατανοηθεί κάποτε πως η τεχνολογία είναι προοόν της εξέλιξης της επιστήμης και του ανθρώπινου πνεύματος και δεν μπορεί να χρησιμοποιείται κατά τρόπο εχθρικό προς τη φύση, τον άνθρωπο και τις ανάγκες του.

<SPEAKER ID=85 LANGUAGE="SV" NAME="Holm">
Κύριε Πρόεδρε, σκέφτηκα να αναφερθώ στην έκθεση Malerba επί της οποίας έχω υποβάλει προτάσεις τροπολογίας. Η έκθεση εξετάζει τη φιλική προς τον πολίτη κοινωνία των πληροφοριών, της οποίας είμαι θερμός υπέρμαχος, ταυτόχρονα, όμως, είμαι λίγο ανήσυχος, διότι, εφόσον υπάρχει το Internet και η κοινωνία των πληροφοριών, υπάρχει και ο κίνδυνος να χρησιμοποιηθούν ως ηλεκτρονικά μέσα επιτήρησης, ενδεχόμενο για το οποίο είμαι εξαιρετικά ανήσυχος. Νομίζω ότι είναι σημαντικό να καταστήσουμε σαφές εδώ στο Ευρωπαϊκό Κοινοβούλιο ότι δεν θέλουμε να συμβάλουμε σε αυτή την εξέλιξη, ώστε να δημιουργηθεί μία τεχνολογία ηλεκτρονικής επιτήρησης, ή τεχνολογία επικοινωνιών σε αυτό το πρόγραμμα.
<P>
Θέλω να αναφερθώ επίσης σε μία άλλη πρόταση τροπολογίας που υπάρχει στην έκθεση Αργυρού, η οποία εξετάζει την ανταγωνιστική και βιώσιμη οικονομική ανάπτυξη. Υπέβαλα εκεί μία πρόταση τροπολογίας η οποία αναφέρεται στην ανάγκη περιορισμού των επιπτώσεων των αερομεταφορών στο περιβάλλον. Εδώ στο Ευρωπαϊκό Κοινοβούλιο είμαστε πολύ σαφείς όσον αφορά την ανάγκη να έχουν τα αυτοκίνητα καλύτερα καύσιμα και μικρότερη κατανάλωση, αλλά φαίνεται ότι ξεχάσαμε εντελώς τα αεροπλάνα, τα οποία καταναλώνουν επίσης πολλά καύσιμα. Πρέπει να αναπτυχθεί και σε αυτόν τον τομέα μία ανταγωνιστική τεχνολογία, ώστε να προστατεύεται το περιβάλλον και να γίνεται εξοικονόμηση καυσίμων. Αυτό πρέπει να θεωρηθεί πλεονέκτημα και όχι μειονέκτημα για τη βιομηχανία.

<SPEAKER ID=86 LANGUAGE="NL" NAME="Blokland">
Κύριε Πρόεδρε, το πέμπτο πρόγραμμα πλαίσιο εξυπηρετεί κυρίως μια κοινή ερευνητική πολιτική. Με την πάροδο του χρόνου, η διάρθρωση κατέστη σαφέστερη και τα θέματα πιο συγκεκριμένα. Πρέπει να προληφθεί το ενδεχόμενο του κατακερματισμού σε πολλά μικρά προγράμματα και της αλληλεπικάλυψης των διαφόρων προγραμμάτων. Από την άποψη αυτή, είναι αμφίβολο εάν η δέσμευση του 10 % του προϋπολογισμού για τις μικρομεσαίες επιχειρήσεις θα προαγάγει την επιστημονική εξέλιξη.
<P>
Για τα ερευνητικά ιδρύματα, κυρίως όμως για τις επιχειρήσεις, η ταχεία αξιολόγηση μιας αίτησης έχει μεγάλη σημασία. Το ίδιο ισχύει και για την κατάρτιση σαφών κριτηρίων, προκειμένου να υπάρχει κάποια βεβαιότητα. Επιπλέον, κατ' αυτόν τον τρόπο αποφεύγονται και οι χρονοβόρες συζητήσεις και γραφειοκρατικές διαδικασίες, οι οποίες προξενούν δυσφορία. Λόγω των ραγδαίων εξελίξεων στον χώρο της επιστήμης, πρέπει να υπάρχουν δυνατότητες ενδιάμεσης προσαρμογής ειδικών προγραμμάτων.
<P>
Η ταχύτατη πρόοδος της γενετικής, η οποία ενδέχεται να οδηγήσει σε νέες αντιστάσεις και σε βλαβερές διατροφικές συνήθειες, απαιτεί τη διεξαγωγή πρόσθετων βιοϊατρικών ερευνών, ενώ πρέπει οπωσδήποτε να εξεταστούν και οι ηθικές πτυχές του θέματος. Το γεγονός ότι η επιστημονική έρευνα δεν θεωρείται εντελώς απροκατάληπτη προκύπτει σαφέστατα από τον αποκλεισμό της κλωνοποίησης ανθρώπων από αυτό το πρόγραμμα πλαίσιο, γεγονός που μας ικανοποιεί. Η εκ των προτέρων εμπεριστατωμένη εξέταση, για παράδειγμα, άλλων γενετικών τεχνικών είναι απολύτως απαραίτητη και η πλήρης και αντικειμενική ενημέρωση πάρα πολύ σκόπιμη.
<P>
Ένα σημαντικό σημείο αναφοράς για περαιτέρω διερεύνηση είναι η αειφόρος ανάπτυξη, η οποία πρέπει να συνδυαστεί με τον ενδεδειγμένο τρόπο με τα θέματα της ενέργειας και της προστασίας του περιβάλλοντος. Στα πλαίσια αυτά, η συνεργασία μεταξύ δημόσιων αρχών, ιδιωτικού τομέα, βιομηχανίας και υπηρεσιών μπορεί να είναι επωφελής και εποικοδομητική. Αυτό ισχύει οπωσδήποτε για τις εφαρμοσμένες έρευνες. Ωστόσο, πρέπει να υπάρχουν περιθώρια για τη διεξαγωγή κατά το δυνατόν ανεξάρτητων βασικών ερευνών, σύμφωνα με την επιστημονική αρχή της αντικειμενικότητας.
<P>
Όσον αφορά το μέλλον του προγράμματος για την πυρηνική σύντηξη, το μόνο που μπορούμε να παρατηρήσουμε ????? ??? ?? ????????? ?? ??????? ?????? ????? ??? ???? ?????????? ?????? ??? ????? ????. Δεδομένου ότι αναπτύσσονται σημαντικά άλλες πηγές ενέργειας, δεν χρειάζεται πλέον να δώσουμε υψηλή προτεραιότητα στο πρόγραμμα αυτό. Συμφωνούμε με τον καθορισμό ενός ανώτατου ορίου για τις δραστηριότητες στον τομέα της πυρηνικής ενέργειας. Θα ήταν σκόπιμο να διασαφηνιστεί και να δοθεί μεγαλύτερη δημοσιότητα στην κατάσταση που επικρατεί στον εν λόγω τομέα. Από την άποψη αυτή, ιδιαίτερη σημασία έχουν τα θέματα της διαχείρισης αποβλήτων και της ασφάλειας.

<SPEAKER ID=87 LANGUAGE="ES" NAME="Palacio Vallelersundi">
Κύριε Πρόεδρε, από όλο αυτό το πέμπτο πρόγραμμα πλαίσιο πρόκειται να αναφερθώ στην έκθεση του κ. Malerba για την κοινωνία της πληροφορίας και τη διευκόλυνση της πρόσβασης των χρηστών. Θα διατυπώσω τέσσερεις σκέψεις σχετικά με το θέμα αυτό.
<P>
Η πρώτη σκέψη αναφέρεται στο γεγονός ότι η συνολική επένδυση - όχι αυτή που προβλέπει το πέμπτο πρόγραμμα πλαίσιο, αλλά η συνολική επένδυση - η οποία πραγματοποιείται στην Ευρωπαϊκή Ένωση, αν συνυπολογίσουμε και τις μεμονωμένες επενδύσεις των 15 κρατών μελών, βρίσκεται πολύ πίσω συγκριτικά με τα ποσά που επενδύουν σε αυτόν τον τομέα οι άμεσοι ανταγωνιστές μας - οι Ηνωμένες Πολιτείες και η Ιαπωνία. Πρέπει να λάβουμε υπόψη ότι αυτός ο τομέας είναι τομέας αιχμής, και γι' αυτό πρέπει να αντιμετωπίσουμε ευνοϊκά αυτήν την πρωτοβουλία, κατανοώντας ότι πρόκειται για πρωτοβουλία που πρέπει να συμπληρωθεί. Εκτός από την αναγκαία συμπλήρωση - δεδομένου ότι πρόκειται για ελάχιστους πόρους - πρέπει να γίνει και ορθή κατανομή τους. Υπ' αυτή την έννοια, υποστηρίζω την πρόταση του εισηγητή να συγκεντρώσουμε τους πόρους στους Στόχους 1 και 3, δηλαδή, στην πρόσβαση των πολιτών και σε νέες τεχνολογίες, παρά στον Στόχο 2, που αναφέρεται στο ηλεκτρονικό εμπόριο, μια και χρειάζεται καλύτερη ρύθμιση, μεγαλύτερη δράση εκ μέρους του νομοθέτη, παρά επενδυτική δράση. Οφείλω δε να πω ότι το τελευταίο κεφάλαιο, λόγω έλλειψης ορισμού, παραμένει πολύ ασαφές.
<P>
Από την άλλη μεριά, πρέπει να συγκεντρώσουμε τις προσπάθειές μας σε εκείνους τους τομείς αιχμής, σε ???????? ???? ??????-???????, ???? ???? ? ???????? ?? ???????? ?????????? περισσότερο.
<P>
Τέλος, σε αυτό το τελευταίο τμήμα της παρέμβασης θα αναφερθώ σε δύο κατηγορίες τροπολογιών, σε συνέχεια των όσων επεσήμανε ο συνάδελφός μας της Ομάδας των Πρασίνων στο Ευρωπαϊκό Κοινοβούλιο. Είναι περισσότερο από επικίνδυνο να επιδοθούμε τώρα σε ένα « κυνήγι μαγισσών» στο θέμα της ενθάρρυνσης της έρευνας σε αυτόν τον τομέα αιχμής. Σίγουρα υπάρχουν πολύ σημαντικές δυσκολίες στην προστασία των ατομικών δικαιωμάτων του ιδιωτικού βίου κ.λπ., ας μην ξεχνάμε, όμως, κατ' αρχάς, ότι κάθε διαδίκτυο ήταν αποτέλεσμα της ερευνητικής προσπάθειας στο στρατιωτικό πλαίσιο και, ως εκ τούτου, κατέληξε στον σημερινό τρόπο χρήσης. Γι' αυτόν τον λόγο πρέπει να επιδείξουμε σύνεση σε αυτό το ζήτημα. Κατά δεύτερο λόγο, θέλω να εκφράσω την υποστήριξή μου στα όσα ανέφερε ο εισηγητής σχετικά με την υπερβολή που παρουσιάζεται σε ορισμένες τροπολογίες της Επιτροπής για τα Δικαιώματα της Γυναίκας αναφορικά με τον καθορισμό ποσοστών κατά φύλο, κ.λπ..

<SPEAKER ID=88 LANGUAGE="DE" NAME="Breyer">
Κύριε Πρόεδρε, πρέπει να ομολογήσω πως στο ζήτημα της γενετικής τεχνολογίας είμαι πολύ απογοητευμένος από την έκθεση του Ευρωπαϊκού Κοινοβουλίου. Όταν, επιπλέον, αναγκάζομαι στη συνέχεια και να ακούσω πως δεν εκδίδονται απαγορεύσεις, παρά πρόκειται για κοινωνική αποκήρυξη, τότε πρέπει να πω πως το βρίσκω πολύ αφελές. Ήδη πριν από χρόνια μάς δόθηκαν υποσχέσεις ότι θα υπάρξουν επιτέλους κάποιοι κανόνες. Έπειτα από μακροχρόνια ερευνητικά προγράμματα στον τομέα αυτό θα μπορούσε κανείς να περιμένει επιτέλους και μία φορά από την Επιτροπή να θέσει δεοντολογικούς κανόνες, αντί να τονίζει επανειλημμένα ότι τα ερευνητικά προγράμματα πρέπει να έχουν συγκεκριμένη συμβολή - δηλαδή γίνεται όλο και πιο σαφές ότι αυτά δεν αποτελούν παρά μόνο λυρισμό - ότι εδώ πρόκειται βασικά για την προώθηση αυτής της παρακινδυνευμένης και από δεοντολογική άποψη αμφίβολης έρευνας, χωρίς να υπάρξει εδώ οποιοσδήποτε περιορισμός.
<P>
Ας παραμείνουμε, παραδείγματος χάριν, μόνο στο θέμα του εμβρυϊκού ιστού. Ακόμα και ο Ιατρικός Σύλλογος της Ομοσπονδιακής Δημοκρατίας της Γερμανίας τάχθηκε υπέρ μιας αναβλητικής απόφασης. Προφανώς, όμως, η Επιτροπή δεν τα καταφέρνει να παραδεχθεί εδώ πως όντως αυτό είναι παρακινδυνευμένο, τόσο από επιστημονική, όσο και από δεοντολογική άποψη: πρέπει επιτέλους να αρχίσουμε να θέτουμε όρια. Το αυτό ισχύει για το θέμα των πλαστικοποιητών σε παιχνίδια για βρέφη. Αφενός η Επιτροπή λέει πως δεν μπορούμε να εκδώσουμε απαγορεύσεις, διότι μας λείπει η έρευνα, και αφετέρου το ερευνητικό της πρόγραμμα στερείται εντελώς ερευνητικών προσεγγίσεων, σε σημείο που να μην μπορεί να τεθεί στην ημερήσια διάταξη του Κοινοβουλίου αυτό ακριβώς το θέμα, δηλαδή η περιβαλλοντική ιατρική, και όλα αυτά τα ερωτήματα, π.χ. αναφορικά με χημικές ουσίες!

<SPEAKER ID=89 LANGUAGE="IT" NAME="Scapagnini">
Κύριε Πρόεδρε, κυρία Επίτροπε, όπως είδαμε όλοι, η έγκριση του πέμπτου προγράμματος πλαισίου υπήρξε μια αποφασιστική στιγμή για την ευρωπαϊκή έρευνα. Το Κοινοβούλιο κατάφερε να ακουστεί και η δική του φωνή και η φωνή των Ευρωπαίων πολιτών, εισάγοντας διάφορα θεμελιώδη θέματα για την ανάπτυξη και τη βελτίωση της ζωής και της έρευνας της Ευρώπης μας.
<P>
Όπως είχα ήδη την ευκαιρία να δηλώσω πολλές φορές στα πλαίσια όλων των θεσμικών οργάνων, ο μόνος τρόπος για να μπορέσει κανείς να νικήσει την ανεργία που πλήττει την Ευρώπη είναι η έρευνα και η τεχνολογική καινοτομία. Η διεξαγωγή έρευνας σημαίνει δημιουργία θέσεων εργασίας για το μέλλον και βελτίωση των συνθηκών διαβίωσης των παιδιών μας: γι' αυτό είναι σημαντικό να καταβληθεί στην Ευρώπη μια προσπάθεια ώστε να βελτιωθεί ο τρόπος με τον οποίο αποκτούμε και διαδίδουμε τα στοιχεία που απορρέουν από την έρευνα και να καταστεί πιο εύκολη η πρόσβαση σε αυτά. Η σημερινή έγκριση των ειδικών προγραμμάτων πρέπει να αποτελέσει ακόμα μια ευκαιρία, μια επιπλέον ευκαιρία για τις επιχειρήσεις, για τους ερευνητές και για όλους τους Ευρωπαίους πολίτες.
<P>
Σίγουρα στα πλαίσια των διαφόρων προγραμμάτων το ενδιαφέρον μας στράφηκε σε μια ολόκληρη σειρά θεμάτων, μεταξύ των οποίων θα ήθελα να τονίσω το εξαιρετικά σημαντικό θέμα που αφορά την ποιότητα ζωής και την διαχείριση των εμβίων πόρων. Η Ευρώπη διαθέτει μια εδραιωμένη εμπειρία όσον αφορά την έρευνα και τις εφαρμογές σε αυτόν τον τομέα, και θα ήθελα να υπογραμμίσω ότι οι βιοτεχνολογίες και η γενετική μηχανική, πέρα από όλες τις επιφυλάξεις που έχουν εκφραστεί, έχουν και θα έχουν μια ουσιαστική επίδραση στο μέλλον μας, στο μέλλον της ιατρικής και στο μέλλον της ευημερίας μας.
<P>
Θα ήθελα επίσης να τονίσω, και εξ ονόματος της επιτροπής της οποίας προεδρεύω, ότι στην πραγματικότητα, κατά την διάρκεια των τελευταίων ετών, επιτελέσθηκε μια μακρόχρονη και σημαντική εργασία, τόσο αναφορικά με το πρόγραμμα πλαίσιο, ως προς το οποίο επήλθε συμφωνία με το Συμβούλιο, αν και έπειτα από αρκετές δυσκολίες, όσο και με τα ειδικά προγράμματα στα οποία, όπως γνωρίζετε, εισήχθησαν διάφορες τροπολογίες. Εύχομαι, τέλος, να λάβει δεόντως υπόψη του το Συμβούλιο τις προτάσεις που εξέφρασε το Κοινοβούλιο, και κατά την έγκριση αυτών των προγραμμάτων όπου δεν προβλέπεται η συναπόφαση: θα ήταν πολύ σοβαρό να μην ληφθεί υπόψη η γνώμη αυτού που, όπως εμείς, αντιπροσωπεύει τους Ευρωπαίους πολίτες.

<SPEAKER ID=90 LANGUAGE="EN" NAME="Chichester">
Κύριε Πρόεδρε, θα ήθελα κατ' αρχάς να συγχαρώ τη συνάδελφο και εισηγήτρια κ. Quisthoudt-Rowohl για όλη την πολύ σκληρή εργασία που επιτέλεσε για να φέρει το πέμπτο πρόγραμμα πλαίσιο σε αυτό το σημείο, εργασία στην οποία περιλαμβάνεται, και το λέω με ικανοποίηση, μία επίσκεψη στο Devon, την εκλογική μου περιφέρεια, για να ενημερωθεί για τα πολλά προγράμματα έρευνας με τα οποία ασχολούνται στο Πανεπιστήμιο Exeter και στο Πανεπιστήμιο Plymouth. Χαιρετίζω το ενδιαφέρον της.
<P>
Χαιρετίζω την έκβαση της διαδικασίας συνδιαλλαγής. Πολλοί ερευνητές ανησυχούσαν για τη μελλοντική τους χρηματοδότηση, καθώς και για την προοπτική της διακοπής της χρηματοδότησης. Πρέπει να δώσουμε μεγάλη έμφαση στη σημασία που έχει το πέμπτο πρόγραμμα πλαίσιο για τη δημιουργία δικτύων πέρα από τα σύνορα των κρατών. Η σημασία αυτού του έργου δεν μπορεί να υπερτιμηθεί, έστω κι αν αντιπροσωπεύει ένα πολύ μικρό ποσοστό των συνολικών δαπανών για την έρευνα στην Ευρώπη. Καλώ την Επιτροπή να δώσει στο μέλλον μεγαλύτερη προσοχή στη συνέπεια των αξιολογήσεων των προσφορών, στην αιτιολόγηση της απόρριψης όσων η αίτηση απορρίπτεται και στην έγκαιρη καταβολή των πληρωμών, διότι οι καθυστερήσεις προκαλούν μεγάλες δυσκολίες, ιδιαίτερα για τις μικρές επιχειρήσεις.
<P>
Χαιρετίζω την έμφαση που δίδεται στη συμμετοχή των ΜΜΕ. Δεν πρέπει να ξεχνάμε ότι αντιμετωπίζουν ιδιαίτερες δυσκολίες κατά τη συμμετοχή τους σε αυτά τα μεγάλα διακρατικά σχέδια. Χαιρετίζω την υποστήριξη της κυρίας McNally για το έργο της μονάδας JET στο Culham. Το γεγονός αυτό πρέπει να καθησυχάσει το προσωπικό που εργάζεται εκεί και που ανησυχούσε για τις μελλοντικές προοπτικές της εργασίας του. Πάνω απ' όλα, θα ήθελα να τονίσω τα οφέλη του πέμπτου προγράμματος πλαισίου ως καταλύτη για την πρόοδο, την καινοτομία, την ανταγωνιστικότητα, την ποιότητα ζωής και την απασχόληση στην Ευρώπη.

<SPEAKER ID=91 NAME="Cresson">
Κύριε Πρόεδρε, κυρίες και κύριοι εισηγητές, κυρίες και κύριοι βουλευτές, θα ήθελα κατ' αρχάς να ευχαριστήσω θερμά τους εννέα εισηγητές και να τους συγχαρώ για την ποιότητα της εργασίας τους.
<P>
Θα επεκτείνω τις ευχαριστίες μου στο σύνολο των μελών της Επιτροπής Έρευνας, Τεχνολογικής Ανάπτυξης και Ενέργειας και στον Πρόεδρό της, τον κ. Scapagnini, καθώς και στους προέδρους των διάφορων επιτροπών που σχετίζονται με τη συζήτηση για τα διάφορα ειδικά προγράμματα του πέμπτου ερευνητικού προγράμματος πλαισίου.
<P>
Η εξέταση του συνόλου των προτάσεων της Επιτροπής αποτελούσε ένα ευρύ και πολύπλοκο έργο, η ανάληψη του οποίου ήταν ακόμη δυσκολότερη, εφόσον έπρεπε να το ολοκληρώσουμε επιτυχώς εντός μικρών προθεσμιών, παράλληλα με τη συζήτηση του πέμπτου προγράμματος πλαισίου στην Επιτροπή Συνδιαλλαγής.
<P>
Το Ευρωπαϊκό Κοινοβούλιο πέτυχε το έργο του, παρουσιάζοντας εκθέσεις που περιέχουν μια σειρά ορθών και εποικοδομητικών προτάσεων.
<P>
Δεν θα αναλύσω τις πολυάριθμες τροπολογίες που κατατέθηκαν, επειδή προτιμώ να σας παρουσιάσω συνοπτικά τη θέση της Επιτροπής σε κάποια σημαντικά σημεία. Ωστόσο, διατίθεται στη γραμματεία μία γραπτή λεπτομερώς καταγεγραμμένη θέση.
<P>
Σε γενικές γραμμές, η Επιτροπή αποδέχεται ένα μεγάλο μέρος των τροπολογιών που προτάθηκαν, ως προς το περιεχόμενό τους και ως προς το πνεύμα τους, αν όχι ως προς την ακριβή τους διατύπωση. Η Επιτροπή είναι, επομένως, σύμφωνη με πολλές από τις λεγόμενες «οριζόντιες» τροπολογίες, που εφαρμόζονται στο σύνολο των προγραμμάτων ή αντανακλούν, μέσα από τις εκθέσεις των διάφορων εισηγητών, τις θέσεις του Κοινοβουλίου σε σημεία γενικού χαρακτήρα. Οι τροπολογίες αυτές, οι οποίες εκφράζουν τη συμφωνία που επετεύχθη επί του πέμπτου προγράμματος πλαισίου στην Επιτροπή Συνδιαλλαγής, αφορούν, κατ' αρχάς, την ισότητα των ευκαιριών και τη συμμετοχή των γυναικών στην εφαρμογή ερευνητικών προγραμμάτων. Πρόκειται για ένα σημείο στο οποίο αποδίδω προσωπικά μεγάλη σημασία. Με δική μου πρωτοβουλία, η Επιτροπή θα παρουσιάσει στο μέλλον μια ανακοίνωση επί του θέματος, στην οποία θα περιγράφονται τα συγκεκριμένα μέτρα που θα ληφθούν για την προώθηση της ισότητας των ευκαιριών και της συμμετοχής των γυναικών, σε συνέχεια του συνεδρίου «Γυναίκες και Επιστήμη» που διοργάνωσα πέρυσι.
<P>
Περνώ, στη συνέχεια, στη συμμετοχή των μικρομεσαίων επιχειρήσεων. Όπως συμφωνήθηκε στην Επιτροπή Συνδιαλλαγής, οι ΜΜΕ θα λάβουν το 10 % των μέσων των τεσσάρων θεματικών προγραμμάτων για να επιλύσουν τα τεχνολογικά προβλήματα τα οποία πρέπει να αντιμετωπίσουν. Προς απάντηση των όσων ειπώθηκαν πριν από λίγο, προσθέτω ότι θα δημιουργηθεί μια ενιαία θυρίδα ώστε να διευκολυνθεί η πρόσβαση των ΜΜΕ στο πρόγραμμα. Εξάλλου, ο αριθμός των ΜΜΕ που επωφελούνται από τα ερευνητικά προγράμματα έχει αυξηθεί κατά 30 % εδώ και τέσσερα χρόνια.
<P>
Αναφέρομαι, τέλος, στην ενημέρωση του Ευρωπαϊκού Κοινβουλίου, του οποίου οι δυνατότητες ενισχύονται ως προς τη λεπτομερή παρακολούθηση της εκτέλεσης των προγραμμάτων, συμπεριλαμβανομένου, βεβαίως, του Κοινού Κέντρου Ερευνών. Η Επιτροπή προτείνει στο Κοινοβούλιο μια επόμενη συνάντηση, μέσα στους τρεις προσεχείς μήνες, κατά την οποία θα το ενημερώσει για τις συνθήκες υπό τις οποίες θα διεξαχθούν τα πρώτα στάδια της εφαρμογής των προγραμμάτων.
<P>
Θα περάσω τώρα στον σχολιασμό των εννέα εκθέσεων. Παραμερίζοντας ορισμένες πτυχές, θα συγκρατήσω τα παρακάτω στοιχεία. Στην έκθεσή του σχετικά με το πρόγραμμα «Ποιότητα ζωής και διαχείριση των έμβιων πόρων», ο κ. Tannert τονίζει πολύ σωστά τη σημασία της προσοχής που πρέπει να δοθεί στα ζητήματα ηθικής. Στη συγκεκριμένη περίπτωση της έρευνας για τα ανθρώπινα έμβρυα, η Επιτροπή συμμερίζεται τις επιφυλάξεις του Κοινοβουλίου. Τα προβλήματα αυτά είναι περίπλοκα. Οι γνώσεις και οι τεχνολογίες προοδεύουν με ταχύ ρυθμό και πρέπει να ληφθεί υπόψη το συμφέρον των ζευγαριών και των αρρώστων, είναι όμως ολοφάνερο ότι υπάρχουν επίσης όρια που δεν πρέπει να υπερβούμε.
<P>
Η Επιτροπή σημειώνει, με ικανοποίηση, τη στήριξη που πρόσφερε στο πρόγραμμα «Φιλική προς τον πολίτη κοινωνία των πληροφοριών» η λεπτομερέστατη έκθεση του κ. Malerba. Σύμφωνα με τις επιθυμίες του Κοινοβουλίου, θα προταθεί η εξισορρόπηση του προϋπολογισμού του εν λόγω προγράμματος υπέρ των δράσεων-κλειδιών, των υπηρεσιών για τους πολίτες και των βασικών τεχνολογιών και υποδομών.
<P>
Ο κ. Malerba παρενέβη επίσης λίγο αργότερα σχετικά με το πρόβλημα των διεθνών σχέσεων σε θέματα έρευνας. Είναι αυτονόητο ότι οι σχέσεις συνεργασίας θα είναι αμοιβαίες.
<P>
Όσον αφορά τη διασύνδεση των δικτύων που συνεπάγονται υψηλές δαπάνες για την έρευνα, η Επιτροπή είναι της γνώμης ότι θα μπορούσε τελικά να λάβει χρηματική εισφορά από τα άλλα προγράμματα, παρά από το πρόγραμμα «Κοινωνία των πληροφοριών». Η εισφορά αυτή, ωστόσο, θα αφορούσε μόνο τις ειδικές χρήσεις που έχουν σχέση με τους τομείς που καλύπτονται από τα προγράμματα αυτά. Η Επιτροπή θα εκτιμήσει και θα αναλύσει τις ανάγκες αυτές, και θα καθορίσει επ' αυτής της βάσης τα καλύτερα μέσα για να τις ικανοποιήσει.
<P>
Από τις τροπολογίες που παρουσίασε ο κ. Αργυρός στην πρόταση για το πρόγραμμα «Ανταγωνιστική και βιώσιμη οικονομική ανάπτυξη», η Επιτροπή αποδέχεται συγκεκριμένα, ως προς το περιεχόμενό τους, τις τροπολογίες που αποβλέπουν στην έμφαση της διάστασης της βιωσιμότητας στο σύνολο των προβλεπόμενων ερευνών. Αυτή η εντονότερη έμφαση είναι ένα ιδιαίτερα ευχάριστο γεγονός. Η ίδια η αρχή του προγράμματος είναι η ανάπτυξη τεχνολογιών που να είναι ανταγωνιστικές και ταυτοχρόνως να σέβονται το περιβάλλον, θα έλεγα μάλιστα ακόμη πιο ανταγωνιστικές στον βαθμό που περιλαμβάνουν τους περιβαλλοντικούς τομείς.
<P>
Η έκθεση της κ. Estevan Bolea σχετικά με το πρόγραμμα «Διατήρηση του οικοσυστήματος» αναλύει με μεγάλη ακρίβεια τις ανάγκες και τις δράσεις που προβλέπονται στον τομέα της ενέργειας και του περιβάλλοντος. Η Επιτροπή συνεχίζοντας να τονίζει τις στενές σχέσεις μεταξύ των θεμάτων που τίθενται στους δύο αυτούς τομείς, σημειώνει την ιδέα σχετικά με την εφαρμογή δύο διαφορετικών υποπρογραμμάτων, η οποία υποστηρίζεται από το Κοινοβούλιο και το Συμβούλιο.
<P>
Η Επιτροπή συμμερίζεται εξάλλου την ιδέα της σημασίας που πρέπει να δοθεί στις ανανεώσιμες πηγές ενέργειας. Υπενθυμίζω ότι με δική της πρωτοβουλία η Ευρωπαϊκή Ένωση έθεσε ως στόχο την αύξηση του μεριδίου των ανανεώσιμων πηγών ενέργειας από το σημερινό 6 % σε 12 % στο κατώφλι του 2000. Ωστόσο, δεν μας φαίνεται ούτε δυνατόν, ούτε αναγκαίο, να θέσουμε ένα ποσοτικό όριο για τα μέσα που θα χρησιμοποιηθούν για την έρευνα στον τομέα αυτό. Ένα μέρος των σχετικών τεχνολογιών συνδυάζει την εκμετάλλευση των παραδοσιακών και των ανανεώσιμων πηγών ενέργειας και πρέπει να λάβουμε υπόψη μας τις ικανότητες απορρόφησης του ερευνητικού και του ευρωπαϊκού βιομηχανικού ιστού.
<P>
Χαιρετίζουμε τη στήριξη εκ μέρους του κ. Marset Campos στο πρόγραμμα «Εδραίωση του διεθνούς ρόλου της κοινοτικής έρευνας». Όπως κι αυτός, κρίνουμε ότι πρέπει να διαφοροποιήσουμε τις δράσεις που διεξάγονται στον τομέα αυτό, σε συνάρτηση με τις διάφορες περιοχές του κόσμου και με τις ιδιαίτερες οικονομικές και κοινωνικές τους ανάγκες. Ωστόσο, δεν μας φαίνεται αναγκαίο να καθιερώσουμε, σε νομοθετικό επίπεδο, σαφείς σχέσεις μεταξύ των διαφόρων δράσεων και πολύ ακριβείς κατηγορίες χωρών.
<P>
Οι τροπολογίες που κατατέθηκαν από την κ. Plooij-Van Gorsel στο πρόγραμμα «Προώθηση της καινοτομίας και ενθάρρυνση της συμμετοχής των ΜΜΕ» προσφέρουν πολυάριθμες χρήσιμες διευκρινίσεις, κυρίως στον ορισμό των νέων προσεγγίσεων που πρέπει να εφαρμοστούν, τις οποίες αποδέχεται, συνεπώς, η Επιτροπή. Η θέληση να δοθεί ιδιαίτερη προσοχή στις ΜΜΕ εκφράζεται, εξάλλου, σε μία από τις γενικές τροπολογίες που αποδέχεται η Επιτροπή κατά την παράταση της συμφωνίας που επετεύχθη στην Επιτροπή Συνδιαλλαγής. Μπορώ να διαβεβαιώσω την κ. Plooij-Van Gorsel ότι τα ειδικά.μέτρα για τις ΜΜΕ θα συμπεριληφθούν και θα εφαρμοσθούν σε όλες τις θεματικές προτάσεις κατά τρόπο εναρμονισμένο και αποτελεσματικό.
<P>
Η ίδια παρατήρηση ισχύει για το ζήτημα της ισότητας των ευκαιριών, στο οποίο αναφέρθηκε ο κ. Lange στην έκθεσή του για το πρόγραμμα «Βελτίωση του ανθρώπινου ερευνητικού δυναμικού και της κοινωνικοοικονομικής γνωστικής βάσης». Όπως κι ο εισηγητής, η Επιτροπή αποδίδει μεγάλη σημασία στις κοινωνικοοικονομικές πτυχές της έρευνας, ειδικά στη συμβολή των εργασιών που διεξάγονται στον τομέα αυτό, στον καθορισμό και την εφαρμογή των δημόσιων πολιτικών. Αποδέχεται, επομένως, τις τροπολογίες που αποβλέπουν στην ενίσχυση της διάστασης αυτής, καθώς και του συντονισμού των δραστηριοτήτων που διεξάγονται στον εν λόγω τομέα στο σύνολο του προγράμματος πλαισίου.
<P>
Η κ. McNally ανέλυσε πολύ επιμελώς τις δύο προτάσεις σχετικά με το πρόγραμμα δραστηριοτήτας του Κοινού Κέντρου Ερευνών στους μη πυρηνικούς και στους πυρηνικούς τομείς. Ο περιορισμένος αριθμός των προτεινόμενων τροπολογιών μαρτυρά τη σύγκλιση των απόψεων του Κοινοβουλίου και της Επιτροπής σχετικά με τη φύση και το περιεχόμενο της αποστολής που έχει τεθεί στην υπηρεσία των πολιτικών της Ένωσης και των πολιτών της, την εκτέλεση της οποίας πρέπει να διασφαλίσει το Κοινό Κέντρο Ερευνών. Αυτά τα δύο ειδικά προγράμματα καθιερώνουν την ανακατανομή των αρμοδιοτήτων του ΚΚΕρ σε τομείς όπως το περιβάλλον ή η προστασία των καταναλωτών και την εστίαση των πυρηνικών δραστηριοτήτων του στους τομείς των διασφαλίσεων και της ασφάλειας. Αυτός ο επαναπροσανατολισμός είχε επίσης ως αποτέλεσμα να τεθεί με σαφήνεια το ζήτημα της πυρηνικής κληρονομιάς των παλαιών δραστηριοτήτων του ΚΚΕρ και τόνισε την ανάγκη ανάληψης των απαραίτητων δράσεων για τον παροπλισμό των απαρχαιωμένων εγκαταστάσεων και την επεξεργασία των πυρηνικών αποβλήτων.
<P>
Όπως επισημαίνει η κ. Matikainen-Kallstrφm στην εμπεριστατωμένη της έκθεση για το πρόγραμμα «Διατήρηση του οικοσυστήματος - τμήμα Ευρατόμ», η κατάσταση σχετικά με την έρευνα για τη θερμοπυρηνική συντήξη έχει εξελίχθει τα τελευταία χρόνια. Αυτό δηλώνει επίσης και η κ. McNally. Οι προοπτικές, μεσοπρόθεσμα και μακροπρόθεσμα, έχουν αλλάξει. Στο εξής μπορούμε να εφαρμόζουμε μια κάποια ελαστικότητα στη διαχείριση της δράσης-κλειδιού για την πυρηνική σύντηξη, χωρίς να θίξουμε καθόλου τις επιστημονικές εργασίες που διεξάγονται στον τομέα αυτό. Έτσι, η Επιτροπή, φροντίζοντας για τη βέλτιστη αξιοποίηση των κοινοτικών κεφαλαίων και λαμβάνοντας πλήρως υπόψη τον επείγοντα χαρακτήρα των ανάγκων, προτείνει μια αναθεώρηση της κατανομής των μέσων του προγράμματος Ευρατόμ, δηλαδή για τις έμμεσες δράσεις 955 εκατομμύρια Ecu, εκ των οποίων 768 για την σύντηξη, και για το ΚΚΕρ 305 εκατομμύρια Ecu, εκ των οποίων 24 για επιτακτικές δράσεις παροπλισμού των απαρχειωμένων πυρηνικών εγκαταστάσεων και διαχείρισης των αποβλήτων. Όσον αφορά το τελευταίο σημείο, η Επιτροπή εργάζεται για την κατάρτιση ενός μεσοπρόθεσμου και μακροπρόθεσμου προγράμματος που θα εφαρμοστεί για την επίλυση αυτών των θεμάτων που απορρέουν από το το βάρος του παρελθόντος. Η πορεία αυτή απαιτεί από τον καθένα, στο πλαίσιο των κοινοτικών θεσμικών οργάνων, να αναλάβει χωριστές ευθύνες, κι ελπίζω να μπορώ να βασισθώ στην υποστήριξη του Ευρωπαϊκού Κοινοβουλίου.
<P>
Θα ήθελα να τελειώσω με κάποια σχόλια σχετικά με τη διαδικασία που ακολουθήθηκε. Όπως ανέφερα, οι προθεσμίες που μας παραχωρούνται είναι πολύ μικρές. Η Επιτροπή, φροντίζοντας να μην εμποδίσει την έναρξη του πέμπτου προγράμματος πλαισίου στον επιθυμητό χρόνο, αποφάσισε να παρουσιάσει στο Συμβούλιο τις τροπολογίες του Κοινοβουλίου που σκεφτόταν να υιοθετήσει, στο σύνολό τους ή μέρος αυτών, διαπραγματευόμενη εκ των προτέρων την ενσωμάτωσή τους στο κείμενο των τελικών αποφάσεων, μόλις οι τροπολογίες αυτές ψηφιστούν από το Κοινοβούλιο. Αν κατάφερε να ενεργήσει κατ' αυτόν τον τρόπο, αυτό οφείλεται στο πνεύμα συνεργασίας και δεκτικότητας που επέδειξε το Κοινοβούλιο, για το οποίο και επιθυμώ να το ευχαριστήσω θερμώς.
<P>
Με το πέμπτο πρόγραμμα πλαίσιο, που θα ξεκινήσει την ίδια ακριβώς στιγμή με την καθιέρωση του ευρώ, θέλησα να θέσω με αποφασιστικότητα την ευρωπαϊκή έρευνα στην υπηρεσία των μεγάλων στόχων της Ένωσης, ξεκινώντας από τον ανταγωνισμό και την απασχόληση, καθώς και των προσδοκιών και των αναγκών των συμπολιτών μας. Εξάλλου, για να απαντήσω σε ένα από τα ερωτήματα που ετέθη προ ολίγου, στις «συμβουλευτικές ομάδες», εκτός από τους ερευνητές και τους βιομηχάνους, θα συμμετέχουν και χρήστες που θα μπορούν έτσι να εκτιμήσουν τα προγράμματα.
<P>
Το Ευρωπαϊκό Κοινοβούλιο συμμετείχε από την αρχή πλήρως σε αυτό το εγχείρημα, στο οποίο μπόρεσε να αφήσει το στίγμα του. Ως προς την αρχιτεκτονική τους, το περιεχόμενό τους και τις προϋποθέσεις εφαρμογής τους, τα ειδικά προγράμματα θα φέρουν τη σφραγίδα του Κοινοβουλίου, οι δε επιπτώσεις των εν λόγω προγραμμάτων στην ευρωπαϊκή οικονομία και κοινωνία θα αποδοθούν πλήρως στο Κοινοβούλιο. Χαίρομαι γι' αυτό και σας ευχαριστώ εκ βαθέων για την πολύτιμη συνεισφορά σας.

<SPEAKER ID=92 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.
<P>
(Η συνεδρίαση λήγει στις 20.50)

