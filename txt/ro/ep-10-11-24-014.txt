<CHAPTER ID="014">
Pregătirile pentru Conferința de la Cancun privind schimbările climatice (29 noiembrie - 10 decembrie) (dezbatere) 
<SPEAKER ID="312" NAME="Președinte">
Următorul punct pe ordinea de zi este reprezentat de declarațiile Consiliului și Comisiei cu privire la Conferința privind schimbările climatice de la Cancun (29 noiembrie -10 decembrie).
<SPEAKER ID="313" NAME="Joke Schauvliege" LANGUAGE="NL">
Domnule președinte, onorabili membri, în urma conferinței de la Copenhaga, Uniunea Europeană a decis destul de repede să procedeze printr-o abordare treptată, pragmatică, pe viitor. Concentrarea asupra unei abordări "totul sau nimic” nu mai este posibilă. Treptat, trebuie puse bazele pentru un cadru post-2012. Ne dăm seama că progresele pentru negocierile privind crearea unui regim ambițios de combatere a schimbărilor climatice dincolo de 2012 au fost foarte lente. Participanții au opinii puternic divergente, ceea ce a fost evident chiar recent în cursul ultimei runde de negocieri oficiale de la Tianjin, la care s-au făcut progrese foarte mici.
<P>
Onorabili membri, acesta este contextul în care Consiliul Mediu și Consiliul European au făcut ultimele retușuri la poziția Uniunii Europene pentru conferința de la Cancun. Pozițiile altor instituții și, desigur, propunerea dumneavoastră de rezoluție, au fost luate în considerare în cursul procesului. S-a stabilit deja că reuniunea de la Cancun nu va produce un cadru cu caracter juridic obligatoriu post-2012. Având în vedere faptul că încă nu este clar care va fi conținutul pachetului de măsuri pentru Cancun, poziția Uniunii Europene, care va oferi, de asemenea, negociatorilor Europeni flexibilitatea necesară, subliniază diferite elemente. Este clar din toate punctele de vedere faptul că pachetul de măsuri pentru Cancun trebuie să fie echilibrat, ceea ce înseamnă că trebuie să conțină elementele care fac posibilă adaptarea acestuia atât pentru țările în curs de dezvoltare, cât și pentru țările dezvoltate. Care sunt atunci principalele elemente ale poziției UE?
<P>
Înainte de toate, trebuie să obținem un rezultat echilibrat; să echilibrăm drepturile de negociere în contextul Protocolului de la Kyoto și al Convenției, pe de o parte, și în interiorul cadrelor însele, de cealaltă parte.
<P>
În al doilea rând, sunt condițiile unei perioade de angajament bună în contextul Protocolului de la Kyoto.
<P>
În al treilea rând, sunt liniile generale ale componentelor esențiale ale Planului de acțiune Bali, în special o viziune comună, reducerea, adaptarea, tehnologiile și finanțarea. UE își menține părerea că un instrument unic cu caracter juridic obligatoriu este cel mai bun mod de a forma cadrul post-2012. Având în vedere faptul că, anul trecut, prezenta poziție a dat naștere la numeroase neînțelegeri și că acest lucru este, de asemenea, foarte important în negocierile internaționale, UE intenționează să adopte o poziție flexibilă: flexibilă în ceea ce privește o a doua perioadă de angajament, dar supusă îndeplinirii anumitor condiții. Care sunt aceste condiții? Toate economiile mari trebuie să fie incluse în acest cadru 2012. Acest cadru trebuie să fie ambițios și eficient, trebuie să garanteze integritatea privind mediul și trebuie să se facă progrese în privința reformării mecanismelor pieței curente și a introducerii de mecanisme noi. În plus, țările dezvoltate trebuie să demonstreze că își îndeplinesc de fapt angajamentele financiare, mai ales cu privire la finanțarea cu demaraj rapid. Uniunea Europeană și statele sale membre au prezentat singurul raport aprofundat, transparent, cu privire la punerea în aplicare a acestor angajamente financiare și vor contribui cu 2,2 miliarde de euro în 2010. Sper că prezentul raport va ajuta la restabilirea încrederii în rândul părților.
<P>
Președinția belgiană este de părere că sunt necesare măsuri tangibile, specifice, pentru a satisface nivelul așteptărilor părților și, de asemenea, pentru a asigura încrederea în procesul multilateral din cadrul Convenției-cadru a Națiunilor Unite privind schimbările climatice (UNFCCC). Vom depune toate eforturile pentru a contribui la realizarea obiectivelor Uniunii Europene. În această privință, vom conta și pe dumneavoastră, ca de obicei, onorabili membri, să ajutați la diseminarea și, desigur, la aplicarea acestui mesaj.
<SPEAKER ID="314" NAME="Connie Hedegaard">
membră a Comisiei. - Domnule președinte, sunt, desigur, foarte de acord cu ceea ce a spus Președinția belgiană. Și eu sunt nerăbdătoare să lucrez cu dvs. în Cancun. Este foarte clar că acordul cu caracter obligatoriu pentru care UE era pregătită anul trecut și pentru care suntem încă pregătiți nu va rezulta în urma conferinței de la Cancun - nu din cauza noastră, ci din cauză că alții nu sunt pregătiți pentru aceasta. Este adevărat că ne îndreptăm către un pachet echilibrat, dar aș spune că este și substanțial și ambițios.
<P>
De fapt, suntem primii care, în această primăvară, februarie-martie, prezentăm idea de a urma o abordare treptată pentru a dezvolta Acordul de la Copenhaga și pentru a consolida impulsul care continuă acum la Cancun. Dar, deși pare să se accepte că acesta este lucrul cu care ar trebui să ne întoarcem de la Cancun - un pachet echilibrat - este ușor să spunem că asta își dorește orice partid, dar mai greu este să cădem de acord asupra ceea ce înseamnă acest lucru.
<P>
Ce este un pachet substanțial echilibrat? Aici aș spune că, privind dintr-o perspectivă europeană, este evident că vom insista asupra necesității de a stabiliza clauzele de reducere, de a institui un sistem MRV îmbunătățit și de a promova piețele de carbon. Ar trebui, desigur, să avem putere de decizie și în ceea ce privește REDD+, adaptarea, tehnologia, finanțarea și consolidarea capacităților. Toate aceste elemente vor trebui să se reflecte într-un pachet pe care îl considerăm echilibrat.
<P>
Un lucru pe care aș vrea să îl subliniez este că noi, Uniunea Europeană, trebuie să rămânem fermi în privința condițiilor noastre pentru o a doua perioadă de angajament în baza Protocolului de la Kyoto. Trebuie să folosim aceste condiții pentru a crește nivelul de ambiție și pentru a-i determina pe alții să acționeze. Condițiile atașate unei posibile a doua perioade de angajament sunt foarte importante pentru integritatea mediului și pentru obiectivele viitorului regim privind clima. UE singură într-o a doua perioadă de angajament nu este suficientă și nici credibilă. Prin urmare, trebuie să rămânem la condițiile noastre pentru a obține răspunsuri pozitive de la partenerii noștri. Trebuie să spun că am impresia - tot în urma pre-COP - că argumentele noastre în această privință se confirmă din ce în ce mai mult.
<P>
Proiectul de rezoluție pe care îl avem în fața noastră abordează toate domeniile pe care tocmai le-am menționat. Comisia apreciază foarte mult consultanța oferită de Parlament, chiar dacă aceasta nu poate fi adoptată în întregime.
<P>
Vă dau un singur exemplu: unii dintre dvs. sugerează să avem alt obiectiv decât obiectivul privind cele două grade. Una dintre prioritățile noastre principale la Cancun va fi de a nu redeschide Acordul de la Copenhaga și de a nu face începe o cale întoarsă de la ceea ce avem deja.
<P>
Aș dori să profit de această ocazie pentru a sublinia faptul că UE trebuie să ne susțină angajamentele luate pentru un demaraj rapid la Copenhaga. Vă pot spune cu sinceritate azi: aproape am ajuns. Dar încă mai avem nevoie de 200 de milioane de euro de la statele membre pentru a ajunge exact unde am promis să fim la Copenhaga. Presupun că observați diferența dintre a putea spune, la Cancun, în numele Uniunii Europene, "am reușit” și a spune "aproape am reușit”. Chiar cred că ar trebui să folosim zilele care au rămas până la Cancun pentru a realiza tot ceea ce am promis la Copenhaga.
<P>
Nu am menționat obiectivele: nu din cauză că nu sunt importante, deoarece sunt cu siguranță, iar UE, atât anul acesta, cât și anul trecut, ar spune că încă suntem gata să trecem la reducerea cu 30 %, cu condiția ca și ceilalți să contribuie. Nu s-a schimbat nimic aici. Cred că motivul pentru care obiectivele nu se dezbat atât de mult acum este faptul că multe dintre celelalte părți nu sunt atât de pregătite - din motive pe care le cunoașteți - să discute obiective la Cancun. Cred că ceea ce este important este să introducem angajamentele din Acordul de la Copenhaga în textul formal. Pornind de la asta putem îmbunătăți lucrurile.
<P>
Dar trebuie să spun și că, indiferent ce va rezulta la Cancun, cred că este esențial ca, după Cancun, să continuăm să avem o politică privind clima cu obiective ambițioase, rezolvându-ne în același timp provocările energetice, după cum tocmai ați discutat. Putem încuraja inovarea și crearea de locuri de muncă și putem stabili obiective ambițioase.
<P>
Argumentul meu final este că lucrăm pentru asigurarea punerii în aplicare a Tratatului de la Lisabona - evident - și vă pot garanta că vom informa delegația Parlamentului în fiecare etapă a progresului privind negocierile. Desigur, vor avea loc ședințe informative zilnice cu delegația Parlamentului și vom încerca să lucrăm împreună foarte îndeaproape.
<P>
Salutăm cu putere sprijinul arătat pentru propunerea de rezoluție pentru a asigura că UE vorbește într-un singur glas. Consider că aceasta este una dintre principalele provocări de la Cancun: indiferent cine va vorbi în numele Uniunii Europene, partenerii noștri din afara Europei pot fi siguri că se vor întâlni cu aceleași priorități și același tip de mesaje. Acesta este modul în care prioritățile noastre vor fi ascultate cel mai bine.
<SPEAKER ID="315" NAME="Karl-Heinz Florenz">
în numele Grupului PPE. - (DE) Domnule președinte, doamnă Schauvliege, doamnă comisar, dacă există vreun învățământ care poate fi tras din experiența de la Copenhaga, unde dvs., doamnă comisar, ați fost președintă, acesta ar trebui să fie faptul că, pe viitor, Uniunea Europeană trebuie să vorbească într-un singur glas la astfel de conferințe. Am putea avea opinii diferite aici privind unul sau două aspecte, dar dacă noi, în calitate de europeni, suntem divizați în ceea ce spunem acolo, nu vom fi considerați credibili și, dacă nu suntem credibili, alți oameni nu ne vor urma. De fapt, de ce ar trebui să facă asta? Prin urmare, este corect ca cifrele pe care le-am stabilit sub președinția cancelarului Merkel să fie în principiu reținute și să formeze baza acestei negocieri. Sunt de aceeași părere ca dvs. că obiectivele ambițioase privind cele două grade nu ar trebui să fie puse acum sub semnul întrebării și să se ia în considerare o cifră de un grad considerabil mai scăzut, deoarece acest lucru va face ca abilitatea de a atinge aceste obiective să fie mult mai dificilă, iar oamenii să se îndepărteze de noi.
<P>
Sunt foarte îngrijorat de faptul că punem în pericol proprietatea noastră intelectuală. Industria noastră investește bani și mână de lucru în dezvoltare. Dacă acum ne apucăm să slăbim protecția din jurul acestei proprietăți intelectuale lăsând găurile existente așa cum sunt, vom pierde elemente importante, în special proprietatea noastră intelectuală. Sunt în totalitate în favoarea transferului de tehnologie, dar întreprinderile noastre trebuie să vadă, de asemenea, logica investirii în acesta și, prin urmare, proprietatea intelectuală nu trebuie slăbită.
<P>
În ceea ce privește angajamentele, și eu sunt tentat să solicit angajamente serioase partenerilor noștri mondiali. Totuși, acestea trebuie să fie credibile și realizabile pentru ca aceste țări să le poată îndeplini. Altfel, aceștia vor face exact opusul a ceea ce ne dorim, cu alte cuvinte, se vor îndepărta de noi. Prin urmare, este important să ne prezentăm la Cancun într-o manieră credibilă. Deciziile majore vor fi apoi luate mai târziu la Johannesburg, dar trebuie să pregătim terenul la Cancun. Sunt agricultor de profesie. Dacă terenul nu este pregătit în mod corespunzător, nu va exista recoltă. Să ne concentrăm asupra pregătirii unui teren bun.
<SPEAKER ID="316" NAME="Marita Ulvskog" LANGUAGE="SV">
Domnule președinte, înainte de summitul de la Copenhaga aveam așteptări foarte mari. Rezultatul nu a fost atât de bun. În ziua în care am plecat de la Copenhaga ningea puternic și era extrem de frig în camerele de ședință. Copenhaga nu a fost singura care a trecut prin răcirea temperaturilor, ci și întregul mediu al dezbaterii. S-ar putea spune că problema climei este și mai jos pe agenda politică decât era înainte de Copenhaga. Acest fapt este regretabil, dar adevărul este că este datoria noastră să ne asigurăm că summitul de la Cancun va obține rezultate mai bune și că va aborda și ameliora rezultatul celui de la Copenhaga. Cum vom face acest lucru? Vom face acest lucru, ca reprezentanți ai Europei, prin asumarea unui rol de lider. Exact același lucru l-a solicitat și șefa ONU pe probleme de climă, Christina Figueres, atunci când a vorbit în cadrul unei conferințe video cu aceia dintre noi din Parlamentul European care vor merge la Cancun. Trebuie să demonstrăm că suntem lideri și vom face acest lucru, printre altele, prin punerea în aplicare efectivă a tot ceea ce am promis la Copenhaga - nu doar aproape tot, ci absolut tot.
<P>
Apoi, desigur, trebuie să ne asigurăm că vor participa mai multe persoane. Împreună cu alte decizii specifice de la Cancun privind despădurirea, transferul de tehnologii și modul de avansare către o a doua perioadă de angajament în baza Protocolului de la Kyoto, acest fapt ar putea pregăti calea pentru un acord internațional privind clima în 2011. Nu cred că așteptările noastre ar trebui să fie prea mici înainte de Cancun.
<SPEAKER ID="317" NAME="Chris Davies">
în numele Grupului ALDE. - Domnule președinte, momentan nu există prea mult entuziasm pentru abordarea încălzirii globale, ci mai degrabă un scepticism public larg răspândit. La începutul anului am văzut zăpadă pe jos și totuși, dacă priviți cifrele, veți vedea că primele șase luni ale acestui an au fost cele mai călduroase care s-au înregistrat peste tot în lume. Este o realitate simplă.
<P>
Doresc elaborarea unui acord internațional cât mai curând posibil, dar sunt îngrijorat de natura unui acord de acest gen. Distincția dintre țările dezvoltate și cele în curs de dezvoltare mi se pare bizară. Mă întreb cât va mai dura până când unele dintre țările în curs de dezvoltare vor depăși cele mai sărace țări din Europa. Mă uit la conferințele privind schimbările climatice, la entuziasmul cu care Arabia Saudită susține ideea introducerii captării și stocării de carbon în CDM. Arabia Saudită poate, cu siguranță, să investească puțin din banii proprii pentru realizarea acestor lucruri. De ce ar trebui să contribuim noi la asta?
<P>
Sunt îngrijorat de faptul că Uniunea Europeană ar putea rămâne în urmă în fața ritmului schimbărilor și consider că inițiativele privind schimbările climatice și capacitatea noastră de a aborda încălzirea globală oferă oportunități imense. China intenționează să își reducă intensitatea emisiilor de carbon cu 45 % în cursul deceniului următor. Acest lucru presupune investiții în centrale noi și înlocuirea celor vechi; înseamnă îmbunătățirea eficienței sale energetice. Există o reală dificultate aici în măsura în care, dacă nu putem concura acum cu chinezii, cum vom concura cu o China mai eficientă energetic în anii care urmează?
<P>
Vreau să ne facem obiectivul mai ambițios. Vreau să trecem de la 20 % la 30 %. Vreau să vedem că prețurile carbonului cresc astfel încât să înaintăm cu investițiile cu emisii scăzute de bioxid de carbon pe viitor. Aș fi vrut să fiu mai convins de faptul că în cadrul Comisiei a existat un acord că acest lucru chiar trebuie luat în considerare și făcut. Pur și simplu nu simt că acest lucru se întâmplă în prezent. Știu că doamna comisar este entuziasmată de subiect. Nu sunt sigur dacă are întregul sprijin al colegiului. Dar poate avem nevoie de o poziție de rezervă?
<P>
Chiar avem nevoie de o poziție de rezervă și aceasta trebuie să fie în principal de a ne continua eficiența energetică. Cu doar câteva minute în urmă am auzit planurile domnului comisar Oettinger de a prezenta o legislație în noul an. Această legislație trebuie să fie ambițioasă. Trebuie să ne economisim resursele. Trebuie să devenim mai competitivi.
<SPEAKER ID="318" NAME="Yannick Jadot" LANGUAGE="FR">
Domnule președinte, doamnă comisar, doamnelor și domnilor, aș fi putut să îmi limitez discursul la simpla evocare a imaginilor din această vară din Rusia sau Asia de Sud, pentru a vă reaminti de necesitatea absolut urgentă de a combate schimbările climatice și, întrucât vorbim despre Europa, de a trece imediat sau de îndată ce este posibil la un obiectiv de 30 % până în 2020 pentru emisiile de gaze cu efect de seră. Astăzi, dacă nu facem nicio schimbare, vom ajunge la 19 %. Deja am atins practic obiectivul pe care ni l-am stabilit singuri, așadar nu mai putem vorbi de ambiție europeană dacă rămânem la 20 %.
<P>
În ceea ce mă privește, nu sunt un admirator declarat al pieței de carbon, dar dacă rămânem la 20 %, putem fi siguri că vom trata piața de carbon ca pe o specie pe cale de dispariție, și nu ca pe un instrument în combaterea schimbărilor climatice. Trecerea la 30 % ar putea eventual să strângă 8 miliarde de euro pentru bugetele europene prin licitarea cotelor. Știm că 30 % este posibil. În special, un obiectiv obligatoriu privind eficiența energetică de 20 % ar însemna un milion de locuri de muncă europene. Acest lucru reprezintă economii de 1 000 EUR pe gospodărie în Europa și, din moment ce domnul comisar Oettinger a menționat Nabucco, acesta este echivalentul a 15 Nabucco.
<P>
Vom distruge deci întreprinderile europene dacă trecem la 30 %? Evident că nu. Toate studiile indică acest lucru. Sunt afectate unele sectoare care pot fi supuse riscului, dar există mijloacele necesare și, până acum, sectoarele care au amenințat Europa cu dispariția sunt sectoarele care au beneficiat de politica energetică europeană. Acestea au câștigat miliarde de euro datorită politicii europene privind clima.
<P>
Trecerea la 30 % ar însemna trecerea evidentă de partea celor care produc schimbare, de partea celor care fac lumea de mâine. Aș dori, de asemenea, să citez câteva cifre. Potrivit barometrului Ernst & Young 2010, China și Statele Unite sunt țările cele mai atractive pentru dezvoltarea de energie regenerabilă. Potrivit unui studiu recent, numai trei din 50 de întreprinderi identificate ca lideri mondiali în tehnologia ecologică sunt situate în Europa; celelalte sunt fie în Asia, fie în Statele Unite.
<P>
Prin urmare, este absolut esențial să trecem la 30 % și voi încheia prin a evoca spusele lui Barack Obama atunci când a declarat că am putea ceda locurile de muncă ale viitorului concurenților noștri sau am putea profita de ocazia secolului, așa cum ei au început deja să facă. Națiunea care deschide drumul către energia viitorului va fi națiunea pionier a secolului 21, a spus acesta. El a pierdut alegerile. Să ne asumăm noi rolul de lider în tranziția energetică și în noua economie.
<SPEAKER ID="319" NAME="Miroslav Ouzký">
în numele Grupului ECR. - (CS) Domnule președinte, deși sunt un semnatar al rezoluției cu privire la următoarea conferință privind clima, am, de asemenea, câteva comentarii critice și rețineri referitoare la rezoluția noastră. Să știți că sunt bucuros că optimismul pe care l-am transmis mereu lumii înainte de fiecare conferință în trecut și care a fost transformat apoi într-un scepticism uriaș nu este atât de dominant de această dată. Sunt încântat de faptul că înțelegem că această conferință nu va produce un acord global și toți din această adunare știm că, fără un acord global, Europa singură, chiar dacă și-ar crește în mod ambițios planurile cu 100 %, nu ar avea nici cea mai mică influență asupra schimbărilor climatice mondiale.
<P>
Ridicarea în mod orbesc a standardelor noastre ar putea duce la punerea în pericol a Europei și mărturisesc că nu sunt deloc de acord cu introducerea pe furiș a unor taxe europene sub pretextul combaterii schimbărilor climatice.
<P>
Ca să nu fiu pe deplin negativ, consider că susținerea cooperării cu țările în curs de dezvoltare și în special în ceea ce privește protejarea apei potabile, precum și efortul de asigurare a accesului la apă potabilă pentru toți cetățenii, în special în țările în curs de dezvoltare, sunt lucruri foarte promițătoare. Deși am rețineri critice, nu intenționez să îmi retrag semnătura și sper că viitoarea conferință va duce, până la urmă, la mai multe progrese.
<SPEAKER ID="320" NAME="Bairbre de Brún" LANGUAGE="GA">
Domnule președinte, nu putem face din nou greșelile pe care le-am făcut anul trecut la Copenhaga. Este nevoie de un adevărat spirit de lider și de voință politică pentru a menține limita de temperatură la 1,5oC. Acest obiectiv este important.
<P>
UE ar trebui să acționeze unilateral pentru a crește obiectivul de reducere a emisiilor pentru 2020 și pentru a convinge alte țări dezvoltate să fie de acord cu obiectivul general de reducere a emisiilor de la 80 % la 95 % până în 2020. Acest lucru nu numai că va ajuta negocierea de la Cancun, dar trebuie să facem asta pentru binele nostru propriu.
<P>
Țările dezvoltate trebuie, de asemenea, să asigure o finanțare adecvată pentru climă și să opereze finanțarea pentru un debut rapid împreună cu un angajament politic puternic și transparență deplină. Este nevoie și de surse de finanțare pe termen lung. Printre aceste opțiuni ar trebui să existe o taxă internațională și măsuri financiare și finanțare de la aviația internațională și de la transportul naval.
<P>
Vă solicit să votați împotriva amendamentelor care doresc transmiterea unui mesaj mai slab din partea acestui Parlament. Este nevoie de un mesaj puternic. Criza economică globală nu poate fi folosită ca scuză pentru a nu face nimic sau pentru a refuza echitatea în domeniul climei. Schimbările climatice sunt o problemă care trebuie rezolvată la nivel mondial și pentru a face acest lucru este nevoie de obținerea încrederii între noi.
<SPEAKER ID="321" NAME="Oreste Rossi" LANGUAGE="IT">
Domnule președinte, doamnelor și domnilor, în ciuda faptului că, atât în Comisie, cât și în această Cameră am prezis eșecul conferinței privind clima de la Copenhaga și a documentului depus de acest Parlament, nu am învățat nimic din această experiență.
<P>
Dacă insistăm în continuare să facem solicitări unilaterale ca Europa să își reducă emisiile în proporții mult mai mari decât cele prevăzute în Protocolul de la Kyoto, atunci și următorul summit de la Cancun - COP16 - va fi un eșec și, din nou, Parlamentul va arăta groaznic.
<P>
Rezoluția adoptată în comisie nu numai că subliniază faptul că contribuțiile către țările emergente nu ar trebui să fie mai puțin de 30 de miliarde de euro pe an până în 2020, ci și încurajează UE să promoveze crearea unui fond ecologic pentru climă, punând deoparte 100 de miliarde de dolari pe an începând cu 2020.
<P>
Documentul ne spune, de asemenea, cum să găsim acele fonduri, și anume prin impozitarea tuturor surselor posibile precum impunerea de taxe asupra tranzacțiilor financiare, a schimburilor comerciale și a biletelor de avion, în principiu luând bani direct din buzunarele cetățenilor și ale întreprinderilor.
<P>
Raportul se lansează apoi în solicitări utopice. Ne cere chiar să reducem emisiile de CO2 din atmosferă cu 30 % în loc de 20 % până în 2020 și îndeamnă Comisia să prezinte o propunere astfel încât UE însăși să stabilească aceste obiective în mod unilateral.
<P>
Solicitarea ca oamenii și întreprinderile noastre să facă astfel de sacrificii într-o perioadă de criză economică precum aceasta este cea mai recentă dintr-o serie lungă de absurdități europene. Avem aceeași poziție ca și Consiliul, și anume că Uniunea Europeană va putea lua în considerare o a doua perioadă de angajament în baza Protocolului de la Kyoto numai dacă aceasta are loc într-un cadru general care să implice toate economiile principale, înaintea unui acord mondial, cu caracter juridic obligatoriu.
<SPEAKER ID="322" NAME="Nick Griffin" AFFILIATION="NI">
Domnule președinte, alegerea însoritului Mexic pentru COP 16 a fost o mișcare bună. Vom fi cruțați de o rușine precum cea de anul trecut, când combatanții încălzirii globale au tremurat în cea mai friguroasă iarnă din Copenhaga din ultimele decenii. De asemenea, folosirea termenului înșelător de ambiguu "schimbare climatică” mai degrabă decât "încălzire globală” ar putea păcăli câțiva contribuabili britanici să ignore ironia de a ține această conferință în timpul trecerii de la o vară neobișnuit de rece la o iarnă timpurie, înghețată. O farsă și mai bună ar fi ținerea acestor evenimente doar primăvara: uite, se încălzește tot mai tare cu fiecare zi.
<P>
Cât de mult mai poate UE fascistă să impună tot mai multe taxe și controale punitive asupra cetățenilor obișnuiți sub pretextul încălzirii globale provocată de om, atunci când un număr tot mai mare de oameni de știință resping această teorie ca fiind nefondată și contestată? Încălzirea globală este propagandă fără temei, o minciună mare de talia lui Josef Goebbels din partea complexului industrial ecologic deoarece acesta favorizează transferuri masive de bogăție de la oamenii obișnuiți la escrocii care comercializează carbon precum Al Gore și Goldman Sachs. Aceasta este exploatată de elitele politice de stânga pentru a completa dezindustrializarea vestului deoarece conservatorii fără coloană vertebrală sunt prea înspăimântați de isteria încălzirii globale pentru a se opune și a spune realul adevăr neplăcut: schimbarea climatică provocată de om este cea mai profitabilă escrocherie din istorie.
<P>
Conferința Bilderberg ținută în Spania în iunie a inclus o ședință cu privire la pericolele răcirii globale. Când se va infiltra noul realism al oamenilor care formează într-adevăr politica globală aici, în rândul celor care doar cred că fac asta?
<SPEAKER ID="323" NAME="Richard Seeber" AFFILIATION="PPE">
(DE) Domnule președinte, doamnelor și domnilor, sunt cu adevărat șocat de ideile pe care persoanele precum domnul Griffin le exprimă aici în numele schimbării climatice. Ce treabă are fascismul cu schimbarea climatică este un mister complet pentru mine. Consider, de asemenea, că lucrurile pe care le prezintă aici sunt scandaloase și cred că astfel de declarații nu au ce căuta în acest Parlament, deoarece problema este de fapt prea gravă pentru asta.
<P>
De asemenea, sunt îngrijorat că avem într-adevăr o rată crescută de emisii de gaze de seră în atmosfera noastră. Priviți cifrele realizate de Organizația Meteorologică Mondială. Sunt șocat și de nivelul scăzut de acceptare din rândul populației. Domnul Griffin se alătură acestei tendințe, de asemenea, și mi se pare șocant că emitenții importanți precum Statele Unite și China nu sunt pregătite să se implice într-un angajament internațional de acest gen.
<P>
Amintiți-vă, vă rog, dezbaterea pe care am avut-o anul trecut înainte de Copenhaga. Dacă nu suntem prea ambițioși și intrăm în aceste negocieri fiind realiști, atunci noi, ca Europa - un emitent mai puțin important - încă mai putem realiza ceva.
<P>
Cum putem face asta? Doamnă comisar, vă apreciez entuziasmul, dar cred că este extrem de importantă comunicarea cu cetățenii. Oamenii nu înțeleg problema. De ce? Deoarece cifrele Organizației Meteorologice Mondiale sunt clare - acestea sunt cifre medii. Este adevărat că în Europa este în prezent mai frig decât era cu câțiva ani în urmă, dar, în general, avem totuși temperaturi în creștere peste tot în lume. Acest lucru trebuie comunicat și dacă nu reușim să facem acest lucru, nu vom primi susținerea cetățenilor noștri, iar acest fapt va permite persoanelor precum domnul Griffin să aducă fascismul în discuția despre schimbările climatice. Aceasta este problema. Prin urmare, doamnă comisar, v-aș solicita să încercați să faceți îmbunătățiri în această privință.
<P>
În al doilea rând, să realizăm schimbul la surse durabile de energie prin stimulentele pe care le evaluăm. Colegul meu deputat a prezentat cifrele. Cele mai bune întreprinderi sunt în China, iar aici în Europa nu suntem atât de buni. Prin urmare, trebuie să aducem niște idei bune pentru a determina întreprinderile noastre să realizeze efectiv acest schimb. Sunt cu adevărat aceste obiective obligatorii marele remediu care se laudă că sunt?
<P>
Desigur, trebuie să avem și onestitate pe piețe. Lucrurile care se întâmplă în ceea ce privește mecanismul de dezvoltare curată - 60 % din bani merg la China - ar trebui interzise. În această privință, ascunderea în spatele argumentelor pur juridice nu este suficient de bună. Să abordăm dezbaterea cu onestitate, deoarece această problemă este prea importantă. Aveți sprijinul nostru, doamnă comisar.
<P>
[Vorbitorul a fost de acord să accepte o întrebare în cadrul procedurii "cartonașului albastru” în conformitate cu articolul 149 alineatul (8) din Regulamentul de procedură]
<SPEAKER ID="324" NAME="Lucas Hartong" AFFILIATION="NI">
(NL) Domnule președinte, domnul Seeber a spus că publicul nu înțelege dezbaterea privind clima. Aș dori să îl întreb următoarele: este posibil ca publicul să o înțeleagă de fapt, dar pur și simplu să fie de altă părere decât colegul meu deputat?
<SPEAKER ID="325" NAME="Richard Seeber" AFFILIATION="PPE">
(DE) Domnule președinte, nu știu dacă am înțeles bine. Ceea ce este important este numai să avem această dezbatere în mod deschis cu cetățenii noștri și - după cum am spus - pe baza cifrelor Organizației Meteorologice Mondiale. Acestea sunt numai cifre medii pentru lume, care indică faptul că temperatura crește cu 0,63 grade, dar în Europa, valorile noastre sunt diferite. Asta se întâmplă deoarece vremea este un fenomen local și vorbim despre climă, care este un fenomen global de durată lungă. Prin urmare, să luăm această decizie. Dacă spunem că se face tot mai frig și că iernile sosesc mai devreme, atunci trebuie, se asemenea, să comunicăm acest lucru în mod corect. Prin urmare, solicitarea mea pentru mai multă comunicare este importantă.
<SPEAKER ID="326" NAME="Jo Leinen" AFFILIATION="S&amp;D">
(DE) Domnule președinte, doamnă Schauvliege, doamnă comisar, mă tem că trecem de la o extremă la alta. Înainte de Copenhaga am fost poate prea ambițioși și acum, înainte de Cancun, îmi fac griji că nu suntem suficient de ambițioși. Prin urmare, cred că e bine că, în rezoluția sa, Parlamentul abordează toate aspectele care considerăm că sunt necesare pentru progres și pentru ca noi să obținem rezultate chiar și la Cancun.
<P>
Avem o singură solicitare majoră și aceea este ca UE să își schimbe strategia. Anterior conferinței de la Copenhaga, am devenit dependenți de ceea ce s-a făcut în Statele Unite și poate de ceea ce s-a făcut în China. Acest lucru nu a funcționat acolo și nu va funcționa nici la Cancun. Prin urmare, ar trebui să luăm măsuri de protecție a climei pentru a ne proteja propriile interese. De aici și solicitarea majorității din cadrul comisiei și sper că și a plenarei de mâine, de a ne crește obiectivele de la 20 % la 30 %. Acest lucru va fi oricum necesar în cursul acestui proces. trebuie să atingem acest obiectiv cel puțin înainte să mergem în Africa de Sud. Și eu sunt de părere că suntem pe drumul greșit în ceea ce privește Kyoto. Aici, de asemenea, ne bazăm pe toți ceilalți. Cred că oferta noastră ar trebui să fie stabilirea unui Protocol Kyoto II. Nu vom avea probleme în realizarea acestui lucru; vom reuși.
<P>
În sfârșit, în ceea ce privește glasul unic al UE: am văzut că acest lucru a funcționat la Nagoya. Am avut un microfon pentru UE. Puteau vorbi diferite persoane, dar acestea trebuiau să transmită același mesaj. Asta este ceea ce aș dori să văd din partea Consiliului și din partea Comisiei la Cancun.
<SPEAKER ID="327" NAME="Corinne Lepage" AFFILIATION="ALDE">
(FR) Domnule președinte, doamnă Schauvliege, doamnă comisar, cel puțin un lucru este sigur după Copenhaga și acesta se referă la faptul că campania de dezinformare care a fost lansată înainte de Copenhaga a eșuat și că informațiile care ne-au fost oferite de Grupul interguvernamental privind schimbările climatice (IPCC) au fost confirmate în totalitate de toți experții de care dispun Națiunile Unite. Acesta este primul lucru pe care aș dori să-l subliniez.
<P>
Acesta arată cât de important și de urgent este ceea ce trebuie să facem. Trebuie să suportăm consecințele eșecului pe care l-am experimentat la Copenhaga și, ca urmare, este absolut esențial ca Uniunea Europeană să își stabilească singură obiectivele pentru voința sa liberă. Acesta este motivul pentru care este esențial ca, în egală măsură pentru climă, cât și pentru industriile și economia noastră, obiectivul de 30 % menționat în rezoluție să fie votat mâine.
<P>
După cum tocmai a subliniat un coleg deputat, obiectivul de 20 % practic este deja atins. Dacă vrem să impulsionăm industriile noastre, dacă vrem să rămânem lideri sau să devenim lideri în noile sectoare, fie în eficiența energetică, fie în energia regenerabilă, este fundamental să ne stabilim acest obiectiv în cadrul Uniunii.
<P>
Cel de-al doilea aspect este credibilitatea. Trebuie să ne respectăm angajamentele față de țările din Sud, făcând distincția între diferitele categorii de țări sudice deoarece, efectiv, China și Africa nu pot fi puse în aceeași oală. Acesta este motivul pentru care, pentru mine - și ceea ce voi spune este o părere personală și nu neapărat cea a întregului meu grup - este esențial să avem o taxă asupra tranzacțiilor financiare care să ne permită să obținem cele 100 de miliarde de dolari pe care le-am prevăzut pentru 2020.
<P>
În sfârșit, sper, cel puțin, că acordul privind pădurile, Acordul privind reducerea emisiilor cauzate de despăduriri și de degradarea pădurilor (REDD), va putea fi încheiat la Cancun, deoarece acesta ar constitui deja un mare pas înainte. Să ne amintim faptul că despădurirea provoacă până la 20 % din emisiile de gaze cu efect de seră.
<SPEAKER ID="328" NAME="Satu Hassi" AFFILIATION="Verts/ALE">
(FI) Domnule președinte, doamnelor și domnilor, sunt de acord cu toți cei care și-au manifestat sprijinul pentru o reducere mai strictă a emisiilor în UE cu 30 %. Acest fapt nu privește viitorul rasei umane: este în interesul nostru să rămânem competitivi în ceea ce privește revoluția tehnologiei energetice care a început.
<P>
Pentru ca UE să fie un conducător credibil în domeniul climei, aceasta ar trebui să promoveze la Cancun o strategie veritabilă pentru protecția climei și să nu creeze alte lacune. Din păcate, UE pare să funcționeze altfel atunci când este vorba despre regulile de contabilitate privind puțurile de carbon forestier. S-ar părea că UE își dă acordul pentru viitoarele previziuni ca un reper pentru rezervele forestiere, care sunt în mod inevitabil arbitrare. Acest lucru ar însemna mai multe probleme pentru țările industrializate și nu în mică măsură. Problema la care mă refer ar putea fi echivalentul a între 3 % și 5 % din toate emisiile lor, adică aceeași cifră ca cea pentru obligația de reducere combinată a emisiilor pentru toate țările industrializate în baza Protocolului de la Kyoto până în 2012.
<P>
Un alt dezavantaj al politicii UE este externalizarea reducerilor de emisii către țările în curs de dezvoltare prin intermediul mecanismului de dezvoltare curată. Aceasta are perspectivă limitată, dar este și nerecomandabilă din punctul de vedere al concurenței loiale, în cazul în care utilizăm CDM pentru a sprijini acele sectoare industriale din China care reclamă aici riscul de relocare a emisiilor de carbon, de exemplu. Creditările bazate pe proiecte ar trebui să fie limitate la țările în curs de dezvoltare cele mai sărace.
<SPEAKER ID="329" NAME="Zbigniew Ziobro" AFFILIATION="ECR">
(PL) Domnule președinte, combaterea încălzirii globale a devenit, fără îndoială, una dintre cele mai importante obiective ale Uniunii Europene. Cred că un factor semnificativ al acestui fapt este o politică rațională de reducere a emisiilor de dioxid de carbon și de gaze cu efect de seră în atmosferă. În propunerea de rezoluție a Parlamentului care a fost redactată înainte de conferința de la Cancun există o secțiune care menționează o reducere semnificativă - cu peste 20 % - a emisiilor de CO2 din statele membre. Se pare că, prin propunerea unei politici de acest gen, Uniunea nu are în vedere consecințele grave pentru economiile statelor sale membre.
<P>
Deși există o reducere de acest gen considerabilă din partea Uniunii, declarația poziției Uniunii cu privire la o reducere a emisiilor de gaze în Statele Unite sau în țările din Asia este foarte slabă. Acest lucru este o mare greșeală. Astăzi, când Europa trece printr-un declin economic, ar trebui să ne concentrăm mai mult pe măsurile destinate consolidării economiei Uniunii și să nu o încărcăm cu costuri suplimentare. Principalii emițători nu sunt statele membre ale Uniunii Europene, ci economiile în creștere rapidă din țările în curs de dezvoltare precum China sau India, iar acestea nu intenționează să reducă emisiile. Producția industrială și, în consecință, locurile de muncă ar putea, prin urmare, să fie exportate în țări din afara Uniunii Europene. Economia noastră va deveni mai slabă, iar emisiile nu vor scădea, ci vor crește. Această politică nu duce nicăieri. Prin urmare, acest tip de direcție politică în domeniul combaterii încălzirii globale ar trebui să fie reexaminată.
<SPEAKER ID="330" NAME="Sabine Wils" AFFILIATION="GUE/NGL">
(DE) Domnule președinte, conferința privind clima de la Cancun trebuie să exercite o presiune pozitivă asupra statelor noastre pentru a face progrese în ceea ce privește cooperarea internațională și legislația națională privind protecția climei. Făcând parte dintr-o alianță de responsabilitate, UE trebuie să dea dovadă de spirit de lider politic, indiferent de ceea ce fac Statele Unite și să se lase judecată conform principiului de echitate în domeniul climei. Acest lucru înseamnă că trebuie să existe o a doua perioadă de angajament pentru națiunile industrializate în baza Protocolului de la Kyoto. Trebuie alocate fonduri suplimentare pentru finanțarea măsurilor privind clima. În ceea ce privește finanțarea pe termen lung, UE trebuie să pună cărțile pe masă pe durata negocierilor. UE trebuie să propună obiective ambițioase pentru reducerea gazelor cu efect de seră. Temperatura globală nu trebuie să crească sub nicio formă cu peste 1,5°C. Acest obiectiv va duce la inovări tehnice și va crea locuri de muncă într-o perioadă de criză economică.
<SPEAKER ID="331" NAME="Anna Rosbach" AFFILIATION="EFD">
(DA) Domnule președinte, în decembrie, toată lumea - oficiali, politicieni, jurnaliști, activiști și mulți alții - se vor îndrepta către summitul din Mexic. Acest Parlament va participa, de asemenea, chiar dacă este mereu haos cu privire la numărul de deputați cărora li se permite să călătorească.
<P>
Când vom merge la summitul privind clima, trebuie să ne amintim să luăm un lucru important cu noi: realismul. Sunt foarte conștientă de faptul că ceea ce spun nu este un lucru prea de plăcut, dar este important dacă dorim ca oamenii din lume să ne considere credibili. UE ar trebui să fie un înaintemergător, după cum se spune atât de minunat - cu alte cuvinte, ar trebui să ia conducerea și să fie un bun exemplu. Toate sunt bune și frumoase, dar trebuie să ne asigurăm că nu înaintăm atât de mult, încât nu ne urmărește nimeni. Nu ajută la nimic să continuăm cu o politică pe care numai câteva țări sunt dispuse sau capabile să o urmeze. Vom realiza un singur lucru prin asta, și anume vom muta propriile industrii cu forță de muncă puternică în afara Europei, în țări cu o legislație mult mai permisivă, cu salarii mai mici și condiții de muncă mai precare. Vom pierde locuri de muncă și acest lucru va dăuna economiilor noastre europene. Prin urmare, ar trebui să lucrăm pentru găsirea de soluții pe care țările în curs de dezvoltare precum China, India și continentul sud-american să le poată adopta. Sper că vom învăța din experiența reuniunii de anul trecut de la Copenhaga și că anul acesta vom viza obiective realizabile în loc să ne fixăm pe imposibil.
<SPEAKER ID="332" NAME="Lucas Hartong" AFFILIATION="NI">
(NL) Domnule președinte, săptămâna viitoare va avea loc conferința Națiunilor Unite privind clima de la Cancun. Participarea UE la aceasta este o falsitate completă întrucât, de fapt nu e nimic în neregulă cu clima noastră. Ceea ce simțim sunt fluctuații de temperatură normale. Îmi permiteți să zăbovesc puțin asupra aspectelor reale ale acestei conferințe inutile? Săptămâna viitoare, sute de participanți vor lua avionul către Mexic, ceea ce va genera emisii de CO2. Care spuneți că era obiectivul conferinței privind schimbările climatice? Ah, da, era reducerea emisiilor de CO2. În prezent în Cancun sunt eliminate 11 000 de hectare de pădure mangrove. Din nou, care era obiectivul conferinței privind schimbările climatice? Ah, da, era protecția pădurilor. Domnule președinte, pot să îi dau UE un sfat modest? Lăsați politica privind clima în seama specialiștilor cu adevărat independenți, deoarece tot ceea ce face este să coste o sumă enormă din banii contribuabilului; în ultimele decenii, aceasta nu a produs nimic în afară de rapoarte părtinitoare ale Grupului interguvernamental privind schimbările climatice (IPCC) și ale președintelui său șarlatan Rajendra Pachauri.
<SPEAKER ID="333" NAME="Pilar del Castillo Vera" AFFILIATION="PPE">
(ES) Domnule președinte, doamnă Schauvliege, doamnă comisar, aș dori să încep prin a spune că mi s-a părut că ambele discursuri, al președintei în exercițiu a Consiliului și al doamnei comisar, au oferit o viziune cu privire la conferința de la Cancun foarte diferită față de cea referitoare la conferința de la Copenhaga. Aceasta este o perspectivă mai realistă, mult mai viabilă și, prin urmare, are mai mult potențial pentru a fi eficientă.
<P>
Dacă Copenhaga a fost summitul "totul sau nimic” - după cum a spus președinta în exercițiu a Consiliului - Cancun trebuie să fie summitul care oferă o varietate de opțiuni viabile și eficiente.
<P>
Lupta împotriva schimbărilor climatice are două trăsături fundamentale: mai întâi trebuie să fie globală, implicând toți poluanții importanți, de la Statele Unite la Brazilia, China sau India. În al doilea rând, trebuie să constituie o serie de măsuri care sunt eficiente în ceea ce privește impactul lor asupra schimbărilor climatice, noi trebuie să fim capabili să măsurăm acel impact, iar acestea nu trebuie să fie în detrimentul creșterii economice.
<P>
În această privință trebuie, de asemenea, să avem umilința de a recunoaște că provocarea mondială de abordare a schimbărilor climatice oferă o varietate de opțiuni tehnologice și politice.
<P>
Sunt și pot fi acorduri cu caracter juridic obligatoriu, există acorduri sectoriale, există transferul de tehnologie și există sprijinul pentru cercetare. Toate opțiunile trebuie introduse în joc, împreună cu o creștere radicală a eficienței energetice în toate sectoarele economiei și societății. Acesta este singurul mod prin care vom putea rezolva eficient problemele schimbărilor climatice. În această privință, dacă Cancun va fi summitul care va produce o varietate de acorduri viabile și eficiente, acesta va fi fost o mare reușită.
<SPEAKER ID="334" NAME="Kriton Arsenis" AFFILIATION="S&amp;D">
(EL) Domnule președinte, doamnă comisar, sunt de acord cu domnul Leinen că am trecut de fapt de la o extremă la cealaltă. Am avut așteptări foarte mari la Copenhaga și poate ar trebui să avem așteptări foarte mici pentru Cancun.
<P>
Solicitările noastre se referă practic la două aspecte: acordul REDD și finanțarea. Dacă nu progresăm în privința acestor două aspecte, există riscul să nu se facă niciun progres în cadrul negocierilor și acestea vor fi probabil puse în pericol. Dacă nu se face niciun progres la Cancun, întregul proces de negocieri va fi în pericol. Din acest motiv ne bazăm pe eforturile noastre, eforturile Uniunii Europene, pentru a progresa, chiar dacă numai în privința acestor două aspecte și pentru a menține negocierile în întregime în afara pericolului.
<P>
Numeroși deputați au spus că am obținut de fapt o reducere cu 17,3 % a emisiilor în 2009. Obiectivul de 20 % pentru 2020 este realizabil; l-am putea atinge în următorii ani. Nu există niciun motiv pentru care nu ar trebui să creștem până la 30 % sau mai mult, dacă dorim să ne modernizăm economia, să creăm noi locuri de muncă și să fim din nou competitivi.
<P>
Doamna Hassi a vorbit și despre exploatarea terenului, schimbarea destinației terenului și silvicultură. Are perfectă dreptate. Poziția UE, conform căreia nu ar trebui să comparăm reducerile emisiilor legate de exploatarea terenului, schimbarea destinației terenului și silvicultură cu anul 1990, ci ar trebui să folosim linia de activitate ca de obicei, emisiile excesive și cu cât emitem mai puțin decât ceea ce ar fi indicat obiectivele, este o poziție absurdă.
<P>
Ne bazăm pe dvs. pentru a obține rezultate în privința acestor două aspecte esențiale în cursul negocierilor de la Cancun.
<SPEAKER ID="335" NAME="Bas Eickhout" AFFILIATION="Verts/ALE">
(NL) Domnule președinte, multe mulțumiri doamnei comisar și președintei în exercițiu belgiene pentru discursurile lor introductive, dar aș dori, de asemenea, să reamintesc adunării faptul că Acordul de la Copenhaga a fost extrem de slab și chiar și ce este stabilit în acesta se uită uneori. Obiectivul de 2ºC sau chiar obiectivul de 1,5ºC este menționat în Acordul de la Copenhaga și, dacă dorim să îl atingem, acum chiar trebuie să ne apucăm de treabă și să reducem propriile emisii - cu peste 20 % - și, de asemenea, să alocăm fondurile pentru primii trei ani. Acordul de la Copenhaga stabilește foarte clar că aceste fonduri trebuie să fie din surse noi și suplimentare. Doamnă comisar Hedegaard, spuneți că aproape am ajuns unde ne dorim, dar fondurile nu sunt noi și suplimentare, așadar suntem departe de asta. Să fim cinstiți în această privință. Apoi este problema rolului UE, statutul de lider. De fapt, aceasta este o întrebare pentru președinta în exercițiu belgiană: cum vom face acest lucru la Cancun? Am obținut acum un mandat de la Consiliu, dar va fi nevoie de negocieri la Cancun. Dacă aducem modificări la acesta, va fi din nou nevoie de unanimitatea tuturor statelor membre, sau se poate face modificarea prin intermediul unei majorități calificate? Până la urmă, doar atunci vom putea transforma în realitate acest rol de lider. Ceea ce trebuie este mai multă ambiție, mai multe fonduri și negocieri mai bune.
<SPEAKER ID="336" NAME="Peter van Dalen" AFFILIATION="ECR">
(NL) Domnule președinte, provocarea pentru Cancun este complexă și foarte urgentă și totuși văd perspective, întrucât rezultatul de la Nagoya mi s-a părut plin de speranță și înduioșător. Au existat multe discuții cu privire la problema modului de desfășurare al Uniunii Europene în cadrul acestei dezbateri. Ne străduim pentru o reducere a CO2 cu 20 % sau măcar pentru o reducere cu 30 %? În ceea ce mă privește, mai puțin CO2 nu înseamnă neapărat mai puțină activitate economică, așa că ne putem concentra asupra unui obiectiv de reducere cu mai mult de 20 %, întrucât acesta va oferi oportunități pentru mai multe locuri de muncă ecologice, pentru inovare și pentru creștere economică durabilă. În același timp, aș dori să solicit Grupului interguvernamental privind schimbările climatice (IPCC) să ia într-adevăr în serios criticile la adresa raportului său și să creeze o platformă deschisă pentru discuții științifice, astfel încât să se țină cont de toate informațiile relevante și să nu dispară sub masă. Dacă nu va face întocmai, un aer de neîncredere va continua să înconjoare rapoartele IPCC, ceea ce consider că nu este necesar, nici de dorit.
<SPEAKER ID="337" NAME="Marisa Matias" AFFILIATION="GUE/NGL">
(PT) Domnule președinte, voi reveni asupra unor lucruri care s-au spus aici. S-a menționat că există așteptări ca la Cancun să se facă un pas intermediar important în combaterea schimbărilor climatice și, de asemenea, că acesta să nu poate merge mai departe sau să fie mai ambițios decât Copenhaga sau să accepte rezultatul summitului de la Copenhaga. Știm că acesta a fost slab și totuși, chiar dacă nu au existat schimbări ale dovezilor științifice și ale datelor de la dispoziția noastră, sunt de părere că există aici o schimbare a voinței politice și o lipsă de curaj și că mergem la Cancun cu teamă.
<P>
Consider că retragerea din una dintre cele mai grave crize ale timpurilor noastre nu poate fi o opțiune. Aș dori să spun că avem oportunitatea de a ne pune la încercare la Cancun în ceea ce privește diferite probleme care au fost menționate aici și, de asemenea, de a ne testa capacitățile în materie de redistribuire și acordare a sprijinului pentru țările mai sărace și pentru oamenii cei mai săraci. Consider că reacția la criza de mediu reprezintă și o reacție în mod unit și echitabil la criza economică și socială prin care trecem acum. Asta înseamnă să fii realist.
<SPEAKER ID="338" NAME="Derek Roland Clark" AFFILIATION="EFD">
Domnule președinte, sunt bucuros să citesc acest discurs din partea domnului Bloom care, în opinia mea, a fost pe nedrept escortat afară din Cameră în această după-amiază.
<P>
Am avut un fiasco anul trecut la Copenhaga atunci când 15 000 de persoane necalificate, inclusiv deputați în PE și întregul anturaj au descins la fața locului pentru a-și dubla amprenta în carbon într-o noapte și o zi și au ajuns prinși fără speranță în capcana climei, care a picat foarte la timp pentru a pune capăt procedurilor.
<P>
Da, ne amintim cu toții când Universitatea Anglia de Est a fost dezvăluită așa cum e: un centru de știință fictiv menținut de oameni de știință cumpărați și plătiți care se bazează pe DG Cercetare a UE și pe super organizația nonguvernamentală cvasi-autonomă a Națiunilor Unite pentru fonduri de cercetare și laboratoare și pe contribuabilii Regatului Unit pentru salariile lor. Aceștia au fost dezvăluiți ca falsificatori de date, falsificatori de modele de calculatoare pentru climă, ascunzând date incomode și conspirând cu protejații ecologici ai lui Obama.
<P>
Masele de contribuabili au învățat în termeni direcți că în UE și în agenda ecologică mondială este vorba numai despre colectarea taxelor pe carbon și intimidarea noastră pentru a ne conforma.
<P>
Cancun nu va fi nici pe aproape atât de rău, desigur. Este mult mai cald acolo. Este o iarnă veselă, iar conspiratorii vor fi mult mai atenți anul acesta să își ascundă agenda privind guvernarea mondială. Dar vă avertizăm: noi, poporul, ne-am dat seama ce faceți.
<SPEAKER ID="339" NAME="Francisco Sosa Wagner" AFFILIATION="NI">
(ES) Domnule președinte, doamnă comisar, împărtășesc dorința acestui Parlament. Vreau ca propunerile delegației europene să obțină susținerea pe care o merită la Cancun.
<P>
În contextul acestei dezbateri, trebuie subliniată importanța orașelor pentru conservarea mediului. Există un acord între mai mult de 1 000 de primari din Uniunea Europeană care demonstrează că autoritățile sunt în curs de conștientizare a acestei probleme și că acestea trebuie să acționeze pentru ca noi să reușim. Vorbele noastre frumoase nu valorează nimic dacă nu avem cooperarea primarilor de orașe.
<P>
Pentru a securiza acea cooperare, este foarte important să se dezvăluie emisiile, întrucât orașele produc 80 % din gazele cu efect de seră. Emisiile nu sunt dezvăluite în prezent și ceea ce este și mai rău este că nu există un standard comun pentru măsurarea acestora.
<P>
Există o organizație non-profit intitulată "proiectul de dezvăluire a cotelor de CO2”, care colectează informații de la mii de întreprinderi și care ar putea, în opinia mea, să fie folosită și de administrația locală. Fără cooperarea administrațiilor locale și a primarilor, acțiunea pentru mediu nu va duce nicăieri și acest lucru este întocmai ceea ce vrem să evităm.
<SPEAKER ID="340" NAME="Theodoros Skylakakis" AFFILIATION="PPE">
(EL) Domnule președinte, se declanșează un scandal major privind mediul, care trebuie abordat la conferința de la Cancun. Șaizeci la sută din drepturile CDM vândute prin sistemul de comercializare a certificatelor de emisii sunt destinate distrugerii gazului cu efect de seră industrial, fluoroformul, la un preț de 70 de ori mai mare decât costul real, care este plătit în principal de utilizatorii de electricitate europeni.
<P>
Până în prezent am risipit în jur de 1,5 miliarde de euro și, dacă această situație va continua, vom risipi alte 3,5 miliarde până în 2013, în comparație cu valoarea reală a distrugerii gazelor, care este de abia 80 de milioane de euro. Acest fapt generează profituri masive neacoperite pentru câteva companii din toată lumea, pentru niciun avantaj pentru mediu, având în vedere că fluoroformul din atmosferă a crescut în ultimii ani.
<P>
Aceasta este o situație inacceptabilă care pune sub semnul întrebării onestitatea politicii noastre de mediu și a mecanismului Kyoto. Europa trebuie să rezolve această problemă în contextul COP-16, deoarece o modificare a politicii internaționale cu privire la această problemă oferă o ocazie considerabilă pentru limitarea drastică imediată a emisiilor de gaze cu efect de seră la un cost foarte mic și pentru a le solicita țărilor precum China, care în prezent pompează cantități uriașe de fluoroform în atmosferă, lucru care ar putea fi redus la zero dacă China ar folosi câțiva din banii pe care îi câștigă din taxele asupra acestor profituri neacoperite pentru a se implica mai activ în eforturile de combatere a schimbărilor climatice.
<P>
Irosirea a peste 4 miliarde de euro din banii contribuabililor este inacceptabilă. Este datoria noastră ca Parlament European să apărăm interesele publice și ale consumatorului.
<SPEAKER ID="341" NAME="Edite Estrela" AFFILIATION="S&amp;D">
(PT) Domnule președinte, contextul internațional al acestei conferințe nu este favorabil: avem criză economică mondială, nesiguranță politică și administrativă în SUA și un impas al negocierilor SUA-China. Prin urmare, așteptările sunt mici, dar în ciuda acestui fapt, acest summit de la Cancun ar putea fi considerat o oportunitate de a recăpăta încrederea în procesul multilateral și în schimbările climatice și de a consolida Acordul de la Copenhaga. Acesta este minimul care se poate face și chiar și pentru asta este nevoie de determinare și spirit de lider politic în cursul negocierilor, împreună cu ambiție în procesul decizional. Mai presus de toate, trebuie să se progreseze în domeniile care afectează țările în curs de dezvoltare: finanțare, transfer de tehnologie și consolidarea capacităților. În ceea ce privește reducerea, se așteaptă totuși progrese, în special în stabilirea de obiective ambițioase și obligatorii pentru reducerea emisiilor și transferul proceselor, în special monitorizarea, furnizarea de informații și verificarea.
<P>
Indiferent de rezultatul acordurilor internaționale, Uniunea Europeană ar trebui să urmărească obiectivul de reducere a emisiilor de CO2 cu peste 20 %, cu scopul de a crea locuri de muncă și creștere economică ecologice. Pe scurt, rezultatele de la Cancun ar trebui să contribuie cu definiții pentru post-2012 pentru a realiza un acord internațional în 2011, care să aibă caracter juridic obligatoriu și să îndeplinească obiectivul mondial de limitare a creșterii temperaturii globale la două grade.
<SPEAKER ID="342" NAME="Roger Helmer" AFFILIATION="ECR">
Domnule președinte, vorbind în nume personal, permiteți-mi să le reamintesc colegilor că publicul și-a pierdut speranța în încălzirea globală provocată de om. Alegătorii s-au săturat să fie învinovățiți pentru schimbările climatice și nu mai sunt dispuși să plătească pentru asta.
<P>
Tot mai mulți oameni de știință ies în public pentru a contesta ortodoxia climei. Credibilitatea IPCC este la pământ. Schimbările de climă recente, minore, sunt în totalitate consecvente cu ciclurile climatice naturale bine stabilite și de lungă durată. Copenhaga a eșuat din același motiv pentru care va eșua și Cancun. SUA, având o nouă majoritate republicană în Parlament, nu va accepta sistemul de limitare și comercializare. India și China nu vor grăbi progresul în numele agitației privind clima. Politicile noastre ecologice probabil nu sunt necesare, cu siguranță nu sunt eficiente și sunt extrem de scumpe.
<P>
Dacă Europa acționează singură, acest lucru ne va distruge economiile și ne va sărăci nepoții, neavând niciun impact asupra climei. Ne aruncăm de bunăvoie în brațele sărăciei în numele unei terorii științifice disputate. Este timpul să efectuăm o schimbare de direcție.
<SPEAKER ID="343" NAME="Catherine Soullie" AFFILIATION="PPE">
(FR) Domnule președinte, doamnă Schauvliege, doamnă comisar, uniunea și realismul vor fi la vedere, cel puțin așa mi-aș dori să fie mâine când vom vota rezoluția noastră pentru această A șaisprezecea conferință a părților privind schimbările climatice. Prin urmare, sper că comisarul responsabil cu aceasta va putea să păstreze obiectivele pragmatice pe care trebuie să le atingem împreună, dar și să apere condițiile asociate care nu pot fi sub nicio formă negociate, stabilite de Europa.
<P>
În aceste negocieri nu trebuie să pierdem din vedere nici așteptările pentru un echilibru corect pe care le au cetățenii și industriile noastre. Lumea întreagă trebuie să combată schimbările climatice, și nu Europa pe cont propriu.
<P>
Prin urmare, va fi esențial să se recunoască importanța proprietății intelectuale care nu este protejată în mod adecvat. Tehnologiile ecologice trebuie să fie în beneficiul majorității, dar asta nu înseamnă că trebuie să ne vindem cunoștințele actuale și viitoare ieftin, nici măcar pentru această luptă vitală împotriva schimbărilor climatice.
<P>
În egală măsură, solicitarea pentru metode comune de calculare a emisiilor precum și de verificare și publicare a datelor, astfel încât industriile emițătoare să fie pe picior de egalitate, mi se pare o cerință cât se poate de legitimă și nu o tactică de negociere.
<P>
În sfârșit, colegii mei deputați tocmai au ridicat această problemă, lacunele din actualul mecanism de dezvoltare curată care sunt, de asemenea, de prezentat, sunt și mai controversate. Doamnelor și domnilor, din păcate, suntem foarte conștienți de faptul că adevărata putere de negociere nu se află la Parlamentul European. Cu toate acestea, bunăvoința unui număr de deputați în PE, printre care și eu, de a lucra și de a contribui la un rezultat pozitiv al acestei conferințe trebuie susținută și nu neglijată, așa cum am simțit că este în ultimele zile. Dacă Europa dorește să fie puternică în centrul dialogurilor internaționale, legiuitorii săi trebuie să fie la fel.
<SPEAKER ID="344" NAME="Rovana Plumb" AFFILIATION="S&amp;D">
Domnule președinte, fiind o persoană optimistă, cred că acum este posibil un pas înainte la Cancun sub forma unui pachet echilibrat care va permite țărilor să ia măsuri mai rapide, mai puternice în toate domeniile schimbărilor climatice. Prin urmare, este de o deosebită importanță să restabilim poziția de lider a Europei în cadrul negocierilor internaționale privind clima prin introducerea principiului de diplomație în domeniul climei, iar pentru Uniunea Europeană și statele sale membre să definim și să aplicăm un principiu de echitate în domeniul climei, susținând astfel o clauză de echitate în viitoarele negocieri privind clima.
<P>
Subliniez importanța instituirii mecanismului de reglementare a finanțării pentru aspectele financiare ale schimbărilor climatice. Noile surse de venit inovatoare precum o taxă asupra tranzacțiilor financiare, fondurile verzi sau sursele private vor fi necesare pentru a strânge banii solicitați pentru aplicarea adaptării la schimbările climatice și pentru proiectele de reducere și pentru a realiza creștere ecologică, care va contribui la o viață bună a cetățenilor și la creșterea echitabilă. Să nu uităm nici de dimensiunea de gen în politicile referitoare la schimbările climatice.
<SPEAKER ID="345" NAME="Romana Jordan Cizelj" AFFILIATION="PPE">
(SL) Domnule președinte, doamnă comisar, doamnelor și domnilor, diferența dintre așteptările și rezultatele conferinței de la Copenhaga a fost inacceptabil de mare și din acest motiv a fost nevoie să facem unele modificări. De data aceasta, plecăm la Cancun cu obiective mult mai realiste, deși încă ambițioase. Doamnă comisar, meritați apreciere pentru că v-ați asigurat că, de data aceasta, Uniunea va merge mult mai bine pregătită la o conferință privind clima și vă mulțumesc pentru acest lucru.
<P>
Cu toate acestea, aș dori să comentez câteva dintre amendamentele depuse. Acordul la care am ajuns la Copenhaga a avut câteva rezultate semnificative, unul dintre acestea fiind cu siguranță decizia că trebuie să acționăm pentru a limita creșterea globală a temperaturii la 2 grade Celsius. Trebuie să fim perseverenți în privința acestui obiectiv și acum nu este momentul potrivit pentru a-l schimba, chiar dacă asta ar fi însemnat vizarea unui obiectiv inferior. Trebuie să ne păstrăm credibilitatea. Nu putem schimba astfel de decizii importante de la un an la celălalt.
<P>
Aș răspunde, de asemenea, la propunerile ca Uniunea să reducă în mod unilateral emisiile de gaze cu efect de seră cu 30 %. Cred că nu ar trebui să ne îndepărtăm din nou de țările terțe. Trebuie să creștem acest obiectiv și îl vom crește, dar numai atunci când circumstanțele vor fi potrivite. Cu toate acestea, trebuie să ne asigurăm că stabilim dinainte procedura pentru a ajunge la acea decizie și că, desigur, Parlamentul European este implicat în mod corespunzător în procesul decizional.
<P>
Trebuie, de asemenea, să încurajăm dezvoltarea și utilizarea de tehnologii curate la nivel mondial. Deși acordul privind transferul de tehnologii este extrem de important, trebuie, de asemenea, să dispunem de acorduri corespunzătoare pentru protecția proprietății intelectuale. Doar astfel schimbările climatice vor putea deveni o oportunitate, mai degrabă decât o sarcină.
<P>
În sfârșit, în ceea ce privește chestiunea eforturilor de finanțare pentru reducerea impactului schimbărilor climatice în țările în curs de dezvoltare, permiteți-mi să subliniez faptul că Uniunea Europeană are deja un mecanism destinat acestui scop, anume sistemul european de comercializare a certificatelor de emisii sau ETS. Trebuie să garantăm funcționarea și eficiența corespunzătoare a sistemului, precum și plata transparentă și specifică a fondurilor. Cred că ar fi neadecvat să creăm noi sarcini financiare într-o perioadă de criză financiară și economică.
<SPEAKER ID="346" NAME="Justas Vincas Paleckis" AFFILIATION="S&amp;D">
(LT) Domnule președinte, în curând, lumea va primi din nou vești bune, sau, după cum s-a obișnuit, vești tardive, rele privind schimbările climatice, de această dată de la Cancun. Marea majoritate a oamenilor de știință spun că se scurge timpul pe care omul îl are la dispoziție pentru a opri schimbările climatice, dar nu a scăzut numărul de persoane care neagă totul sau refuză să facă ceva. Uniunea Europeană a fost și trebuie să rămână forța motrice pentru progres în cadrul discuțiilor. La Cancun, UE ar trebui să coordoneze mai bine pozițiile statelor membre. Este important să ne facem temele, să dovedim că este posibil să avem dezvoltare economică durabilă și un mod de viață ecologic. Doar schimbându-ne îi putem determina pe alții să ne urmeze exemplul.
<P>
Chiar aș susține o acțiune unilaterală a UE de reducere a emisiilor de gaze cu efect de seră cu 30 % până în 2020. Este deosebit de important ca la Cancun să se țină seama de principiul de echitate în domeniul climei nou formulat. Dacă schimbările climatice nu sunt oprite sau cel puțin limitate, țările cele mai sărace și oamenii cei mai săraci vor fi primii arși de planeta noastră în încălzire rapidă.
<P>
S-ar părea că unele persoane, companii și țări urmează o vorbă veche, dar modernizată: după mine - după ce am realizat un profit masiv - potopul. Această atitudine nu trebuie să învingă la Cancun.
<SPEAKER ID="347" NAME="Elisabetta Gardini" AFFILIATION="PPE">
(IT) Domnule președinte, doamnă Schauvliege, doamnă comisar, doamnelor și domnilor, dorința Europei de a stabili obiective ambițioase înaintea următoarei conferințe privind schimbările climatice reprezintă cu siguranță un angajament care trebuie urmărit cu tenacitate, rezultatul căruia va determina viitorul planetei noastre.
<P>
Cu toate acestea, doamnelor și domnilor, acesta este întocmai motivul pentru care trebuie să avem așteptări mai realiste și mai precaute. Din câte știm, negocierile internaționale pregătitoare pentru conferința de la Cancun nu numai că nu au reușit să înregistreze progrese apreciabile către un acord global, dar au și confirmat prudența și rezistența cu privire la angajamentele asumate la Copenhaga.
<P>
S-a menționat deja acest lucru, dar aș dori să mă refer la China în acest moment. De exemplu, China permite creșterea emisiilor sale de CO2 cu 5 miliarde de tone până în 2020, cu consecințe care vor putea fi compensate numai prin reducerea emisiilor industriale ale Europei cu 100 % până în același an, 2020 - și chiar și acest lucru ar putea fi insuficient.
<P>
Acest fapt nu numai că face ca propunerea pentru o reducere necondiționată cu 30 % să fie nerealistă - și ne opunem puternic acesteia - ci și determină mulți observatori independenți să emită ipoteze cu privire la o creștere, chiar o creștere semnificativă, a emisiilor globale până la acea dată. În această situație contradictorie, ar fi cel puțin riscant și chiar demagogic să apărem cu cifre și să schițăm scenarii atractive dar nerealiste în care cantitățile necunoscute se reflectă în mod inevitabil în proporția costurilor.
<P>
Speranța este ca Uniunea Europeană să adopte o propunere împărtășită, realistă și durabilă la Cancun, deoarece un acord care va avea rezultate reale, tangibile este mereu și în orice caz preferabil unor așteptări care sunt destinate în mod inevitabil să eșueze și să scadă și mai mult credibilitatea eforturilor depuse de guverne în privința subiectelor de mediu majore în opinia internațională, iar acest lucru ar fi deosebit de dificil de remediat.
<SPEAKER ID="348" NAME="Jolanta Emilia Hibner" AFFILIATION="PPE">
(PL) Domnule președinte, doamnă Schauvliege, doamnă comisar, adoptarea unei rezoluții pentru A 16-a Conferință a Părților din Mexic este primul pas al unei discuții la nivel mondial. Acesta este un compromis dificil pentru toate țările. Nu ar trebui să ne amăgim crezând că vom obține un succes imediat. Trebuie să depunem o propunere care să fie cât mai extinsă posibil, dar care să aducă împreună cât mai multe posibil dintre țările participante la conferință.
<P>
Principalul obiectiv inclus în rezoluție este de a ajunge la un compromis cu privire la lupta împotriva schimbărilor climatice și a încălzirii globale. Dacă dorim să atingem acest obiectiv, trebuie să câștigăm susținerea țărilor cele mai mari și a emițătorilor cei mai mari. Printre acestea se numără Statele Unite și China. Trebuie să dezbatem acest lucru împreună cu acestea și să le solicităm să își evalueze posibilitățile economice. Ar trebui să ne concentrăm, de asemenea, pe atingerea obiectivelor pe care le-am inclus deja în pachetul ecologic al Uniunii Europene. Unii dintre colegii deputați spun că acesta este un pachet modest deoarece vorbește despre o reducere a gazelor cu efect de seră cu 20 %. Să facem acest prim pas și apoi să vorbim despre următorul.
<P>
De asemenea, este important să avem angajamente pe care să le poată accepta toate țările. Dacă includem din nou angajamente pe care nu le va aplica nimeni, acestea nu vor avea nicio putere și vor exista doar pe hârtie. Trebuie, de asemenea, să ne direcționăm atenția către acele țări care sunt foarte slabe în ceea ce privește dezvoltarea economică și care au economii slab dezvoltate. Cu toate acestea, scopul nostru este ca banii să meargă în mod sigur la cele mai sărace țări. Acestea ar trebui să aibă acces la banii de la Uniune. În numele tuturor colegilor deputați, aș dori să spun că toți îi vom ține pumnii doamnei comisar. Eu mă declar, de asemenea, pregătit să îmi acord întreaga susținere în cursul negocierilor.
<SPEAKER ID="349" NAME="Sirpa Pietikäinen" AFFILIATION="PPE">
Domnule președinte, în primul rând, aș dori să îi mulțumesc doamnei comisar Hedegaard pentru munca sa foarte bună și dedicată asupra acestor probleme privind clima din cadrul UE și de la nivel mondial.
<P>
Știind că negocierile în cadrul UN pe tema tuturor problemelor internaționale sunt foarte dificile în acest moment, cred că trebuie să exploatăm la maxim direcția bazată pe orientare. Știm că provocarea va fi înaintea noastră în general în toate țările, așadar măsurile de prevenire a schimbărilor climatice sunt mereu profitabile, atât din punctul de vedere al mediului, cât și din cel al întreprinderilor.
<P>
Avem o gamă destul de largă de studii care arată că UE ar putea să își reducă emisiile CO2 cu 30 % sau chiar 40 % până în 2020 într-un mod care ar fi viabil și profitabil din punct de vedere economic. Acest fapt ar necesita, întâi de toate, stoparea subvențiilor dăunătoare precum cele 6 miliarde de euro pe an din Europa pentru combustibilii fosili și un sprijin legislativ ETS mai strict, eficiența resurselor și eficiență energetică și instrumente precum o directivă privind proiectarea ecologică mai strictă.
<P>
Cred că numai prin deschiderea drumului noi înșine îi putem convinge pe ceilalți că (a) suntem serioși, (b) acest lucru este profitabil și (c) facem acest lucru pentru mediu și pentru reușita economiei Europene.
<SPEAKER ID="350" NAME="Seán Kelly" AFFILIATION="PPE">
(GA) Domnule președinte, îi mulțumesc grupului meu pentru că mi-a acordat șansa de a spune câteva cuvinte cu privire la acest subiect de care sunt foarte interesat.
<P>
Rezultatul conferinței de la Cancun este important pentru Uniunea Europeană din punctul de vedere al perspectivei, cât și al rezultatelor. Trebuie să fim percepuți ca fiind realiști și trebuie să vorbim cu un singur glas. Trebuie să se înțeleagă foarte bine că încălzirea globală este o problemă globală care are nevoie de o soluție globală cu obiective obligatorii globale.
<P>
Din acest motiv, ar trebui să rămânem la obiectivul de 20 % până în 2020. Orice altceva ar fi contraproductiv. Ne-ar decima economia; ne-ar face necompetitivi în vreme ce lumea în dezvoltare înaintează în fugă.
<P>
Dacă până în 2015 sau ceva asemănător vom atinge obiectivul de 20 %, îl putem schimba la 25 % sau 30 %; acest lucru va fi văzut atunci ca o campanie de promovare de succes. Orice altceva - a viza 30 % și a nu-l atinge - va fi văzut ca o campanie de promovare dezastruoasă, la fel cum s-a întâmplat cu Strategia Lisabona. Ne-am săturat de asta. Este timpul să facem un meci inteligent, să ne respectăm obligațiile, dar să ne asigurăm că și restul lumii face la fel.
<P>
În sfârșit, am auzit că este posibil ca unii deputați în Parlamentul European să meargă la Cancun pentru a protesta; au dreptul să procedeze astfel, dar sper că vor face acest lucru în mod privat și în numele propriu și nu în calitate de delegați certificați.
<SPEAKER ID="352" NAME="Danuta Jazłowiecka" AFFILIATION="PPE">
(PL) Domnule președinte, colegii mei deputați au subliniat de multe ori nevoia pentru o poziție internă unică referitoare la politica privind clima. Eu aș dori totuși să atrag atenția asupra faptului că, la următoarea conferință privind clima ar trebui să ne folosim și cel mai valoros bun, care, după cum s-a dovedit anul trecut, este și cea mai mare slăbiciune a noastră. Mă refer la negocierile pe mai multe niveluri și la încercarea de a înțelege argumentele partenerilor noștri și, de asemenea, la găsirea competentă a unui compromis satisfăcător. Să încercăm să contribuim cu know-how-ul UE la politica privind clima. Izolarea despre care a vorbit doamna comisar depinde de implicarea Statelor Unite, a Chinei, a Braziliei, a Rusiei și a Indiei. Fără aceasta, niciuna din măsurile luate de Uniunea Europeană nu vor avea sens. De asemenea, ar trebui menționat că, având în vedere faptul că puterile economice emergente vor să joace un rol mai important la nivel internațional, acestea trebuie să accepte și angajamente mai mari. Țările BRIC nu pot apela mereu la nevoia lor de a prinde pasul cu dezvoltarea pentru a-și justifica dezacordul cu privire la măsurile radicale de protecție a climei. Mai multă autoritate presupune o mai mare responsabilitate.
<SPEAKER ID="353" NAME="Maria Da Graça Carvalho" AFFILIATION="PPE">
(PT)Domnule președinte, succesul conferinței de la Cancun privind schimbările climatice este vital pentru credibilitatea procesului de negociere sub auspiciile Națiunilor Unite. Prin urmare, este esențial să se facă angajamente concrete și să se stabilească obiective realiste. Ajungerea la un acord privind aspecte precum politicile pentru protecția pădurilor, transferul de tehnologii către țările în curs de dezvoltare și finanțarea este esențială.
<P>
Dacă nu se reușește ajungerea la un acord global, Europa ar trebui să rămână deschisă ideii de a lua în considerare o a doua perioadă de angajament pentru Protocolul de la Kyoto, în special în ceea ce privește integritatea ecologică a protocolului, reproiectarea mecanismului de dezvoltare curată și luarea de angajamente de către principalii poluanți din lume, precum China și SUA.
<SPEAKER ID="354" NAME="Csaba Sándor Tabajdi" AFFILIATION="S&amp;D">
(HU) Domnule președinte, în ajunul conferinței privind clima de la Cancun, Uniunea Europeană și statele sale membre ar trebui să își dea seama, în sfârșit, că stabilirea de tot mai multe obiective unilaterale noi privind cifrele nu va contribui la exercitarea unei influențe asupra Statelor Unite, China și India și nici nu va ajuta economiile emergente în lupta împotriva schimbărilor climatice. Având în vedere acest fapt, angajamentul pentru o reducere unilaterală cu 40 % a dioxidului de carbon propusă de Grupul Verts/ALE pare exagerat. Chiar și un angajament unilateral pentru 30 % are sens numai dacă există acțiuni reale care să îl susțină. Sunt de acord cu doamna Hedegaard: Uniunea își poate recâștiga rolul de lider numai dacă arată rezultate concrete prin investirea în cercetare și dezvoltare, crearea de locuri de muncă ecologice, dezvoltarea unei rețele energetice inteligente și urmărirea unei politici de creștere ecologică durabilă.
<SPEAKER ID="355" NAME="Karin Kadenbach" AFFILIATION="S&amp;D">
(DE) Domnule președinte, doamnă Schauvliege, doamnă Comisar, Parlamentul și-a luat deja și cu numeroase ocazii, un angajament clar față de măsurile de protecție a climei. Din păcate, mi se pare că această atitudine este mai puțin prevalentă în rândul factorilor de decizie din statele membre. Miniștrii de mediu, care sunt adesea foarte ambițioși, sunt lăsați în multe cazuri să se descurce singuri. Sperăm că și miniștrii de finanțe și de economie și cei care au responsabilitate în ceea ce privește economia gândesc pe termen mai lung. Cu toate acestea, de cele mai multe ori se iau măsuri pe perioade de timp clar definite, anume perioada de până la următoarele alegeri. Natura nu poate totuși să țină cont de necesitățile politice de zi cu zi. Aceasta reacționează la schimbările climatice, cu toate consecințele sale negative asociate pentru oameni, de fapt, pentru umanitate ca întreg. Dacă nu reușim să transmitem caracterul urgent al acestei probleme, și în special nevoia urgentă de a lua măsuri, o proporție semnificativă a fondurilor noastre vor merge către ajutoarele în cazul de dezastre și nu către viitor.
<P>
Doamnă comisar, sub motto-ul "o planetă, o voce”, vă urez mult succes la Cancun, de dragul generațiilor noastre viitoare.
<SPEAKER ID="356" NAME="Sonia Alfano" AFFILIATION="ALDE">
(IT) Domnule președinte, doamnelor și domnilor, apreciez enorm prezența doamnei comisar Hedegaard și poziția pe care aceasta a adoptat-o. Aș dori să vă mulțumesc pentru angajamentul de a menține Parlamentul mereu la curent cu progresele pentru Cancun.
<P>
Lupta împotriva schimbărilor climatice trebuie dusă la nivel mondial și cu implicarea tuturor, însă ideea că poziția noastră trebuie să depindă de cea a altor țări este iresponsabilă și nu onorează rolul pe care și l-a stabilit UE, și anume un rol de lider în direcționarea revoluțiilor culturale de la nivel global, în primul rând a luptei împotriva schimbărilor climatice.
<P>
Trebuie să ne stabilim obiective din ce în ce mai ambițioase și să ne asigurăm ca acestea sunt atinse de diferitele state membre. Prin urmare, îi mulțumesc doamnei comisar pentru că i-a reamintit Italiei, cu câteva zile în urmă, să își mențină promisiunile financiare de 200 de milioane de euro pentru combaterea schimbărilor climatice. Din păcate, trebuie să informez Comisia că bugetul guvernului italian nu pare să poată asigura aceste fonduri în acest moment.
<P>
Prin urmare, aș dori să solicit Comisiei să folosească toate competențele de care dispune pentru a obliga statele membre să își păstreze promisiunile, mai ales atunci când este vorba despre o luptă atât de semnificativă în viitorul apropiat pentru toți oamenii din lume...
<P>
(Președintele l-a întrerupt pe vorbitor)
<SPEAKER ID="357" NAME="João Ferreira" AFFILIATION="GUE/NGL">
(PT) Domnule președinte, Uniunea Europeană a jucat un rol în eșecul de la Copenhaga și în oprirea progresului privind negocierile internaționale. Nu este suficient ca cineva să se declare ambițios, să stabilească obiective pentru alte țări dezvoltate, chiar dacă acestea nu respectă recomandările făcute de Grupul interguvernamental pentru schimbările climatice, dacă nu există o concentrare asupra mijloacelor prin care se poate face acest lucru. Mijloacele de atingere a acestor obiective contează mai mult decât obiectivele care au constituit nucleul acestei discuții, iar acest fapt este o problemă centrală.
<P>
Uniunea Europeană insistă pe o abordare a pieței, prin utilizarea de instrumente de piață care au dovedit până în prezent că sunt de două feluri: ineficiente și necinstite. Acest fapt este mană pentru speculatorii financiari: nu mai este doar mâncarea, nici numai datoria suverană a statelor, ci și atmosfera, aerul pe care îl respirăm, cel care va deservi unei noi scheme de miliarde pentru a genera active financiare fictive.
<P>
Doamnă comisar, putem da de urma cauzelor schimbărilor climatice în iraționalismul prezentului sistem economic și social. Vom găsi soluția dacă ne îndepărtăm de acest sistem.
<SPEAKER ID="358" NAME="Iosif Matula" AFFILIATION="PPE">
(RO) Schimbările climatice sunt, cu siguranță, cele mai mari provocări ale omenirii din zilele noastre.
<P>
Din păcate, așteptările Conferinței de la Cancun sunt oarecum timide, datorită eșecului de la Copenhaga. La Copenhaga s-a prevăzut ca țările dezvoltate să susțină prin mijloace diferite planurile de acțiune ale țărilor în curs de dezvoltare în vederea combaterii efectelor schimbărilor climatice. Cu toate acestea, efectele crizei economice, care se resimt cu precădere la nivelul statelor UE, ne obligă să ne concentrăm și pe alte priorități.
<P>
Importanța unui acord internațional în vederea reducerii emisiilor de carbon este esențială. La Cancun, UE trebuie să-și exprime o poziție comună cu privire la obiectivele pe care le are de atins și să țină cont de faptul că succesul Strategiei 2020 este condiționat de îndeplinirea obiectivului schimbărilor climatice. Subliniez, în acest sens, rolul parteneriatelor ce urmăresc dezvoltarea potențialului de energie sustenabilă la nivelul regiunilor și încurajarea regiunilor pentru utilizarea energiei regenerabile.
<SPEAKER ID="359" NAME="Gilles Pargneaux" AFFILIATION="S&amp;D">
(FR) Domnule președinte, doamnă comisar, știm cât sunteți de combatanți și știm că vă doriți ca, la Cancun, Europa să vorbească măcar într-un singur glas. Prin urmare, aș dori să ne puteți da părerea dvs. referitor la două subiecte, două acțiuni care apar în rezoluția noastră, pe care le vom vota mâine. Aș dori să am opinia dvs. publică privind aceste două propuneri înainte de votul de mâine.
<P>
În primul rând, cu privire la crearea unui fond verde care ne-ar permite, în sfârșit, să obținem 100 de milioane de dolari pe an până în 2020 pentru a ajuta țările cele mai sărace.
<P>
În al doilea rând, cu privire la introducerea unei taxe de 0,01 % asupra tranzacțiilor financiare, care ar duce la crearea unui fond de 20 de miliarde de euro, tot cu scopul de a ajuta țările cele mai sărace. Cred că acesta este un subiect de natură financiară important care ne-ar permite să avansăm mai repede și mai departe.
<SPEAKER ID="360" NAME="Angelika Werthmann" AFFILIATION="NI">
(DE) Domnule președinte, scopul conferinței privind clima este de a stabili un succesor al Protocolului de la Kyoto, care expiră în 2012. Trebuie să progresăm urgent în combaterea schimbărilor climatice. În general, UE este pe drumul cel bun, relativ vorbind, pentru atingerea obiectivelor sale privind clima. Totuși, ar fi esențial ca noi, UE, împreună cu SUA și China, să încercăm să stabilim cerințele juridice prealabile pentru un acord la nivel mondial de protecție a climei. Mai ales în aceste perioade dificile, consolidarea politicii de mediu va oferi și o oportunitate considerabilă pentru politica economică, de exemplu prin investirea în energiile regenerabile și în eficiența energetică.
<SPEAKER ID="361" NAME="Monika Flašíková Beňová" AFFILIATION="S&amp;D">
(SK) Domnule președinte, timp de două decenii deja, s-a vorbit îndelung la forumurile internaționale despre schimbările climatice. În ciuda sensibilității din ce în ce mai mare la această problemă cu adevărat globală, din punct de vedere politic, se poate spune că am irosit aceste două decenii.
<P>
Protocolul Kyoto nu se va mai aplica din 2012, iar dezastrul de la conferința de anul trecut la Copenhaga privind clima nu dă nicio speranță pentru o schimbare rapidă în mai bine. Discuțiile privind clima din octombrie nu au făcut decât să confirme separarea dintre așa-zisa lume avansată și așa-zisa lume în curs de dezvoltare și, prin urmare, vor fi multe de făcut la Cancun. Dacă vrem ca această conferință de la Cancun să aibă succes, va trebui ca țările bogate să își schimbe în mod fundamental poziția. În primul rând, trebuie să reducem dramatic cantitatea de emisii domestice. Așa-zisa compensare a emisiilor de CO2 nu este o soluție în acest context. Dacă țările bogate cumpără certificate de la țările sărace pentru a continua să producă emisii, acest lucru nu va ajuta clima în niciun fel.
<SPEAKER ID="362" NAME="Kyriakos Mavronikolas" AFFILIATION="S&amp;D">
(EL) Domnule președinte, întrebarea care ni se pune este: vom putea să avansăm în ceea ce privește schimbările climatice la Cancun? Mi se pare că poziția și obiectivele noastre chiar dau tonul în ceea ce privește schimbările necesare pentru a preveni dezastrele ecologice.
<P>
Pozițiile Uniunii încă sunt pozițiile corecte și nu trebuie numai să le clarificăm la această conferință; trebuie să luptăm pentru a obține rezultate mult mai bune decât cele pe care le-am avut la Copenhaga.
<P>
Din păcate, doamnă comisar, încă trebuie să ne așteptăm să fie de datoria noastră să convingem statele mari, în special Statele Unite și China, să se alăture acestor eforturi generale de combatere a schimbările climatice. Am încrederea că aceste eforturi vor fi productive.
<SPEAKER ID="363" NAME="Connie Hedegaard">
membră a Comisiei. - Domnule președinte, am crezut că mă pot limita la trei comentarii de bază în urma acestei dezbateri intense, dar consider că ar trebui să răspund în primul rând la o întrebare foarte directă a domnului Pargneaux: cred că putem face progrese bune în ceea ce privește arhitectura unui fond verde. Totuși, pentru multe dintre părți, unele dintre sursele foarte specifice de finanțare vor avea probabil nevoie de o examinare mai îndelungată - întrucât au trecut abia două săptămâni de când Grupul la nivel înalt al ONU a prezentat aceste diferite contribuții.
<P>
În realitate, ar trebui să facem progrese semnificative. Ar trebui să știm ce vrem să facem cu acest fond și cum să îl instituim. Apoi sunt sigură că, la scurt timp după aceea, vom putea stabili și cerințele fondului. Cred că va trebui să progresăm treptat, dar suntem foarte de acord cu progresarea în privința fondului verde.
<P>
Acum cele trei comentarii. În primul rând, Marita Ulksvog a spus mai devreme în cadrul acestei dezbateri că problema climei a coborât pe agenda internațională din acest an. Acest lucru este adevărat, desigur, dar este adevărat și faptul că, dacă comparăm poziția noastră actuală cu cea de acum doi - sau cinci sau zece ani - vom vedea că subiectul climei este plasat destul de sus pe agenda de astăzi.
<P>
Dacă nu ar fi existat inițiativa Acordului de la Copenhaga, vă puteți imagina cum ar fi supraviețuit problemele privind schimbările climatice, eficiența energetică și modalitatea de promovare a creșterii ecologice crizei financiare? Aș spune că probabil că nu. Acesta este un subiect care se află în mare parte în agenda noastră în UE și trebuie să și rămână acolo.
<P>
Domnul Ouzký a menționat că Europa este mereu "prea optimistă”; dar poate că acest lucru nu este întotdeauna în van. Nu pesimiștii sunt cei care realizează lucruri mari. Prin stabilirea de obiective, Europa a condus calea în 2008; și, înainte de Copenhaga, multe economii au urmat-o.
<P>
Acum doi ani eram mai mult sau mai puțin singuri în stabilirea obiectivelor. Înainte de Copenhaga, economii mari precum Indonezia, Mexic, Coreea, India, Africa de Sud și altele - lista este mult mai lungă - au stabilit obiective interne. Toate celelalte lucruri fiind la același nivel, acest fapt este, de asemenea, foarte important când este privit din perspectiva întreprinderilor europene. Este ceva ce am câștigat de fapt. În multe țări, aceste obiective domestice vor duce la un fel de schimbare a modelului economic. Da, procesul este prea lent în multe privințe, dar de fapt am ajuns destul de departe.
<P>
Cineva s-a referit la economiile emergente. Înainte, aceasta nu era o problemă care privea economiile emergente; acum doi ani, economiile emergente ar fi spus că schimbările climatice nu sunt o problemă de care ele trebuie să se ocupe. Țările bogate vor trebui să se descurce cu asta - țările dezvoltate. Astăzi, datorită conferinței de la Copenhaga, acestea recunosc că au o responsabilitate comună. Trebuie să încercăm să pornim de la asta la Cancun, și asta vom face.
<P>
Au existat câteva întrebări privind CDM. Da, este o problemă. Ne confruntăm cu unele provocări în această privință, iar asta face parte din lista noastră de sarcini pentru Cancun: de a încerca să înaintăm cu câțiva pași în privința reformelor necesare în sistemul CDM.
<P>
Aș dori să îi spun domnului Skylakakis că sunt bucuroasă să anunț că, mâine, Comisia va prezenta propunerea noastră privind anumite restricții de utilizare a gazelor industriale. A existat o cooperare foarte atentă cu Parlamentul și o implicare a acestuia, de care este nevoie pentru a ajunge la o concluzie reușită cu statele membre. Ne vom prezenta propunerea mâine și cred că acest lucru va atenua multe dintre preocupările exprimate de acest Parlament.
<P>
Comentariul meu final este la adresa domnului Leinen și a domnului Arsenis, care au spus amândoi că Cancun este subestimat prea mult. Cred că a spune că dorim un rezultat ambițios, semnificativ și echilibrat - cu toate elementele pe care le-am menționat și pe care le-a menționat Președinția belgiană - nu înseamnă a subestima prea mult lucrurile. Dacă obținem într-adevăr o decizie privind silvicultura, adaptarea, tehnologia, acordarea de finanțare cu demaraj rapid, modalitatea de măsurare, raportare și verificare a piețelor de carbon și privind diferitele elemente pe care le-am menționat aici, cred atunci că aceasta înseamnă un progres semnificativ.
<P>
Știm cu toții de ce nu putem obține unul dintre lucrurile pe care le-am dori: pactul obligatoriu la nivel național. Unul dintre motive este lipsa de progres în Senatul american. Cu toții știm că acesta este motivul. Cu toate acestea, cred că, dacă păstrăm impulsul, încă mai avem șanse să atingem obiectivul european cât mai curând posibil, adică vom obține pactul obligatoriu la nivel internațional.
<P>
Vom face tot posibilul pentru a obține un progres de acest gen la Cancun. Alternativa este foarte neplăcută; este foarte înfiorătoare. Trebuie să garantăm acest lucru și vă asigur că, împreună, delegația europeană va face orice pentru a realiza acest lucru și vom face asta în așa fel încât lumea să poată auzi că vorbim cu un deja cunoscut "singur glas”. Sper că va fi celebrul glas în care vom spune toți același lucru, vom prezenta aceleași priorități, indiferent că suntem miniștri, membri ai Comisiei, experți sau deputați în Parlamentul European.
<P>
Sunt, de asemenea, nerăbdătoare să lucrez cu delegația dvs. când vom ajunge la Cancun.
<SPEAKER ID="364" NAME="Joke Schauvliege" LANGUAGE="NL">
Domnule președinte, onorabili membri, sunt evident de acord cu spusele doamnei comisar și aș dori, de asemenea, să mulțumesc tuturor membrilor acestui Parlament pentru numeroasele lor comentarii, inclusiv pentru preocupările pe care le-au exprimat. În orice caz, am luat act de ele și le vom lua în considerare. Aș dori să îi mulțumesc și Comisiei și serviciilor sale pentru cooperarea lor constructivă de până acum. Cred că ar trebui să continuăm pe acest drum și acest lucru va fi esențial și în următoarele zile și săptămâni, la Cancun și la conferința privind schimbările climatice în sine. Doamna comisar a răspuns cu privire la multe dintre aspecte, dar eu aș dori să menționez mai multe.
<P>
Am auzit numeroase comentarii referitoare la credibilitate, la "vorbirea într-un singur glas” și, desigur, trebuie să facem acest lucru. Știu din experiență personală, participând la A zecea reuniune a Conferinței părților (COP 10) la Convenția privind diversitatea biologică (CDB) din Nagoya, că Uniunea Europeană poate într-adevăr să facă asta și, de asemenea, că aceasta este singura modalitate corectă de a ajunge la un rezultat bun. Trebuie să ținem cont nu numai de experiența de la Nagoya, ci și de experiențele neplăcute de la Copenhaga, și să învățăm din acestea. De fapt, Consiliul a făcut acest lucru; și noi am adoptat o poziție clară. Avem concluziile Consiliului nostru, în baza cărora putem proclama mesajul inechivoc al UE, inclusiv la nivel internațional.
<P>
Domnule Eickhout, se înțelege de la sine faptul că, dacă Uniunea Europeană trebuie să revină la concluziile din Consiliu, coordonarea UE se va aplica, întrucât aceasta a fost mereu o practică comună, și că mesajul va fi acceptat în mod inechivoc și acolo. Am auzit, de asemenea, o serie de comentarii cu privire la trecerea la o reducere cu 30 %. După cum știți, Consiliul a aprobat raportul Președinției și cu privire la acest aspect: raportul bazat pe comunicarea Comisiei care prezintă o analiză a impactului trecerii la 30 %. În acest raport - și acest fapt a fost acceptat de Consiliu - am solicitat Comisiei să examineze mai îndeaproape impactul asupra nivelurilor statelor membre. În acea privință. s-au făcut promisiuni că, în primăvară - la Consiliul din primăvară - va avea loc o discuție, în baza examinării mai detaliate a Comisiei, cu privire la trecerea la o reducere cu 20 %.
<P>
Onorabili membri, unii dintre dvs. ați subliniat pe bună dreptate importanța conferinței de la Nagoya. Aceasta nu este o chestiune de ajustare a ambițiilor noastre. Trebuie să fim realiști, dar trebuie, de asemenea, să depunem toate eforturile pentru a ne asigura că și la Cancun se va ajunge la un rezultat bun - un pachet de măsuri echilibrat. Noi, Președinția belgiană, vom face tot ce ne stă în putință pentru a obține acel rezultat. Vom face acest lucru împreună cu toate statele membre, cu Comisia Europeană și cu sprijinul dvs.; trebuie să ne asigurăm astfel că, în baza forței încrederii restabilite la Nagoya - unde măsurile la nivel multilateral au reușit din nou să ajungă la un acord - vom putea continua în acest ritm la Cancun și că suntem, de asemenea, capabili să readucem speranța în ceea ce privește clima.
<SPEAKER ID="366" NAME="Președinta">
Am primit o propunere de rezoluție prezentată în conformitate cu articolul 110 alineatul (2) din Regulamentul de procedură.
<P>
Dezbaterea a fost închisă.
<P>
Votul va avea loc joi, 25 noiembrie 2010.
<P>
Declarații scrise (articolul 149 din Regulamentul de procedură)
<SPEAKER ID="367" NAME="János Áder" LANGUAGE="HU">
Poate că ați auzit deja despre scandalul HFC-23 anunțat ieri la conferința de presă organizată de Grupul PPE. Și mie mi se pare absolut scandalos ca contribuabilii europeni să trebuiască să plătească de aproximativ 70 de ori mai mult pentru a distruge gazele cu efect de seră generate în timpul producerii unui gaz refrigerant care este deja în curs de eliminare, creând profituri suplimentare enorme pentru câteva societăți, cele mai multe dintre ele din China și India. Scandalul face ca situația să fie și mai dureroasă deoarece Comisia Europeană, făcând referire la încrederea investitorilor, nu intenționează să suspende operațiunile comerciale cu aceste emisii imediat, înainte de 2013, și să schimbe această situație nesustenabilă.
<P>
Această situație este și mai scandaloasă dacă avem în vedere faptul că, la negocierile climatice internaționale, Comisia face tot ceea ce îi stă în putință pentru a nu le permite statelor care au aderat recent să mențină cotele stabilite prin protocolul de la Kyoto, care fac parte din bunăstarea lor națională. Procedează astfel în ciuda faptului că există reduceri efective ale emisiilor dincolo de cotele la care au dreptul fostele țări socialiste, printre care și Ungaria, pentru care țările estice au plătit un preț semnificativ de la schimbarea regimului. Totuși, problema principală din scandalul scos la iveală ieri este tocmai faptul că, în timp ce consumatorii europeni au plătit până acum 1,5 miliarde de euro pentru a distruge HFC-23, concentrația atmosferică a acestui gaz, care este de 12 000 de ori mai agresiv decât dioxidul de carbon, a crescut considerabil în ultimele două decade. Prin urmare, nu ar trebui să ne surprindă, stimați colegi, faptul că, din cauza acestor standarde duble, UE nu va adopta o poziție uniformă la Cancun, așa cum s-a întâmplat și la Copenhaga.
<SPEAKER ID="904" NAME="José Manuel Fernandes" AFFILIATION="PPE">
în scris. - (PT) Susțin un acord obligatoriu care să cuprindă un sistem internațional de sancțiuni pentru summitul de la Cancun privind schimbările climatice, care începe lunea viitoare. Este evident că acest acord va funcționa doar dacă va avea caracter obligatoriu pentru emitenții majori de gaze poluante: Statele Unite, China și India. UE a fost un lider în combaterea schimbărilor climatice și ar trebui încurajată să continue să fie lider în acest domeniu, fără să uite totuși eforturile extraordinare pe care le-au depus deja industriile noastre pentru a răspunde reducerilor obligatorii ale emisiilor pe teritoriul Europei. Nu trebuie să uităm că UE este responsabilă pentru aproximativ 15 % din emisiile globale și se estimează că acest procent va scădea la 10 % până în 2030, în timp ce SUA, China și India sunt responsabile pentru jumătate din emisiile globale, înregistrând o tendință ascendentă. În consecință, nu pot să fiu de acord ca UE să limiteze unilateral emisiile sale de CO2 cu 30 %, când ținta este de 20 %, dacă nu vor proceda la fel și alte țări, îndeosebi Statele Unite. Acest lucru nu înseamnă că ambiția UE ar trebui redusă. Dimpotrivă, sunt de părere că, chiar dacă ceilalți nu merg în același ritm cu noi, ar trebui să continuăm să ne concentrăm eforturile asupra cercetării științifice, inovării tehnologice referitoare la sursele energetice care nu sunt pe bază de carbon, eficiența energetică și crearea de locuri de muncă ecologice pentru a ne spori competitivitatea.
<SPEAKER ID="368" NAME="Alajos Mészáros" AFFILIATION="PPE">
în scris. - (HU) Spre un protocol post-Kyoto... Cea de-a 16-a Conferință a părților la Convenția-cadru ONU privind schimbările climatice, care urmează să aibă loc în decembrie în Mexic, are o semnificație și mai importantă după summitul lipsit de succes de la Copenhaga. Deși la nivel internațional Copenhaga poate fi considerată un pas înainte, nu s-a ridicat nici pe departe la înălțimea așteptărilor noastre. Protocolul de la Kyoto expiră în 2012 și de aceea este extrem de important să avem obiective globale definite clar care sunt pe înțelesul tuturor. Faptul că există un consens relativ referitor la acest subiect pe teritoriul UE nu este suficient. Este important ca Statele Unite și puterile asiatice majore să adopte și ele țintele noastre. Chiar dacă nu se poate ajunge la un consens referitor la cifre și procentaje la Cancun, este absolut esențial ca statele participante la Convenție să cadă de acord asupra unor planuri și angajamente concrete, pregătind astfel drumul pentru semnarea unui protocol post-Kyoto în Africa de Sud în 2011. Trebuie să se ajungă la un consens cu privire la subiecte precum mecanisme de finanțare, monitorizare și de control. Uniunea Europeană trebuie să dea un exemplu pozitiv demonstrând că are o poziție unită.
<SPEAKER ID="369" NAME="Katarína Neveďalová" LANGUAGE="SK">
Aș dori să încep prin a arăta că conferința privind schimbările climatice de la Cancun reprezintă o altă oportunitate importantă de a face ceva pentru generațiile viitoare și pentru a compensa, cel puțin parțial, ceea ce nu am reușit să facem la Copenhaga. Nu mai putem să negăm schimbările climatice la nivel mondial. Plantarea de viță de vie în zonele montane și cultivarea recoltelor acolo unde nu au fost plantat nimic niciodată sunt exemple în acest sens, la fel ca producerea mai frecvent decât înainte a catastrofelor naturale. Trebuie să adoptăm o soluție responsabilă și pe termen lung. Nu sunt specialistă în probleme de mediu și teoriile diferă, însă cred că este necesar să facem ceva. Trebuie să încetăm să ne întrebăm dacă schimbările climatice sunt sau nu un fapt și să vorbim mai degrabă despre cum să le combatem. Trebuie să încetăm să ne întrebăm dacă schimbările climatice pot sau nu să fie oprite și să facem mai degrabă ceva în această privință. UE trebuie să fie un lider în aceste discuții, la fel ca toate statele sale membre, de altfel. Suntem responsabili pentru viitorul întregii lumi. Trebuie să susținem o reducere majoră a producerii de emisii, trebuie să unim regiuni, orașe și zonele rurale pentru a proteja mediul înconjurător, trebuie să încercăm să creăm mai multe locuri de muncă ecologice și trebuie să sprijinim investițiile în cercetare și inovare. Cred că suntem cei care încă putem să salvăm această planetă. Totuși, trebuie să rămânem împreună, cu fermitate și uniți.
<SPEAKER ID="903" NAME="Bogusław Sonik" LANGUAGE="PL">
Negocierile privind schimbările climatice din Cancun încep peste doar o săptămână. UE a adoptat planuri ambițioase în domeniul reducerii emisiilor, finanțării, silviculturii și transferului tehnologic. Pe de o parte, zelul din negocierile privind schimbările climatice este important, însă acest lucru nu trebuie să diminueze semnificația deciziilor care vor fi luate de fapt la conferință. Trebuie să se tragă concluzii și din rezultatele dezamăgitoare ale conferinței de la Copenhaga privind schimbările climatice, cu ocazia căreia nu s-au luat decizii importante, concrete. Prin urmare, la cea de-a 16-a Conferință a părților, Uniunea Europeană ar trebui să contribuie la o restaurare a încrederii în negocierile internaționale privind schimbările climatice. Dezbaterea durează deja de prea mult timp. Acum, la Cancun, trebuie să se găsească măsuri concrete relevante, pe baza cărora va fi posibilă încheierea unui acord internațional complet în Africa de Sud în 2011.
