<CHAPTER ID="014">
Statutul și finanțarea partidelor politice la nivel european (dezbatere)
<SPEAKER ID="517" NAME="Președintele">
Următorul punct pe ordinea de zi este raportul elaborat de doamna Giannakou în numele Comisiei pentru afaceri constituționale, referitor la Regulamentul (CE) nr. 2004/2003 privind statutul și finanțarea partidelor politice la nivel european (A7-0062-2011).
<SPEAKER ID="518" NAME="Marietta Giannakou" LANGUAGE="EL">
Domnule președinte, astăzi i se solicită Parlamentului să dezbată raportul pe care l-am întocmit în numele Comisiei pentru afaceri constituționale referitor la regulamentele privind statutul partidelor politice la nivel european și privind finanțarea acestora de către Parlamentul European. În ciuda faptului că există un regulament similar, partidele politice europene nu au beneficiat în trecut de un statut adaptat Tratatului de la Lisabona și Uniunii Europene și prin aceasta mă refer la un statut astfel cum este definit la articolul 10 alineatul (4) din Tratatul de la Lisabona, care vorbește despre partidele politice la nivel european care contribuie la formarea unei conștiințe politice europene și la exprimarea voinței cetățenilor Uniunii. În mod evident, acest lucru nu înseamnă că partidele europene vor funcționa ca organizații internaționale non-guvernamentale la nivelul statului belgian. De aceea, acceptând raportul Secretarului General referitor la finanțarea partidelor și propunerea acestuia de a crea un statut și propunerea Parlamentului European din raportul anterior din 2003 referitor la necesitatea acestui statut - cu excepția faptului că Tratatul de la Lisabona încă nu era adoptat atunci - și, în sfârșit, acceptând decizia Biroului din 10 ianuarie, Comisia pentru afaceri constituționale, în urma unei audieri serioase cu toate partidele politice, cu toți președinții și secretarii de la nivel european și cu distinși profesori de drept economic și constituțional și în urma unei audieri cu organizația Transparency International și Curtea de Conturi a UE, a aprobat prezentul raport, care solicită Comisiei Europene să depună o propunere corespondentă, astfel încât să avem un statut european real al partidelor politice.
<P>
Desigur, acest statut va avea anumite criterii, după cum este definit în raport: partidele naționale din cel puțin șapte țări sau regiuni, în care autoritățile regionale ale acelor țări au competențe legislative, trebuie să fie membre. În același timp, se va face o diferență între recunoașterea partidelor europene și finanțarea acestora. Pentru a obține finanțare, acestea trebuie să fie reprezentate de cel puțin un deputat în Parlamentul European. Persoanele, simplii cetățeni, precum și partidele, vor putea desigur să se alăture.
<P>
Propunerile nu acoperă numai partidele politice europene, ci și fundațiile acestora. Acestea solicită - și asta este important - un statut juridic, politic și fiscal al partidelor europene, în cadrul și sub egida, desigur, a statutului juridic european și a legilor europene în general.
<P>
Comisia pentru afaceri constituționale a dezbătut îndelung chestiunea și a ajuns la această propunere, cu mici diferențieri desigur, care sunt expuse în amendamente. În esență, aceasta a ajuns la concluzia că este o chestiune de consolidare a democrației, de a obține o prezență mai sporită a cetățenilor în cadrul instituțiilor europene prin crearea acestui statut și, desigur, în ceea ce privește chestiunea finanțării, acesta stipulează că 10 % ar trebui să vină din resurse proprii și că donatorii ar trebui să poată oferi 25 000 de euro, în locul sumei actuale de 12 000 de euro. Vă mulțumesc, domnule președinte. Desigur, sper că reuniunea în plen va vota în favoarea acestui raport.
<SPEAKER ID="519" NAME="Maroš Šefčovič">
vicepreședinte al Comisiei. - Domnule președinte, aș dori să vă mulțumesc pentru ocazia de a discuta cu dvs. raportul referitor la partidele politice și la fundațiile acestora. Aș dori să îi mulțumesc și doamnei Giannakou pentru pregătirea acestui raport din proprie inițiativă.
<P>
Noi, cei din Comisie, considerăm raportul ca fiind foarte important. Știm că partidele politice europene joacă un rol important în integrarea europeană. În special, acestea contribuie și se asigură de prezentarea și discutarea la timp a chestiunilor politice din perspectiva europeană, înainte de alegerile în Parlamentul European, evitând astfel situațiile în care aceste alegeri sunt dominate de chestiuni pur naționale, fapt care, după cum bine știm, este adesea posibil să se întâmple. Prin urmare, salut tonul orientat spre viitor al raportului și aștept cu nerăbdare să discut conținutul acestuia în această seară și pe viitor.
<P>
Articolul 12 din Regulamentul (CE) 2004/2003 stipulează că Parlamentul European publică, până la 15 februarie 2011, un raport referitor la aplicarea acestui regulament și la activitățile finanțate. Raportul indică, acolo unde este adecvat, posibile modificări care trebuie aduse sistemului de finanțare. Salutăm, după cum am spus, raportul din proprie inițiativă al doamnei Giannakou și rezoluția care îl însoțește ca fiind un pas pozitiv, dar trebuie subliniat faptul că informațiile referitoare la punerea în aplicare efectivă a legislației actuale și la activitățile finanțate ar putea fi mai precise și îmbunătățite.
<P>
În acest context și având în vedere votul de mâine al Parlamentului, ar trebui să i se solicite Comisiei să acționeze printr-o revizuire mai aprofundată a Regulamentului (CE) 2004/2003 și a regulamentului financiar sau printr-o legislație nouă. În cazul în care Parlamentul va ajunge la concluzia că legislația relevantă existentă necesită modificări sau că este nevoie de o legislație nouă, Comisia va examina cu seriozitate aceste concluzii și, dacă va fi de acord, va lua inițiativele necesare.
<P>
Comisia va reflecta și la modul în care Regulamentul (CE) 2004/2003 poate fi îmbunătățit în continuare pe termen mai lung pentru a sprijini dezvoltarea de partide și fundații politice mai puternice și cu adevărat transnaționale la nivel european, cu scopul de a dezvolta un spațiu public european cu adevărat politic.
<P>
Referitor la chestiunea specifică a unui statut juridic pentru partidele politice europene, sunt conștient de faptul că nu este prima oară când Parlamentul a solicitat un astfel de statut. Această chestiune este tratată în oarecare detaliu într-un studiu solicitat de Comisia pentru afaceri constituționale (AFCO) și cred că studiul în sine demonstrează în mod clar că stabilirea unui astfel de statut pune în joc o gamă de chestiuni constituționale, politice și practice complicate. Prin urmare, subiectul necesită într-adevăr o analiză foarte atentă și detaliată.
<P>
Același lucru se poate spune despre unele dintre celelalte chestiuni aduse în discuție de raport. Pentru propunerile care ar solicita modificarea regulamentului financiar, Comisia întrevede și necesitatea unei reflectări mai vaste asupra soluțiilor legislative și asupra oportunității posibilelor schimbări.
<P>
În concluzie, raportul doamnei Giannakou și proiectul de rezoluție însoțitor ridică probleme care se află în centrul integrării europene și al naturii sale democratice și, prin urmare, va avea nevoie de întreaga noastră atenție. Aștept cu nerăbdare dezbaterea referitoare la acele chestiuni din seara aceasta și de pe viitor.
<SPEAKER ID="520" NAME="Carlo Casini" LANGUAGE="IT">
Domnule președinte, doamnelor și domnilor, în primul rând aș dori să îmi exprim sincerele mulțumiri doamnei Giannakou, întrucât a depus o muncă foarte bună și inteligentă.
<P>
Când vorbim despre partide politice, trebuie să luăm în considerare două probleme. În primul rând, partidele nu sunt prea apreciate în nicio țară. În al doilea rând, atunci când au loc alegeri europene, se consideră în general că partidele politice urmăresc interesele statelor lor naționale și nu interesele Europei ca întreg. La nivelul opiniei publice, fie partidele, fie funcționarea acestora sunt deci desconsiderate în ceea ce privește construcția Europei.
<P>
Prin urmare, trebuie să acționăm urgent. Nu numai în Tratatul de la Lisabona, după cum s-a menționat deja, ci și în multe circumscripții, în aproape toate circumscripțiile europene, funcționarea partidelor este considerată a fi de interes național și deci esențială în crearea democrației și urmărirea intereselor comune. Este important să subliniem că vorbim despre circumscripții și nu despre legi obișnuite și că mă refer deci la structurile fundamentale ale statelor și ale Uniunii Europene ca întreg.
<P>
Prin urmare, este urgent să definim un statut pentru partidele care sunt cu adevărat orientate către Europa și nu numai o sumă algebrică de formațiuni naționale individuale care nu au nicio structură europeană permanentă la bază. În schimb, trebuie să vedem partide care gândesc și acționează în context european. Necesitatea pe care o descriu este cu mult mai urgentă dacă chiar dorim să creăm o lege electorală europeană uniformă care, să sperăm, ar putea chiar să ducă la crearea unei circumscripții europene unice care să se alăture circumscripțiilor naționale. Acest lucru va întări sentimentul de apartenență la Europa a cetățeanului european individual.
<P>
Mă voi referi acum la esența argumentului meu. După cum a fost deja evidențiat - și îi mulțumesc anticipat domnului comisar - comisia mea a muncit foarte greu, organizând audieri și multe reuniuni, dar avem nevoie de o propunere, o inițiativă din partea Comisiei Europene, care să reunească partidele europene în cadrul dreptului Uniunii sub o nouă formă juridică în conformitate cu dreptul public, cu o personalitate juridică valabilă și în toate statele membre și cu o structură uniformă care să le permită să acționeze ca reprezentanți ai interesului public european. Le mulțumesc doamnei Giannakou și domnului comisar pentru promisiunile lor.
<SPEAKER ID="521" NAME="Enrique Guerrero Salom">
în numele Grupului S&D. - (ES) Domnule președinte, domnule comisar, doamnă Giannakou, vă mulțumesc pentru redactarea acestui raport care cred că va fi de mare ajutor în stimularea Comisiei să facă progrese pentru formarea unui sistem mai bun de recunoaștere și protejare a partidelor politice europene.
<P>
Democrația europeană este o democrație cu adevărat reprezentativă. Edificiul democrației reprezentative este stabil de la mijlocul secolului al XIX-lea, atunci când expansiunea sufragiului a transpus în realitate promisiunea revoluțiilor liberale, pentru a acorda oamenilor reprezentare astfel încât să aibă controla asupra propriilor destine. Edificiul reprezentativ are temelii puternice, dar din când în când are nevoie de reforme și de noi mijloace pentru a se exprima mai bine. Un exemplu al acestui fapt ar fi activitatea desfășurată de Parlament privind adoptarea inițiativei cetățenilor.
<P>
Pe scurt, democrația nu a supraviețuit niciodată fără reprezentare liberă, iar reprezentarea nu a fost niciodată liberă fără o concurență plurală. Partidele politice sunt cele care fac posibilă această reprezentare plurală. În democrație, partidele exprimă pluralismul și sunt instrumente fundamentale de participare politică: acestea contribuie la modelarea opiniei publice, oferă alternative și programe guvernamentale generale și sectoriale, coordonează și armonizează interesele sociale și contribuie la comunicarea dintre cererile oamenilor și cei care îi guvernează.
<P>
După cum a subliniat un teoretician al partidelor politice, partidele nu s-au dezvoltat pentru a comunica nevoile celor de la conducere către popor, ci mai degrabă pentru a comunica aspirațiile cetățenilor către cei de la conducere.
<P>
Acum este nevoie ca acest lucru care a funcționat la nivel național să funcționeze la nivel european. Prin urmare, este vorba despre a furniza un cadru și oportunități pentru ca partidele politice europene să îndeplinească la nivel european funcțiile pe care le îndeplineau pe scena națională. Cel mai esențial lucru pentru a realiza aceasta este ca partidele să aibă statut juridic și asta propune acest raport: partide care să aibă prezență teritorială și care se comportă, în același timp, conform normelor democratice și o diferențiere între recunoașterea partidelor și finanțare, care necesită sprijinul populației.
<P>
În sfârșit, ne așteptăm ca Comisia să pună în funcțiune mecanismul de perfecționare a situației în prezent imperfecte a regulamentului privind partidele politice.
<SPEAKER ID="522" NAME="Stanimir Ilchev" LANGUAGE="BG">
Domnule președinte, raportul doamnei Giannakou reflectă succesiunea logică de evenimente din anii recenți care au vizat sporirea interesului cetățenilor pentru politică în Uniunea Europeană.
<P>
Reglementarea partidelor europene înseamnă în prezent crearea unui spațiu civic fără frontiere. În această privință, raportul Giannakou este o invitație pentru politicienii orientați către reformă. Planurile menționate în acest raport sunt importante. Acestea vor contribui la transformarea partidelor europene într-un adevărat instrument pentru sporirea guvernării participative în Uniune.
<P>
Faptul că s-au depus aproape 100 de amendamente pentru acest raport nu este o coincidență. Ca urmare a eforturilor comune depuse, s-au produs șapte versiuni de compromis, sprijinite de toate grupurile parlamentare. Cred că interesul pentru raport în Comisia pentru afaceri constituționale a fost suscitat de noțiunea unui sistem european de partide care devine tot mai flexibil, mai atractiv și mai logic, ca să nu mai menționăm adecvat pentru procesele din Europa, prin stabilirea unui statut politic, juridic și fiscal al partidelor europene.
<P>
Aici nu este vorba despre organizarea partidelor conform unei structuri unice, standardizate, ci despre urmărirea unui model mai general. Diferențele fundamentale între partide și fundații încă se mai aplică, dar există oportunități noi pentru mai multă sinergie în acțiunile acestora.
<P>
Raportul și evoluțiile așteptate ulterioare trebuie să schimbe statu-quo-ul bine cunoscut în care partidele actuale sunt doar organizații de partide naționale și nu au nicio legătură directă cu electoratul în statele membre. În baza acestei aspirații, este recomandat să începem examinarea condițiilor afilierii individuale directe și ale participării persoanelor fizice la funcționarea internă a partidului și chiar în administrarea partidului.
<P>
În acest raport se ridică o serie de probleme delicate. De exemplu, se face o diferență corectă între criteriile pentru crearea unui partid politic și cele pentru finanțarea acestuia. Raportul ar trebui sprijinit astfel încât Comisia să poată începe crearea unei noi secțiuni în Regulamentul financiar dedicată doar finanțării partidelor și a fundațiilor europene.
<SPEAKER ID="523" NAME="Gerald Häfner">
în numele Grupului Verts/ALE. - (DE) Domnule președinte, doamnelor și domnilor, reglementările juridice clare pentru partidele politice din Europa sunt un factor important pentru modelarea societății europene, pentru dezvoltarea dezbaterii politice și pentru a face alegerile europene să fie cu adevărat europene, având campanii și dezbateri europene, mai degrabă decât campaniile și dezbaterile naționale care sunt cele mai frecvente în prezent. Din acest motiv, aș dori să îi mulțumesc sincer doamnei Giannakou pentru raportul său. Am lucrat împreună foarte îndeaproape la acesta. La început, nu am căzut de acord cu privire la toate aspectele. Cu toate acestea, suntem încântați să aderăm la rezultatul final.
<P>
Aș dori să scot în evidență câteva domenii care au fost deosebit de importante pentru noi pe durata dezbaterii. Unul dintre acestea este faptul că partidele care doresc să participe la procesul democratic trebuie să fie democratice și prin structurile lor. Acest lucru se aplică în special alegerii organelor partidului, selecției candidaților și întocmirii listelor și acum a fost inclus la punctul 5. Consider că acest fapt reprezintă un progres enorm. Același lucru este valabil și pentru o serie de alte aspecte pe care nu intenționez să le menționez aici.
<P>
Aș dori să precizez pe scurt cel mai important dintre acestea: cerința conform căreia un partid ar trebui să aibă deja un deputat în Parlamentul European. Acest lucru era necesar inițial pentru a primi recunoaștere și finanțare. Această condiție se aplică acum numai aspectului privind finanțarea. Era foarte important pentru noi, deoarece recunoașterea și finanțarea trebuie separate foarte clar. Recunoașterea înseamnă că trebuie să existe o concurență liberă astfel încât în Europa să se poată forma partide noi cu subiecte noi și cu compoziții noi. Aceasta nu ar trebui să fie supusă unor constrângeri excesive. Cu toate acestea, atunci când este vorba despre subiectul finanțării, acest lucru poate, desigur, să fie legat de un anumit nivel minim de succes electoral. În consecință, putem și să cădem de acord în această privință, chiar dacă ne-am fi dorit să fi rezolvat mai clar acest aspect, motiv pentru care intenționăm să depunem un amendament.
<SPEAKER ID="524" NAME="Daniel Hannan">
în numele Grupului ECR. - Domnule președinte, democrația nu este doar un drept periodic pe care să îl putem bifa pe un buletin de vot. Democrația depinde și de o legătură între guvern și cei guvernați - o afinitate. O democrație funcționabilă are nevoie de un "demos”, de o unitate cu care să ne identificăm atunci când utilizăm cuvântul "noi”. Dacă luăm "demos” din democrație, ne rămâne doar "kratos” și puterea unui sistem care trebuie să impună prin puterea legii ceea ce nu poate să ceară în numele patriotismului civic.
<P>
Nu putem crea instituțiile unui guvern reprezentativ funcțional prin decret birocratic. Am încercat asta în Uniunea Europeană. Am creat toate atributele și mijloacele de captare: Parlamentul European, partidele politice, alegerile și așa mai departe, dar nu putem obliga persoanele să se simtă europene în același mod în care cineva se simte norvegian, japonez, francez, portughez sau ce o fi.
<P>
Un partid ar trebui să evolueze în mod constitutiv, deoarece deputații săi recunosc o comunitate a identității și a intereselor comune. Acesta este un lucru pe care nu îl putem face cu finanțarea publică sau în funcție de semnătura unui birocrat. Așadar, ca să fim clari, ECR se opune acestei legislații, noi ne opunem conceptului de a avea partide transnaționale. Formăm unii dintre membrii noștri în spiritul unei alianțe de partide, dar ne opunem statutului unic. Ne opunem creșterilor de buget - care mi se pare o alocare de resurse neobișnuită în climatul economic actual - și mă opun ideii compatriotului și prietenului meu, Andrew Duff, că ar trebui să li se permită acestor partide transnaționale să cheltuiască efectiv bani UE în campaniile naționale pentru referendum.
<P>
Nu vom crea europeni prin cheltuirea banilor publici. Tot aurul din toate trezoreriile noastre naționale puse laolaltă nu ar fi suficient pentru a convinge persoanele de o idee falsă.
<SPEAKER ID="525" NAME="Helmut Scholz">
în numele Grupului GUE/NGL. - (DE) Domnule președinte, domnule Šefčovič, doamnelor și domnilor, nu pot decât să salut faptul că Parlamentul European adoptă o abordare bine gândită și practică referitoare la chestiunea democratizării proceselor decizionale europene. După cum arată raportul doamnei Giannakou, această abordare implică și dezvoltarea continuă a partidelor europene care, deși au reprezentat timp de mulți ani o realitate zilnică a Europei, acestea nu erau până acum parteneri și actori în ceea ce privește influența lor democratică asupra politicii UE. Și la nivel UE avem nevoie de partide care să fie bine înrădăcinate în societățile pe care le reprezintă și care să poată juca un rol puternic în alegerile în Parlamentul European și în crearea deschiderii europene, în baza structurilor și regulamentelor democratice interne.
<P>
În ceea ce privește acest raport în special, trebuie să spun că mi-ar fi plăcut ca raportoarea să fi dat dovadă de mai mult curaj și să utilizeze dreptul la inițiativă al Parlamentului pentru a face un pas cu adevărat semnificativ pentru dezvoltarea sistemului politic și a sistemului de partide din Uniunea Europeană. Acesta este un pas pe care mulți cetățeni îl așteptau și care îi va încuraja să se implice. Interdependența nivelurilor european și național al proceselor decizionale și relațiile dintre partidele politice ar fi putut fi tratate cu mai multă claritate ca un factor comun care este transparent și supus influențelor.
<P>
Parlamentul European ar trebui acum să îndemne în mod hotărât Comisia și Consiliul să ia inițiativa în această privință. Mă aștept la o cooperare constructivă în acest sens între Comisie și Consiliu.
<SPEAKER ID="526" NAME="John Stuart Agnew">
în numele Grupului EFD. - Domnule președinte, această legislație va permite UE să arunce bani pe campanii pentru referendum pentru a se asigura că obține în schimb rezultatul corect din prima!
<P>
Regatul Unit va organiza pe viitor un referendum de fiecare dată când UE va propune înlăturarea puterii de la electoratul său. UE este speriată de moarte că am putea da o serie de răspunsuri greșite. Așadar intenționează să ia bani de la contribuabilii britanici pentru a-i îndoctrina cu versiunea sa referitoare la calea adevăratei virtuți.
<P>
Susținătorul legislației este Andrew Duff, un liberal-democrat deputat în Parlamentul European chiar din regiunea mea. În Regatul Unit, sprijinul pentru partidul său s-a prăbușit recent - un partid disperat desigur ca instituțiile UE să guverneze Regatul Unit. Fraudele electorale ale UE nu s-au desfășurat niciodată într-un mod atât de fățiș alături de disprețul acesteia față de alegătorii britanici. Aceasta seamănă semințele propriei distrugeri, deoarece legislația ne va permite să finanțăm campania de referendum pe care mulți din țara mea o așteaptă de foarte mult timp - una care ne va oferi ocazia să ieșim complet de sub controlul UE.
<SPEAKER ID="527" NAME="Nicole Sinclaire" AFFILIATION="NI">
Domnule președinte, ar fi colegul meu, domnul Agnew, de acord cu mine că un partid politic care acceptă finanțarea în cadrul acestei legislații ca partid european unic și care trebuie, mai ales, să respecte programele și activitățile UE și principiile fondatoarea ale dreptului european și dezvoltarea dreptului european la toate nivelurile regionale, naționale și la nivel european este un partid care nu mai are principii? Ați fi de acord cu mine, domnule Agnew?
<SPEAKER ID="528" NAME="John Stuart Agnew" AFFILIATION="EFD">
Domnule președinte, îi voi răspunde doamnei Sinclaire că ne folosim de ceea ce putem din toate acestea, deoarece folosim banii diavolului pentru a face lucrătura Domnului. Asta facem, și dvs. știți bine acest lucru.
<SPEAKER ID="529" NAME="Nicole Sinclaire" AFFILIATION="NI">
Vreți totuși să acceptați principiul dreptului european?
<SPEAKER ID="530" NAME="John Stuart Agnew" AFFILIATION="EFD">
Nu, sigur că nu. De aceea ne aflăm aici.
<SPEAKER ID="531" NAME="Rafał Trzaskowski" AFFILIATION="PPE">
Domnule președinte, permiteți-mi mai întâi să îi mulțumesc raportoarei noastre, doamna Giannakou, și Comisiei pentru cooperarea lor excelentă și pentru un raport excelent.
<P>
Chiar suntem pe cale de a crea un demos european, după cum tocmai ne-a spus onorabilul nostru coleg, domnul Hannan? Nu știu și nu mă avânt așa de departe. Cred că ceea vrem să facem chiar în acest moment este să consolidăm spațiul public european care ia ființă și, în fond, să intensificăm dezbaterea referitoare la chestiunile europene. Adică, ideea promovată de acest Parlament este de a apropia cetățenii europeni de ceea ce discutăm aici și atunci ce ar putea fi mai simplu decât să încercăm efectiv să discutăm cu aceștia chestiuni europene.
<P>
Apropo, pot să vorbesc numai în nume personal, dar nu sunt un birocrat - sunt un deputat ales direct în acest Parlament.
<P>
Dezbaterea este vizează să sporească vizibilitatea partidelor politice europene cărora aparținem cu toții, indiferent dacă ne aflăm în stânga, în centru sau în dreapta în acest Parlament. Este destinată să le scoată din umbră, pentru că momentan nimeni nu știe cu adevărat ce fac acestea, care este statutul lor, dacă produc vreo valoare adăugată - și noi cei din PPE credem că produc. Aceasta este posibilitatea, să prezentăm într-adevăr niște programe și pe viitor să sperăm că vom lupta în alegerile europene pentru subiectele europene și nu ne vom împotmoli mereu în retorici la nivel național.
<P>
Raportul este pozitiv din trei privințe. Înainte de toate, stabilește un anumit echilibru între autoritatea operațională din cadrul grupurilor parlamentare și o legătură clară cu ceea ce facem în acest Parlament, legând finanțarea de prezența în acest Parlament - în Parlamentul European. În al doilea rând, aduce convergență organizațională între partidele politice europene și fundațiile europene, lucru care este destul de lăudabil și în al treilea rând întărește și clarifică finanțarea partidelor politice europene, ceea ce cred că ar trebui să fie scopul nostru, al tuturor.
<SPEAKER ID="532" NAME="Monika Flašíková Beňová" AFFILIATION="S&amp;D">
- (SK) Domnule președinte, când privim istoria integrării europene și dispunerea și modul de funcționare actuale ale UE, se poate spune că UE poate fi văzută nu numai ca o grupare de state, ci mai degrabă ca o arenă politică având potențialul de a crea un public european veritabil. UE nu numai că are o piață unică, legislatură proprie, un organism de reprezentanți aleși și propriul său sistem judiciar. Partidele politice la nivel european există deja de mult timp. Acestea nu sunt doar federații ale partidelor naționale. Acestea au propria agendă, o agendă europeană și reprezintă o parte integrantă din viața politică europeană. Consolidarea partidelor politice la nivel european întărește administrația participativă în UE și astfel, în cele din urmă, și democrația.
<P>
Din aceste motive, salut propunerea prezentată de a reforma statutele și finanțarea partidelor politice de la nivelul Uniunii și aș dori să vă mulțumesc și dvs. personal, domnule vicepreședinte, pentru cooperarea dvs.
<P>
Acum este foarte important ca partidele politice să obțină un statut juridic comun și unic. Trebuie să înlăturăm diferențele dintre sistemul aplicabil partidelor politice și normele aplicate instituțiilor europene. Acest lucru este posibil în baza introducerii unui statut politic, juridic și fiscal comun pentru partidele politice la nivel european. Ar fi adecvat să se ia în considerare și dacă dreptul de a crea un astfel de partid ar trebui limitat la partidele politice care operează la nivel național sau regional.
<P>
Chestiunea referitoare la un sistem de finanțare este de asemenea adecvată. Sistemul de aprobare a finanțării pentru partidele politice la nivel european ar trebui simplificat. Ar trebui să fie posibilă efectuarea de inspecții financiare cu scopul de a păstra transparența. Un mediu transparent și sigur pentru funcționarea și finanțarea partidelor politice europene este de asemenea un progres dezirabil și apreciat de cetățenii statelor membre UE. Acesta i-ar putea ajuta în viața de zi cu zi. Statutul partidelor politice europene este un pas înainte semnificativ către o interacțiune mai bună cu cetățenii, mai multă democrație și un interes public sporit pentru chestiunile europene.
<SPEAKER ID="533" NAME="Andrew Duff" AFFILIATION="ALDE">
Domnule președinte, partidele politice naționale nu susțin acum integrarea europeană într-un mod democratic și eficient. Acest lucru este foarte grav. Există o lacună care trebuie completată și este nevoie de o putere democratică esențială pentru a conecta cetățeanul și competențele europene exercitate de Parlament și de Consiliu. A venit vremea partidelor politice europene, nu ca un substitut al partidelor politice naționale, ci ca o completare a acestora, pentru ca acestea să se provoace și să concureze între ele în sprijinirea ideilor și a candidaților.
<P>
Dezvoltarea partidelor politice europene este o legătură esențială pentru reușita propunerii de listă transnațională pe care acest Parlament urmează să o evalueze luna viitoare. Îndemn Parlamentul să sprijine raportul Giannakou cu mult curaj și optimism față de viitorul democrației post-naționale.
<SPEAKER ID="534" NAME="François Alfonsi" AFFILIATION="Verts/ALE">
(FR) Domnule președinte, crearea partidelor politice europene a reprezentat un pas înainte important către o Europă mai democratică, capabilă să exprime dorințele cetățenilor săi.
<P>
Raportul doamnei Giannakou se află în direcția bună, cea a simplificării și a facilitării activităților partidelor politice europene și ale fundațiilor acestora. Acesta va ușura sarcina condițiilor impuse în schimbul obținerii de finanțare publică și va lărgi posibilitățile de punere în aplicare a acestei finanțări. Suntem în special în favoarea posibilității ca fundațiile să acționeze și în afara Uniunii.
<P>
Cu toate acestea, pe lângă această abordare generală, care încurajează și extinde dispozițiile care sprijină o democrație europeană mai puternică, există o măsură care merge în direcția opusă și restricționează libertatea partidelor politice europene. Pe lângă criteriile de recunoaștere a instituirii unui partid politic într-un stat membru, regulamentul va solicita de acum partidului să aibă reprezentanți aleși într-o adunare regională cu competențe legislative.
<P>
Partidul meu aparține de Corsica. Acesta este membru în Alianța Liberă Europeană (ALE), care este un partid politic european de când a fost creat. Am obținut 26 % din voturi în Corsica și avem un corp mare de deputați în Adunarea Generală din Corsica. Cu toate acestea, întrucât Franța refuză să acorde competențe legislative adunării corsicane, chiar dacă partidul nostru ar câștiga majoritatea pe insulă, acest lucru nu ar conta pentru criteriile aplicate ALE. Această dispoziție trebuie deplânsă. Am dorit să atragem atenția dvs. asupra acestui aspect.
<SPEAKER ID="535" NAME="Jacek Olgierd Kurski" AFFILIATION="ECR">
(PL) Domnule președinte, partidele politice europene sunt un nou fenomen în politica europeană, dar, împreună cu creșterea integrării și subvențiile, acestea încep să joace un rol tot mai important. Partidele și fundațiile politice au devenit participante în viața politică a UE și acestea ar trebui, ca atare, să fie supuse regulamentelor corespunzătoare care previn abuzurile. În anumite cazuri totuși, structurile supranaționale vizează să obțină prea multă influență asupra politicii în statele membre suverane. De exemplu, sunt preocupat de intervenția anunțată a partidelor UE în chestiunile interne. În calitate de om politic polonez, nu aș putea fi de acord cu o situație în care unul sau mai multe partide politice europene ar organiza în țara mea o campanie pentru referendum, de exemplu, utilizând fonduri europene pentru a obține un rezultat specific, de exemplu pentru referendumul referitor la intrarea țării mele în zona euro. Temeri similare ar putea avea și politicienii din alte țări, de exemplu Regatul Unit.
<P>
Mă opun și solicitărilor de creștere a cheltuielilor pentru partidele politice europene utilizând bani din buzunarele contribuabililor. Acest lucru este cu atât mai adevărat cu cât guvernul din țara mea înjumătățește subvențiile pentru partidele politice naționale și împiedică accesul opoziției la public. Să sprijinim mai întâi partidele naționale și apoi pe cele internaționale. În cele din urmă, Uniunea Europeană este o Europă a statelor naționale.
<SPEAKER ID="536" NAME="Daniël van der Stoep" AFFILIATION="NI">
(NL) Domnule președinte, tocmai ați remarcat că am ridicat prea târziu cartonașul meu albastru. Nu este așa. Chiar în timp ce vorbea domnul Duff indicasem deja în mod clar că vroiam să vorbesc. Nu știu exact care este procedura. Mai pot să utilizez cartonașul albastru sau veți continua dezbaterea? Aș dori să îi adresez domnului Duff o întrebare cu privire la ce avea de spus, întrucât a început să vorbească despre lista transnațională. Nu am știut că vom discuta acest lucru și vroiam să îi adresez o întrebare în această privință.
<SPEAKER ID="537" NAME="Președintele">
Domnule van der Stoep, în ceea ce mă privește, puteți adresa întrebarea dvs.
<SPEAKER ID="538" NAME="Daniël van der Stoep" LANGUAGE="NL">
Problema mea cu lista transnațională cu care domnul Duff și-a început raportul - un raport pe care îl vom dezbate în curând - nu este într-atât faptul că trebuie făcută o listă transnațională. Evident, sunt deja total împotriva acelei idei. Problema mea este mai degrabă faptul că numai partidele pot participa la aceasta - dar aici vorbim despre partidele politice europene - ceea ce înseamnă partidele care sunt active în cel puțin șapte state membre.
<P>
Partidul meu este un partid care apără interesele Țărilor de Jos. În consecință, partidele din alte state membre care apără interesele țărilor lor nu ne preocupă pe noi. Aceștia nu au decât să facă asta, dar astfel excludeți o întreagă gamă de partide care nu au posibilitatea de a concura pentru cele 25 de locuri necesare. Acest fapt mi se pare extrem de îngrijorător. Nu știu exact cum aveți în vedere acest lucru sau cum intenționați mai exact să participați. Ați putea să simplificați lucrurile în această privință? În orice caz, ne simțim profund excluși.
<SPEAKER ID="539" NAME="Andrew Duff" AFFILIATION="ALDE">
Domnule președinte, propunerea pe care o avansez este că ar trebui redactată o listă transnațională din cel puțin o treime a statelor membre. Asta nu e foarte mult. Dacă domnul van der Stoep nu poate atrage colegi cu afinitate politică din alte șase state membre, îi recomand să examineze validitatea și credibilitatea opiniilor sale politice.
<SPEAKER ID="540" NAME="Søren Bo Søndergaard" AFFILIATION="GUE/NGL">
(DA) Domnule președinte, permiteți-mi să vă spun că sunt un susținător înfocat al partidelor politice la nivel național, la nivel european și la nivel internațional. Cu toate acestea, un partid politic nu este reprezentat doar de dispozitivul politic; este mult mai mult decât atât. Una dintre provocările democratice cu adevărat importante cu care ne confruntăm este faptul că partidele politice reflectă tot mai mult populația ca întreg. Acest lucru, printre altele, este demonstrat de faptul că partidele politice pierd membri. Multe țări au ales să compenseze acest lucru prin creșterea subvențiilor de la guvern pentru partide. Cu toate acestea, subvențiile mai mari de la guvern nu garantează deloc o legătură mai apropiată între conducerea și dispozitivul partidelor pe de o parte și între membrii partidelor de cealaltă parte. Dimpotrivă, riscul dezvoltării unui dispozitiv birocratic independent este mai mare cu cât dispozitivul partidelor devine mai independent financiar de membrii săi. Prin urmare, trebuie să spun că sunt sceptic în privința ideii ca partidele europene să fie aprobate de UE și sprijinite prin finanțare de la aceasta. Asta nu pentru că am ceva împotriva partidelor europene. Partidele europene ar trebui să se dezvolte din punct de vedere politic, organizațional și financiar de jos în sus. Dacă acest lucru nu este posibil, atunci înseamnă că nu există destul sprijin. Nu există nicio scurtătură spre democrație, nici măcar când este vorba despre crearea partidelor europene.
<SPEAKER ID="541" NAME="Nikolaos Salavrakos" AFFILIATION="EFD">
(EL) Domnule președinte, în primul rând, felicitări raportoarei noastre, doamna Giannakou, pentru raportul echilibrat și precis. Consider că dezvoltarea partidelor politice cu perspective europene care sunt mai mult decât vehicule naționale va fi esențială pentru stimularea opiniei publice în Uniune și pentru creșterea interesului cetățenilor Europei pentru participarea în partidele comune.
<P>
Trăim în vremuri în care, după cum știm cu toții, denigrarea politicienilor și a partidelor politice cărora aparțin este la modă, întrucât cetățenii europeni se simt înstrăinați de evoluțiile politice, economice și civile. Prin urmare, în acest context, raportul doamnei Giannakou va contribui la îmbunătățirea aspectului partidelor politice și la sprijinirea unificării Europei și la reformele necesare pentru crearea unei Europe cu cetățeni egali, cu un statut politic, juridic și fiscal comun și cu oportunități de creștere.
<SPEAKER ID="542" NAME="Nicole Sinclaire" AFFILIATION="NI">
Domnule președinte, am vorbit mai devreme în acest Parlament despre circumscripția mea, West Midlands, și despre greutățile economice prin care trece. Unul dintre ultimele lucruri pe care și le doresc oamenii este să se cheltuiască mai mulți bani pe politicieni - aceștia au deja prea mulți politicieni, inclusiv deputați în Parlamentul European, care și așa le irosesc banii.
<P>
Acesta este un pas și Europa este dispusă să arunce acești bani pe crearea acelui pas următor în direcția către un super stat. Are Parlamentul său, președinții săi și consultantul său pentru afaceri externe și acum își dorește și partidele politice care le corespund. Asta pentru că ceea ce își dorește este o națiune numită Uniunea Europeană. Chiar și cei mai eurosceptici deputați în acest Parlament sunt dispuși să își trădeze principiile pentru a-i lua banii. Felicitări! Asta își dorește Europa? Vrea să își cumpere puterea?-
<SPEAKER ID="543" NAME="Mariya Nedelcheva" AFFILIATION="PPE">
(FR) Domnule președinte, în democrațiile noastre se află parlamentele noastre, care sunt vocea cetățenilor și apoi sunt partidele politice și fundațiile acestora care sunt capetele gânditoare, promotoarele de idei și conducătoarele dezbaterii. Parlamentele reprezintă motoarele democrației și partidele politice sunt combustibilul.
<P>
Aici, în Parlamentul nostru, ne plângem mereu de dezinteresul cetățenilor față de Uniunea Europeană. Deplângem rata abținerilor la alegerile europene și voturile negative la referendumuri. Dacă dorim o democrație europeană adevărată, trebuie să privim cu seriozitate locul pe care dorim să îl acordăm partidelor politice în spațiul european pe care încercăm să îl construim.
<P>
Deja am făcut o treabă bună cu Tratatul de la Lisabona și cu inițiativa cetățenilor europeni. Acum trebuie să acordăm partidelor politice europene resursele de care au nevoie pentru a-și realiza ambițiile. Vă rog să remarcați că nu consider că aceste resurse ar trebui să fie un vehicul care să permită partidelor mari să se transforme în autorități supreme de neclintit. Și micile organizații ar trebui să poată participa la dezbatere. Acest lucru este important dacă dorim să combatem imaginea negativă a partidelor în rândul cetățenilor și imaginea acestora ca partea mai puțin populară a democrației.
<P>
Consider că este esențial să stabilim în mod clar condițiile referitoare la finanțarea și gestionarea transparentă a finanțării dacă dorim să consolidăm spațiul public european pe care încercăm să îl creăm. Inițiativa trebuie să fie incluzivă, astfel încât partidele mai mari să nu fie favorizate în detrimentul partidelor mai mici și invers.
<P>
Un alt aspect de care doresc să mă ocup se referă la continuitatea pe care o vom crea între nivelul european, național și regional. Regulamentele europene pe care le vom introduce trebuie să fie capabile să se adapteze diferitelor cadre juridice referitoare la acest subiect, pentru a asigura că diferitele niveluri chiar au legătură între ele.
<P>
În sfârșit, trebuie să privim foarte îndeaproape și ceea ce spune punctul 23, deoarece prin extindere trebuie să ne gândim la legăturile pe care partidele europene le vor putea forma cu partidele din restul lumii. Trebuie să ne putem partaja valorile democratice cu partenerii noștri din restul lumii, deoarece lumea globalizată în care trăim astăzi are nevoie ca factorii de decizie politici să găsească împreună soluții la probleme.
<SPEAKER ID="544" NAME="Zigmantas Balčytis" AFFILIATION="S&amp;D">
(LT) Domnule președinte, importanța rolului jucat de partidele politice europene este înscris în Tratatul de la Lisabona, care vizează crearea unui spațiu politic european eficient. Este datoria politicienilor noștri să încurajeze cetățenii să manifeste interes față de Uniunea Europeană, pentru a o face mai ușor de înțeles și mai accesibilă și să îi implice în procesele decizionale. Cu toate acestea, în acest scop este necesară reglementarea activităților partidelor și fundațiilor politice europene într-un mod clar și uniform și asigurarea că funcționarea internă a acestor partide este democratică. În calitate de facilitatoare ale democrației, aceste partide trebuie să aibă un statut juridic și fiscal uniform care să asigure că cetățenii europeni înțeleg mai bine partidele politice și sunt mai bine reprezentați. Este deosebit de important ca formarea organismelor de gestionare internă a partidelor politice să se bazeze pe principii transparente pentru a garanta alegerea în mod democratic a tuturor organelor partidelor și procese decizionale democratice.
<SPEAKER ID="545" NAME="Alexandra Thein" AFFILIATION="ALDE">
(DE) Domnule președinte, foarte puțini dintre cetățenii noștri sunt conștienți de existența partidelor și fundațiilor europene. Până acum, acestea au fost doar organizații-umbrelă ale partidelor membre naționale, stabilite în conformitate cu legile naționale, în principal cu legile belgiene, în acest caz.
<P>
Ce fac aceste partide europene? Discută chestiuni europene, organizează conferințe ale partidului și joacă un rol indispensabil în reformarea sistemului electoral al Parlamentului European. Conform Tratatului de la Lisabona, acestora li se solicită să instituie democrația europeană - un forum politic la nivel european.
<P>
Raportul din proprie inițiativă care va fi votat mâine solicită Comisiei să reformeze temeiul juridic al acestor partide europene. Pe viitor, aceste partide se vor baza pe un statut juridic european și vor avea o personalitate juridică europeană. În calitate de liberali, am desfășurat o campanie pentru a ne asigura că se face o diferență clară între recunoașterea ca partid european și dreptul la finanțare, întrucât probele au dat dovadă de o anumită lăcomie. De asemenea, este important ca partidele europene să urmeze principiile democratice în lucrările lor interne, un lucru care nu poate fi luat de bun.
<SPEAKER ID="546" NAME="Geoffrey Van Orden" AFFILIATION="ECR">
Domnule președinte, valul de opinie se îndreaptă într-o direcție în multe dintre națiunile noastre, dar este straniu că Uniunea Europeană și Parlamentul său înoată într-o altă direcție. Nu există nicio cerere din partea cetățenilor noștri pentru politicieni transnaționali. Acest Parlament dorește acum să cheltuiască și mai mulți bani publici, în vreme ce guvernele noastre naționale sunt nevoite să reducă cheltuielile publice.
<P>
Domnule președinte, vorbesc în calitatea mea de președinte al Noii Direcții, Fundația pentru Reforma Europeană. În opinia mea, este inacceptabil ca costurile pentru fundațiile politice să crească cu o rată de peste 30 % de la an la an. În 2009 s-au cheltuit 6,3 milioane de euro; până în 2012 această sumă se va fi dublat la 12,3 milioane de euro. Unii ar putea spune că dacă obiectați la acest lucru, de ce acceptă fundația dvs. finanțare? Ei bine, răspunsul la aceasta este destul de simplu, pentru că toate fondurile pe care le refuzăm sunt distribuite în rândul celorlalte grupuri politice; am finanța activitățile oponenților noștri politici. Trebuie să găsim o metodă de a returna banii trezoreriilor noastre naționale.
<SPEAKER ID="547" NAME="Nikolaos Chountis" AFFILIATION="GUE/NGL">
(EL) Domnule președinte, doamnelor și domnilor, consider că Uniunea Europeană este încercată de o criză democratică și de credibilitate, precum și de o criză economică. Cetățenii noștri sunt înfuriați și dezamăgiți de politicile aplicate și procedurile decizionale descurajează participarea acestora, după cum au demonstrat alegerile europene recente. De aceea, supunerea partidelor politice europene cu atributele lor politice specifice unor anumite condiții prealabile ar putea ajuta publicul să devină mai proactiv în căutarea de soluții în beneficiul poporului, nu în beneficiul celor puternici din punct de vedere financiar. Prin urmare, normele privind recunoașterea politică și juridică și finanțarea necesară trebuie să faciliteze acțiunea acestora de a-și dezvolta în mod liber politicile și propunerile alternative - pentru că aceasta este esența democrației - și nu trebuie să fie influențate de restricțiile politice sau economice din exterior. De aceea am rețineri cu privire la anumite aspecte din raport, întrucât acestea ar putea fi utilizate ca restricții asupra organizării libere și independente și asupra acțiunilor partidelor politice.
<P>
Funcționarea, acțiunea și organizarea partidelor trebuie să fie chestiuni la alegerea lor și să nu fie condiționate de corelări politice independente.
<SPEAKER ID="548" NAME="Jaroslav Paška" AFFILIATION="EFD">
- (SK) Domnule președinte, raportul referitor la aplicarea unui regulament pentru partidele politice la nivel european și finanțarea acestora evaluează experiența din aplicarea acestei legi în administrarea entităților politice cu un domeniu de aplicare european vast.
<P>
Pe lângă evaluarea situației actuale, doamna Giannakou a decis să formuleze o serie de propuneri pentru îmbunătățirea mediului juridic actual.
<P>
Poate cea mai semnificativă schimbare ar fi transformarea formei statutului din echivalentul actual al unei organizații neguvernamentale belgiene într-un statut juridic european comun și unic pentru partidele politice.
<P>
A doua schimbare semnificativă ar fi stabilirea cotei procentuale de surse de finanțare la 10 % din bugetul global al partidelor politice.
<P>
În vederea faptului că partidele politice europene și fundațiile acestora ar trebui să primească în 2012 peste 30 de milioane de euro de la Parlamentul European, trebuie să garantăm totuși transparența maximă a gestionării acestei finanțări. Astfel de schimbări pot fi sprijinite în interesul îmbunătățirii sporite a activității politice în UE.
<SPEAKER ID="549" NAME="Daniël van der Stoep" AFFILIATION="NI">
(NL) Domnule președinte, Partidul pentru Libertate (PVV) olandez se află în acest Parlament pentru a reprezenta poporul olandez. Ne aflăm aici deoarece considerăm că Uniunea Europeană, așa cum există în prezent, nu servește interesele Țărilor de Jos. Nu ne opunem Uniunii Europene, vrem doar să o limităm la cooperarea economică. Pentru noi, domnule președinte, o uniune politică europeană este, prin urmare, de neconceput. Competența trebuie să rămână a statelor membre, întrucât doar acestea pot stabili ce este mai bine pentru cetățenii lor. Partidele politice europene nu ar furniza deloc valoare adăugată pentru bunăstarea cetățenilor Uniunii Europene sau ai Țărilor de Jos.
<P>
Domnule președinte, dispoziția din Tratatul de la Lisabona care prevede că - citez - partidele politice la nivel european contribuie la formarea conștiinței politice europene și la exprimarea voinței cetățenilor Uniunii este o declarație absurdă și deplasată. Acest lucru nu îi interesează pe cetățeni și pe bună dreptate. Între 2004 și 2010, partidele politice europene între ele au primit în jur de 67 de milioane de euro de subvenții europene. Acest lucru este o aruncare complet necugetată a banilor contribuabililor pe apa sâmbetei. Un partid politic trebuie, prin definiție, să poată funcționa fără subvenții și asta include partidele politice europene. Acestea sunt grupuri de interese speciale pe care nimeni nu le cunoaște, nimeni nu le monitorizează și de care avem nevoie ca de cuie în bocanci.
<SPEAKER ID="550" NAME="Georgios Toussas" AFFILIATION="GUE/NGL">
(EL) Domnule președinte, problema centrală ridicată de raport cu privire la finanțarea partidelor politice și la politicile privind finanțarea acestora este crearea unui statut unic pentru partidele politice în conformitate cu legislația europeană unificatoare.
<P>
Uniunea Europeană - cu legislația sa de stabilire a unei structuri unice și a unui modus operandi pentru partidele politice și prin intervenția sa în funcționarea internă a acestora, a cartelor și a programelor lor politice, cu pretextul de a atenua regimul de finanțare - deschide o cutie a Pandorei în ceea ce privește sancțiunile economice și, prin extensie, politice împotriva partidelor politice, sub forma unei restricționări de către UE a funcționării și acțiunii acestora, sub formă de presiuni asupra partidelor politice naționale pentru a se integra complet în politica Uniunii Europene împotriva mișcării populare și sub forma unui atac asupra partidelor care se îndoiesc de politica împotriva mișcărilor populare, de strategia UE și de autoritatea capitalului. Nu este vorba despre coordonare parlamentară; este vorba despre partidele europene ca instrumente politice ale Uniunii Europene pentru a manipula mișcarea clasei muncitoare și populare.
<P>
De aceea vom vota împotriva raportului referitor la regulamentele privind partidele europene, fundațiile politice și finanțarea acestora.
<SPEAKER ID="551" NAME="Elena Băsescu" AFFILIATION="PPE">
Finanțarea transparentă a partidelor politice europene este fundamentală în sprijinirea valorilor democratice. Avem nevoie de un spațiu european în care partidele politice să fie active, iar cetățenii să fie în centrul preocupărilor Uniunii Europene. Adoptarea statutului juridic european reprezintă un pas în îmbunătățirea cadrului de reglementare a partidelor europene.
<P>
Referitor la țara mea, avem în vigoare Legea nr. 334 din 2006, revizuită în 2010. În spațiul public, însă, se dezbate dacă nu ar fi mai oportun ca finanțarea pentru candidații la primării și parlament să fie suportată din bugetul de stat. Plafonul propus este de aproximativ 11 600 de euro pentru fiecare candidat. Prin asumarea acestor standarde de cost, s-ar elimina mita electorală și finanțările ilegale. Partidele ar avea în primul rând candidați competenți, și nu oameni capabili să-și promoveze propria campanie.
<SPEAKER ID="552" NAME="Diane Dodds" AFFILIATION="NI">
Domnule președinte, dezbaterea din această seară este simptomatică pentru tot ceea ce este în neregulă cu agenda pentru "mai multă Europă”. Pentru mine este pur și simplu uluitor să ascult și să văd cât de îndepărtată este dezbaterea de agenda cetățenilor obișnuiți. Domnul Duff conștientizează pe bună dreptate că există o lacună care trebuie completată între puterile europene și cetățenii individuali. Acest lucru este absolut corect, dar acea lacună nu va fi completată de partidele europene în dezvoltare și, după cum a spus un alt participant la dezbatere, acordând acelor partide resurse pe măsura ambițiilor lor.
<P>
L-aș provoca pe domnul Duff să meargă în weekend în circumscripția sa și să încerce să vândă acele păreri grupurilor locale de comunități care și-au redus finanțarea din cauza măsurilor de austeritate impuse de coaliția acestuia guvernului din Regatul Unit. Lacuna va fi totuși completată acordând oamenilor dreptul la cuvânt în ceea ce privește Lisabona, la federalismul în creștere și la litania de birocrație care vine de la aceste instituții.
<SPEAKER ID="553" NAME="Maroš Šefčovič">
vicepreședinte al Comisiei. - Domnule președinte, îmi încep remarcile de încheiere prin a-i mulțumi încă o dată doamnei Giannakou pentru raportul său deoarece consider că această dezbatere a dovedit în mod foarte clar că preocuparea și chestiunile ridicate în raportul său sunt justificate; acestea se află în centrul integrării europene și al naturii sale democratice.
<P>
Și schimbul de păreri a demonstrat în mod clar cât de sensibile sunt aceste chestiuni și, prin urmare, dacă acest Parlament va aproba mâine rezoluția legislativă propusă, Comisia îi va respecta angajamentul care decurge din acordul cadru și va răspunde la această rezoluție în termen de trei luni.
<P>
Cu toate acestea, după cum poate ați simțit din această dezbatere, este destul de clar că aceasta va fi o sarcină politică și juridică foarte delicată, elaborată, deoarece există o mulțime de chestiuni care sunt sensibile atât din punct de vedere juridic, cât și politic. Analizele noastre preliminare referitoare la statutul partidelor politice se află în această direcție dar, desigur, acum trebuie să studiem foarte atent temeiul juridic, eventuala formă juridică și, după cum vedem acum, cel mai probabil vom avea nevoie de un act juridic separat referitor la această chestiune. Asta deoarece revizuirea regulamentului din 2003-2004 pur și simplu nu va fi suficientă deoarece acesta viza chestiunea finanțării și nu a statutului grupurilor politice. Așadar acesta ar fi un punct de vedere care ar trebui analizat cu mare atenție.
<P>
Mai mulți vorbitori au ridicat problema amendării Regulamentului financiar. Aici va trebui încă o dată să privim cu atenție cerințele, domeniul de aplicare și durata și am luat desigur notă cu mare atenție de solicitările acestui raport pentru mai multă flexibilitate. După cum știți, deja am făcut unii pași în 2007 și vom examina cu mare atenție aceste propuneri. Cu toate acestea, este foarte clar că ar putea fi foarte dificil să cădem de acord asupra schimbărilor și că trebuie să le incorporăm în revizuirea actuală a Regulamentului Financiar și a normelor sale privind punerea în aplicare.
<P>
Desigur, Parlamentul este un legiuitor și este liber să ridice problema în procesul interinstituțional actual în curs de desfășurare, dacă dorește acest lucru. Vă mulțumesc încă o dată, domnule președinte, și desigur așteptăm cu nerăbdare dezbaterea care rezultă referitor la această chestiune imediat după adoptarea rezoluției și pregătirea răspunsului Comisiei.
<SPEAKER ID="554" NAME="Marietta Giannakou" LANGUAGE="EL">
Domnule președinte, aș dori să îi mulțumesc doamnei comisar în special pentru ceea ce a spus și pentru activitățile pe care le-a făcut și colegilor mei deputați care au sprijinit acest raport.
<P>
În primul rând, consider că este important să repet că, în ceea ce privește procedura de finanțare, partidele nu vor mai solicita finanțare și că modificarea regulamentului din 2007 a adus mai multă transparență, după cum a recunoscut și Transparency International. În al doilea rând, este corect ca partidele să vizeze un statut european și să își aducă statutul în conformitate cu instituțiile europene și cu legislația europeană și acest lucru este, desigur, destinat să satisfacă cetățenii.
<P>
În sfârșit, crearea unui mediu sigur și transparent pentru funcționarea și finanțarea partidelor este un act profund democratic. Avem nevoie de o zonă europeană a partidelor politice active care să aducă cetățenii în inima Uniunii și să îi ajute în viața de zi cu zi. Acest lucru va însemna o participare mai mare, mai multă democrație și, la analiza finală, mai multă Europă.
<SPEAKER ID="555" NAME="Președintele">
Dezbaterea a fost închisă.
<P>
Votarea va avea loc vineri, 6 aprilie, la ora 12.00.
<P>
Declarații scrise (articolul 149 din Regulamentul de procedură)
<SPEAKER ID="556" NAME="Cristian Silviu Bușoi" AFFILIATION="ALDE">
în scris. - Uniunea Europeană a fost în repetate rânduri criticată din cauza deficitului democratic. Pentru o democrație autentică, avem nevoie un spațiu politic european în adevăratul sens al cuvântului, iar partidele politice la nivel european sunt un instrument esențial pentru atingerea acestui scop. Propunerile de reformă a regulamentului privind statutul și finanțarea acestora prezente în acest raport sunt un pas înspre eficientizarea activității partidelor politice europene. Consider că acestea își pot îndeplini mult mai bine rolul dacă beneficiază de un statut politic și juridic uniform pe baza dreptului european. Actualul sistem în care aceste partide au personalitate juridică în baza legislației naționale, nu oferă condițiile cele mai favorabile pentru o comunicare eficientă a acestor partide cu electoratul din cele 27 de state membre. Introducerea unui statut european ar ajuta partidele politice la nivel european să se adapteze unei eventuale reforme de sistem electoral pentru alegerile europene, reformă aflată în discuție în prezent. De asemenea, salut facilitarea implicării partidelor politice europene în campanii pentru referendum-uri în ce privește chestiunile europene la nivelul statelor membre. De cele mai multe ori, aceste referendum-uri sunt dominate de chestiuni pur naționale. Implicarea partidelor europene ar putea ajuta la reorientarea dezbaterilor către subiectele reale ale acestor referendumuri.
<SPEAKER ID="557" NAME="Algirdas Saudargas" AFFILIATION="PPE">
în scris. - (LT) Discuțiile referitoare la consolidarea rolului partidelor politice europene prin dezvoltarea democrației în Europa și prin formarea opiniei publice sunt foarte relevante. Deși Parlamentul dobândește tot mai multe competențe, nu a existat o reducere a deficitului său democratic, din cauza participării tot mai scăzute a cetățenilor la alegerile în Parlamentul European. Partidele politice la nivel european sunt în esență instrumente de democrație parlamentară, care cresc conștiința politică europeană, promovează interesele în afacerile europene și exprimă voința cetățenilor Uniunii Europene. Prin urmare, sunt întru totul de acord cu raportorul că este necesar să se îmbunătățească situația partidelor politice la nivel european și să se pregătească un statut juridic clar și uniform și un model de finanțare pentru acestea. Astfel de partide nu ar trebui să rămână organisme străine. În prezent, rolul partidelor politice europene în sfera publică este mai degrabă limitat. Acestea sunt doar organizații-umbrelă ale partidelor naționale și nu au un contact direct cu electoratul. Noul statut juridic al acestor partide în Uniunea Europeană ar asigura uniformitatea organizațională și i-ar oferi oportunitatea de a-și îndeplini rolul mai eficient. Aș dori să subliniez că trebuie să continuăm să luptăm pentru crearea unui mediu mai sigur și mai transparent pentru finanțarea partidelor. Finanțarea partidelor nu ar trebui să se bazeze numai pe subvenții, trebuie să promovăm și finanțarea din resursele proprii, care sunt un semn al vitalității partidului.
<SPEAKER ID="557" NAME="Anna Záborská" LANGUAGE="SK">
Nu mi-ar plăcea să fiu un membru al unui partid politic stabilit pe principiile schițate în raportul depus. Se presupune că aceste partide vor deveni reprezentantele interesului public european, dar dacă întrebați oricare doi deputați în acest Parlament ce înseamnă asta, fiecare va răspunde diferit. Cine va stabili acest interes? Parlamentul? Comisia? Deputații nu sunt totuși numiți de instituțiile UE, ci sunt aleși de cetățenii statelor membre. Este de datoria mea să reprezint cetățenii reali, nu ceea ce consideră instituțiile UE că este "interesul public european”. Nu sunt de acord nici cu ideea că partidele europene ar trebui să opereze și la nivel regional și la nivel național. Acestea pur și simplu nu au un mandat pentru asta. Dacă vor începe să facă acest lucru, vor intra în conflict cu partidele pe ale căror buletine de vot au fost alese și cu votanții reprezentați de acele partide. Loialitatea mea este față de alegătorii mei, nu față de un partid politic european. Asta se numește un mandat liber. Prin urmare, nu sunt deloc de acord cu filosofia super partidelor prezentată în acest raport. Aceasta este încă o tentativă a euro-inginerilor sociali, care sunt atât de obsedați de super-statul utopic încât ignoră bunul simț. Dacă ar asculta de bunul simț, aceștia și-ar da seama că afirmarea cu încăpățânare a acestor propuneri doboară fundamentele integrării europene. În calitate de european convins, trebuie, prin urmare, să votez împotriva acestui raport.
