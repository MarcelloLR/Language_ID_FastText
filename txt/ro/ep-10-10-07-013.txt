<CHAPTER ID="013">
Explicații privind votul
<P>
Explicații orale privind votul
<SPEAKER ID="174" NAME="Lucas Hartong" AFFILIATION="NI">
(NL) Dle președinte, colega deputată, dna Mathieu, a sugerat în raportul său că, pentru moment, refuzăm să acordăm Colegiului European de Poliție descărcarea de gestiune pentru execuția bugetului său aferent exercițiului financiar 2008. În mod firesc, grupul meu, delegația Partidului pentru Libertate (PVV) olandez, a considerat că această abordare a fost destul de corectă. Pentru a fi mai clar, dosarul pentru Colegiul de Poliție seamănă de la început până la sfârșit cu un film polițist cu Hercule Poirot. O gestionare defectuoasă, un sistem de contabilitate vulnerabil la fraude, multe nereguli financiare și, în special, cheltuieli bugetare "creative”, utilizare neautorizată a fondurilor, și lista poate continua. De fapt, situația a fost atât de gravă încât, în cele din urmă, OLAF, Oficiul European de Luptă Antifraudă, a fost obligat să intervină.
<P>
Este un lucru pozitiv faptul că este în curs o anchetă și că sunt luate măsuri împotriva fraudei. Cu toate acestea, nu ar fi fost mai bine dacă am fi împiedicat frauda chiar de la început? Cum s-a putut permite să se întâmple așa ceva? De ce au fost controalele în vigoare atât de neadecvate în mod vizibil? Din nou, avem o situație la care cetățenii noștri doar se pot uita și pot da din cap în mod dezaprobator. În numele cetățenilor de origine olandeză, cerem în mod explicit să puneți capăt acestui întreg spectacol cu marionete al poliției europene cât mai curând posibil și pur și simplu să lăsați adevărata muncă de poliție celor care sunt Hercule Poirot ai statelor membre.
<SPEAKER ID="176" NAME="Izaskun Bilbao Barandica" AFFILIATION="ALDE">
(ES) Dle președinte, am votat în favoarea acestei inițiative cu scopul de a condamna încălcările în masă ale drepturilor omului și folosirea violului ca armă de război împotriva femeilor, băieților, tinerelor și copiilor; cu scopul de a cere ca persoanele implicate să fie trase la răspundere; cu scopul de a cere un angajament sporit din partea Organizației Națiunilor Unite în urma eșecului acțiunilor Misiunii de stabilizare a Organizației Națiunilor Unite în Republica Democrată Congo; cu scopul de a cere o soluție politică pentru conflictul armat, care trebuie să aibă loc prin reluarea dialogului privind procesul de pace; și cu scopul de a solicita un angajament sporit din partea regiunii Marilor Lacuri pentru promovarea păcii și stabilității în regiune.
<SPEAKER ID="178" NAME="Seán Kelly" AFFILIATION="PPE">
Dle președinte, am fost încântat să votez în favoarea acestei propuneri. În cadrul ultimei ședințe plenare, am votat să cerem guvernului iranian să suspende execuția prin lapidare a lui Sakineh Mohammadi-Ashtiani. Acest lucru a fost făcut până la elaborarea unei revizuiri, dar acea revizuire este foarte stranie. Acum se presupune că aceasta a fost găsit vinovată de crimă, în ciuda faptului că un alt bărbat fusese deja găsit vinovat de săvârșirea acelei crime. Acesta a fost eliberat acum pe baza faptului că copiii lui Ashtiani l-au iertat pe ucigașul tatălui ei.
<P>
Această suspiciune de crimă se bazează pe documente ale instanței care nu sunt solide. Trebuie să ne folosim influența pentru a pune mai multă presiune asupra guvernului iranian pentru a suspenda executarea permanent, și poate, pentru a îi acorda femeii azilul în Brazilia oferit de președintele brazilian.
<SPEAKER ID="180" NAME="Lena Ek" AFFILIATION="ALDE">
(SV) Dle președinte, în conformitate cu rapoartele ONU, cel puțin 8 300 de violuri au fost comise ca armă de război în estul statului Congo în 2009. 1 244 de femei au fost violate în primul trimestru al anului 2010. Există o medie de 14 violuri pe zi pe care o știm, deoarece, peste și dincolo de aceste cifre, numărul de cazuri neraportate este imens. Faptul că acest lucru a continuat fără o condamnare puternică din partea comunității internaționale este îngrozitor, și Europa, de asemenea, are o responsabilitate specială atunci când vine vorba de Congo.
<P>
Violența sexuală și cea pe bază de gen trebuie să fie privite întotdeauna ca o crimă de război și o crimă împotriva umanității. Este scandalos faptul că comunitatea internațională a închis ochii atât de mult timp la atacurile la care sunt supuse femeile și copiii din Congo. Prin urmare, sunt foarte bucuroasă să văd angajamentul arătat de către reprezentanta specială a ONU, dna Margot Wallström. Activitatea dumneaei va contribui la direcționarea privirilor lumii spre Republica Congo și conducerea acesteia. A sosit timpul să deschidem ochii cu toții. Acesta este motivul pentru care sprijin cu toată convingerea această rezoluție, care a fost votată astăzi prin intermediul acestui Parlament. Haideți să nu mai întoarcem niciodată spatele femeilor și copiilor din Africa.
<SPEAKER ID="182" NAME="Salvatore Iacolino" AFFILIATION="PPE">
(IT) Dle președinte, am votat în favoarea acestei rezoluții, fără îndoială, importante, deoarece ea va spori nivelul de protecție și de garanții cu privire la forajul viitor în toate mările, dar mai ales în mările fragile și în cele care au caracteristici specifice care trebuie luate în considerare în mod corespunzător.
<P>
La fel de importantă este încercarea de a atrage atenția asupra responsabilității și răspunderii financiare a operatorilor care efectuează această activitate profitabilă, care necesită măsuri de precauție necesare în scopul de a împiedica ca evenimentul care a avut loc în altă parte, cum ar fi în Golful Mexic, să se întâmple în mările noastre.
<P>
În mod clar, protecția mediului nu înseamnă a nega dreptul de a lua inițiative antreprenoriale, însă necesită o abordare precaută - după cum a numit-o dl comisar Oettinger - în cooperare cu alte țări terțe pentru a asigura securitatea mărilor noastre.
<SPEAKER ID="183" NAME="Licia Ronzulli" AFFILIATION="PPE">
(IT) Dle președinte, doamnelor și domnilor, cred că prospectarea petrolului în Europa este un subiect extrem de important. Din acest motiv, am adresat o întrebare cu solicitare de răspuns scris pe această temă în iulie. Incidentul grav care a avut loc în Golful Mexic în aprilie este un semnal de avertizare pe care nu ne putem permite să îl subestimăm. De fapt, există riscul ca episoade similare să se întâmple și în Europa.
<P>
La 21 mai, o platformă din Marea Nordului, din care sunt extrase 200 de milioane de tone de petrol anual, a fost evacuată din cauza unui risc grav de accident. Nu trebuie să uităm niciodată, doamnelor și domnilor, că, dacă un dezastru de acest gen s-ar întâmpla într-o mare închisă, cum ar fi Marea Mediterană, bogăția inestimabilă a biodiversității sale ar fi compromisă într-o măsură de neimaginat, după cum tocmai a subliniat dl Iacolino.
<P>
Potrivit datelor Comisiei Europene, platformele petroliere din mările noastre au produs aproximativ 200 de milioane de tone de petrol în 2008. Aceste cifre sunt în continuare prea mari pentru o economie care trebuie să se elibereze în mod necesar de combustibilii fosili. Angajamentul guvernului danez de a obține independență totală față de aceste tipuri de resurse de energie până în 2050 a fost o știre în ultima vreme. Această decizie va implica multe decizii dificile, dar ea trebuie să servească drept reper important pentru toate politicile viitoare de mediu ale Uniunii Europene.
<SPEAKER ID="185" NAME="Tunne Kelam" AFFILIATION="PPE">
Dle președinte, aș dori în special să subliniez sprijinul meu pentru amendamentul 11, care solicită ca, în strategiile viitoare ale Comisiei, să fie incluse măsuri care recunosc oficial drepturile popoarelor indigene de a gestiona resursele naturale de pe teritoriile lor și de a beneficia de pe urma utilizării lor.
<SPEAKER ID="187" NAME="Salvatore Iacolino" AFFILIATION="PPE">
(IT) Dle președinte, am votat împotriva acestui raport și sunt pregătit să explic motivele. Inițiativa are, fără îndoială, meritele sale, deoarece acordă o atenție deosebită unei lumi, lumea subsahariană, în special, în care dreptul la asistență medicală nu este încă la fel de confirmat cum ar trebui să fie.
<P>
Cu toate acestea, în comparație cu subiecte mai importante, care, în opinia mea, includ protecția mamelor și a copiilor, sau mai degrabă protecția mamelor gravide și a copiilor lor nenăscuți, un accent deosebit a fost pus pe aspectele de sănătate reproductivă, în legătură cu care ne-am exprimat unele preocupări.
<P>
Cu toate acestea, sunt convins că, în viitoarele activități desfășurate de Parlament, putem spori atenția acordată acelor comunități în care rata mortalității infantile - repet - este încă deosebit de ridicată și nu mai poate fi tolerată.
<SPEAKER ID="188" NAME="Anna Záborská" AFFILIATION="PPE">
(SK) Nu am putut vota pentru raportul elaborat de dna De Keyser pentru simplul motiv că nu înțeleg ce înseamnă politica europeană în domeniul sănătății sexuale și reproductive planificate.
<P>
Aș dori să menționez un lucru pe care îl cunosc personal. Un profesor important, medic ginecolog, și-a abandonat cariera universitară și a făcut o investiție financiară și profesională în îmbunătățirea sănătății în Africa subsahariană. El a construit clinici, în care a operat femei care sufereau de fistule în urma unor nașteri dificile. După câțiva ani, când acesta ajutase deja numeroase femei, a solicitat finanțare din partea Uniunii Europene în scopul de a-și extinde activitatea. Răspunsul a fost negativ și raționamentul absurd. Se pare că acesta nu își îndeplinise obligația de a sprijini sănătatea sexuală și reproductivă în proiectele sale. Nu știu ce ar putea sprijini sănătatea sexuală și reproductivă a femeilor mai mult decât vindecarea fistulelor din zona organelor genitale și a celor excretoare. Prin urmare, presupun în mod logic că, potrivit instituțiilor europene, sănătatea sexuală și reproductivă este pur și simplu o politică a avortului și anticoncepției. Acestea sunt motivele pentru care nu am putut vota în favoarea raportului.
<SPEAKER ID="190" NAME="Jan Březina" AFFILIATION="PPE">
(CS) Am votat în favoarea rezoluției referitoare la viitorul politicii de coeziune. Vreau să subliniez faptul că am lucrat intens la acest subiect, chiar dacă documentele oficiale ale programului nu sunt încă disponibile. În acest fel, ne demonstrăm hotărârea noastră de a fi un actor-cheie, indispensabil în procesul decizional privind adoptarea de norme noi pentru fondurile structurale în perioada de după 2013.
<P>
Cu toate acestea, nu susțin ideea că este necesar ca Fondul social european să aibă propriile reglementări. Văd în acest lucru pericolul de a crea o oportunitate pentru a elimina fondul social din politica de coeziune cu scopul de a-l aduce mai aproape de țările mai bogate și, invers, de a-l distanța de cele mai sărace. Nu aș dori să văd o astfel de evoluție, și nicio persoană care depinde de o politică de coeziune puternică și eficientă nu ar putea să o dorească. Sunt de acord ca Fondul social european să aibă propriile reglementări în măsura în care ele se aplică sarcinilor și definirii tematice a activităților sale. Pe de altă parte, reglementările din domeniile eligibilității geografice, obiectivelor, consilierii, monitorizării și mecanismelor concrete ar trebui să rămână comune.
<SPEAKER ID="191" NAME="Tunne Kelam" AFFILIATION="PPE">
Dle președinte, după ce am votat în favoarea acestei rezoluții, aș dori să fac trei observații. În primul rând, va fi crucial să conectăm și să adaptăm viitoarea politică de coeziune la strategia UE 2020, deoarece numai această legătură poate oferi o creștere economică durabilă și crearea de noi locuri de muncă. De asemenea, trebuie să consolidăm rolul măsurilor sociale din cadrul politicii de coeziune în vederea abordării schimbării situației democratice.
<P>
În al doilea rând, avem o foarte mare nevoie de o simplificare radicală a normelor privind finanțarea cu scopul de a face fondurile UE mai disponibile la nivel local și la nivelul ONG-urilor. Deseori, ne confruntăm cu o responsabilitate excesivă de natură birocratică care ia mai mult timp și energie decât cea care este necesară pentru elaborarea proiectelor.
<P>
În al treilea rând, în cursul pregătirii cadrului pentru perioada financiară următoare, va fi important să implicăm, în timp și la un nivel egal, reprezentanți ai regiunilor și ai sectorului întreprinderilor.
<P>
Explicații scrise privind votul
<SPEAKER ID="194" NAME="Roberta Angelilli" LANGUAGE="IT">
Proiectul de regulament, care își propune să garanteze că resortisanții țărilor terțe fac obiectul acelorași norme de coordonare a drepturilor în materie de asigurări sociale ca și cetățenii UE, în temeiul normelor revizuite incluse acum în Regulamentul (CE) nr. 883/2004 și în Regulamentul de punere în aplicare a acestuia, oferă o oportunitate ca Uniunea Europeană să garanteze un standard decent al protecției sociale pentru toți cetățenii. Trebuie să reafirmăm importanța asigurării faptului că toți resortisanții europeni și cei din țări terțe beneficiază de un tratament egal în ceea ce privește furnizarea de asigurare socială, deoarece acest principiu este inclus în Carta drepturilor fundamentale și este un instrument care ajută la finalizarea procesului de simplificare a normelor actuale. Împărtășirea, menținerea și promovarea valorilor pe care se bazează UE, cum ar fi respectarea drepturilor omului, trebuie neapărat să fie însoțite de norme comune care sunt aplicate în exact același mod, fără condiții sau limitări de niciun fel. Prin urmare, susțin cu mândrie și fermitate poziția Italiei, care presupune aprobarea regulamentului, deoarece ne va permite să realizăm un sistem unic pentru punerea în aplicare a Regulamentului (CE) nr 883/2004, și sper că toate celelalte state membre își vor revizui, de asemenea, pozițiile și vor transpune fără întârziere noile norme în legislația lor națională.
<SPEAKER ID="195" NAME="Vilija Blinkevičiūt" LANGUAGE="LT">
Am votat pentru această recomandare prezentată de Comisia pentru ocuparea forței de muncă și afaceri sociale a Parlamentului European, deoarece, odată cu intrarea în vigoare a Tratatului de la Lisabona și a modificărilor temeiurilor juridice, Uniunea Europeană este din nou obligată să revizuiască normele aplicabile cetățenilor din țările terțe. Această recomandare a Parlamentului se aplică la proiectul de regulament, care este menit să asigure faptul că resortisanții țărilor terțe care sunt rezidenți legali în UE și care se află într-o situație transfrontalieră fac obiectul acelorași norme de coordonare a drepturilor în materie de asigurări sociale. Această recomandare a Parlamentului propune aprobarea regulamentului prezentat de Consiliu fără alte întârzieri, deoarece noul regulament ar simplifica administrarea procedurilor și ar garanta egalitatea de tratament al resortisanților legali ai țărilor terțe în domeniul asigurărilor sociale. Mai mult, în ceea ce privește combaterea imigrației ilegale în Europa, acest regulament clarifică drepturile statelor membre în ceea ce privește competența lor de a decide dacă o persoană se află pe teritoriul lor în mod legal.
<SPEAKER ID="196" NAME="Diogo Feio" LANGUAGE="PT">
Resortisanții țărilor terțe rezidenți legali într-o țară din Uniune ale căror vieți implică o legătură cu sistemul juridic al unui alt stat membru se găsesc de multe ori în situații în care sunt neprotejați sau beneficiază de drepturi contradictorii. Există o nevoie urgentă de a preveni astfel de situații. Pentru ca aceste persoane să fie tratate corect, ar trebui să le fie acordate drepturi și obligații care sunt, în măsura în care acest lucru este rezonabil, echivalente cu cele ale cetățenilor din țările UE. Această echivalență poate fi justificată detaliat și coordonarea între sistemele judiciare poate fi percepută drept o chestiune de dreptate, nu în ultimul rând în ceea ce privește beneficiile sociale.
<SPEAKER ID="998" NAME="José Manuel Fernandes" LANGUAGE="PT">
Scopul rezoluției este de a garanta faptul că resortisanții țărilor terțe care sunt rezidenți legali în UE și care se află într-o situație transfrontalieră ce implică cel puțin două state membre fac obiectul acelorași norme de coordonare a drepturilor în materie de asigurări sociale ca și cetățenii UE, în temeiul normelor revizuite incluse acum în Regulamentul (CE) nr. 883/2004 și în Regulamentul de punere în aplicare a acestuia [Regulamentul (CE) nr. 987/2009].
<P>
La momentul prezentării inițiale a propunerii Comisiei, Parlamentul European a fost consultat și a adoptat două amendamente prin care au fost înlocuite referințele la Carta drepturilor fundamentale și s-a subliniat că un înalt standard de protecție socială este unul dintre obiectivele Uniunii Europene, menționat în Regulamentul (CE) nr. 859/2003. Am votat pentru această rezoluție, astfel încât să se asigure adoptarea noului regulament pentru a garanta egalitatea de tratament în ceea ce privește asigurările sociale pentru resortisanții rezidenți din țări terțe.
<SPEAKER ID="997" NAME="Sylvie Guillaume" AFFILIATION="S&amp;D">
în scris. - (FR) Astfel cum a susținut raportul elaborat de dna Jean Lambert, în opinia mea, este esențial ca resortisanții țărilor terțe și familiile acestora care sunt rezidente legal în cadrul Uniunii Europene să aibă aceleași drepturi și beneficii ca și cetățenii europeni în ceea ce privește accesul la asigurările sociale. Cu acest vot, Parlamentul European a pus capăt unor situații inacceptabile de discriminare. Cu toate acestea, sunt dezamăgită de faptul că anumite țări, cum ar fi Danemarca și Regatul Unit, nu participă la aceste scheme de coordonare pentru resortisanții țărilor terțe. Cum poate reuși Uniunea Europeană să stabilească proceduri simplificate și armonizate pentru resortisanții țărilor terțe, când anumite state membre preferă să nu urmeze această abordare comună? Există, desigur, un risc real al unei "Europe à la carte”, dar în fața reticenței unor state, înrădăcinată în identitatea lor națională, trebuie să acționăm.
<SPEAKER ID="996" NAME="Alan Kelly" AFFILIATION="S&amp;D">
în scris. - Proiectul de regulament își propune să garanteze faptul că resortisanții țărilor terțe care sunt rezidenți legali în UE și care se află într-o situație transfrontalieră care implică cel puțin două state membre fac obiectul acelorași norme de coordonare a drepturilor în materie de asigurări sociale ca și cetățenii UE, în temeiul regulamentelor menționate anterior. Adoptarea acestei legislații constituie un pas important în asigurarea unui tratament egal pentru resortisanții țărilor terțe pe teritoriul UE. Aceste persoane sunt adesea victime ale unei discriminări intense pe teritoriul nostru și în conformitate cu această legislație, resortisanții țărilor terțe vor putea să se deplaseze în cadrul UE, beneficiind aceleași garanții atunci când vine vorba de drepturile lor în materie de asigurări sociale ca și cetățenii UE.
<SPEAKER ID="197" NAME="Krzysztof Lisek" LANGUAGE="PL">
Doamnelor și domnilor, am fost foarte bucuros pentru rezultatul pozitiv al votului de astăzi din Parlament privind liberalizarea regimului vizelor pentru țările din Balcanii de Vest. După eliminarea obligativității vizelor pentru cetățenii din Serbia, Muntenegru și fosta Republică Iugoslavă a Macedoniei în decembrie 2009, au fost așteptate cu nerăbdare deciziile asemănătoare în ceea ce privește Bosnia și Herțegovina și Albania. Deschiderea Uniunii Europene către alte națiuni balcanice va aduce multe rezultate pozitive pentru toate părțile implicate. În primul rând, aceasta este o îmbunătățire fără precedent pentru cetățenii obișnuiți, care pot experimenta acum Uniunea Europeană pe cont propriu și pot călători liber în toate statele membre. În al doilea rând, acesta este un alt pas extrem de important în direcția obiectivului de stabilizare a situației din regiune și de creare a unui climat pozitiv pentru reforme suplimentare și pentru integrarea viitoare a tuturor țărilor balcanice în Uniunea Europeană. Cu toate acestea, ar trebui să luăm, de asemenea, decizii asemănătoare în ceea ce privește obligativitatea vizelor pentru cetățenii din Kosovo. Locuitorii acestei țări nu ar trebui să rămână singura națiune total izolată din Balcani, și privilegiile care au legătură cu călătorii gratuite în întreaga Europă ar trebui să fie, de asemenea, extinse pentru a îi cuprinde pe aceștia. Sunt extrem de mulțumit de inițiativa luată de Parlamentul European de a elimina regimul de vize pentru Bosnia și Herțegovina și Albania. Acesta este un pas înainte către includerea țărilor din Balcani în Europa, și se bucură de sprijinul meu ferm.
<SPEAKER ID="198" NAME="Jean-Luc Mélenchon" LANGUAGE="FR">
Acest text asigură furnizarea de protecție socială pentru resortisanții țărilor terțe în întreaga UE. În acest sens, el reprezintă un pas înainte. Cu toate acestea, este regretabil faptul că situația imigranților ilegali este total ignorată. Persoanele care locuiesc ilegal au de asemenea dreptul de a fi protejate. În Europa, ca și în altă parte, ar trebui să fie interzis să se declare că orice ființă umană, oricine ar fi ea, nu va fi protejată.
<SPEAKER ID="995" NAME="Nuno Melo" LANGUAGE="PT">
Niciun resortisant al țărilor terțe care locuiește pe teritoriul UE și care este rezident legal nu ar trebui să fie supus discriminării de niciun fel. Aceștia trebuie să aibă, de asemenea, în cazul în care este necesar, acces la asigurări sociale, fără niciun conflict între diferitele sisteme juridice ale statelor membre. De aceea este atât de important să adoptăm această directivă.
<SPEAKER ID="199" NAME="Raül Romeva i Rueda" AFFILIATION="Verts/ALE">
în scris. - Proiectul de regulament își propune să garanteze faptul că resortisanții țărilor terțe care sunt rezidenți legali în UE și care se află într-o situație transfrontalieră ce implică cel puțin două state membre fac obiectul acelorași norme de coordonare a drepturilor în materie de asigurări sociale ca și cetățenii UE, în temeiul normelor revizuite incluse acum în Regulamentul (CE) nr. 883/2004 și în Regulamentul de punere în aplicare a acestuia [Regulamentul (CE) nr. 987/2009]. La momentul prezentării inițiale a propunerii Comisiei, Parlamentul European a fost consultat și a adoptat două amendamente prin care au fost înlocuite referințele la Carta drepturilor fundamentale și s-a subliniat că un înalt standard de protecție socială este unul dintre obiectivele Uniunii Europene, menționat în Regulamentul (CE) nr. 859/2003. Ambele amendamente au fost incluse în poziția Consiliului în primă lectură din 26 iulie 2010, la considerentele 4 și 7. Consiliul propune un număr mic de amendamente: acesta a inclus unele considerente legate de participarea anumitor state membre, bazându-se pe temeiul juridic al propunerii, respectiv articolul 79 alineatul (2) litera (b). (considerentele 17, 18, 19.) În mod regretabil, Danemarca nu participă la mecanismele de coordonare pentru resortisanții țărilor terțe. Irlanda a ales să participe, dar Marea Britanie a optat pentru neparticipare și, prin urmare, va acționa conform normelor existente.
<SPEAKER ID="994" NAME="José Manuel Fernandes" LANGUAGE="PT">
Susțin propunerea de numire a lui Lazaros Stavrou Lazarou ca membru al Curții de Conturi. Competențele sale în domeniul administrației publice, al programului internațional privind fiscalitatea și al economiei sunt remarcabile, așa cum este experiența sa vastă în ceea ce privește supravegherea, monitorizarea și auditarea conturilor publice, și în combaterea fraudei, atât în țara sa, cât și la nivel european. Din audierea sa și din modul în care și-a îndeplinit îndatoririle, aș dori să subliniez recunoașterea și valoarea pe care dumnealui le acordă importanței punerii în aplicare a sistemelor informatice și a automatizării serviciilor, precum și descentralizării procedurilor, astfel încât să facă informațiile și instituțiile publice mai eficiente, mai transparente și mai fiabile.
<SPEAKER ID="201" NAME="Raül Romeva i Rueda" AFFILIATION="Verts/ALE">
în scris. - Deși votul a fost secret, nu am nicio problemă în a recunoaște faptul că, întrucât dl Lazaros Stavrou Lazarou îndeplinește condițiile prevăzute la articolul 286 alineatul (1) din Tratatul privind funcționarea Uniunii Europene, am dat un aviz favorabil privind propunerea de numire a dumnealui ca membru al Curții de Conturi.
<SPEAKER ID="993" NAME="José Manuel Fernandes" LANGUAGE="PT">
Propunerea de numire a lui Gijs M. de Vries ca membru al Curții de Conturi va reprezenta cu siguranță o valoare adăugată pentru instituție, nu în ultimul rând la nivelul de garantare a cooperării instituționale în cadrul Uniunii Europene și de evaluare a resurselor entităților de supraveghere din statele membre. Din experiența sa în cadrul Curții de Conturi din Țările de Jos, al guvernului național și al Parlamentului European, aș sublinia angajamentul dumnealui față de supravegherea legalității proceselor de achiziții publice și determinarea sa în combaterea fraudei și a corupției, precum și garanțiile sale de responsabilitate, independență și adecvare în procesele de luare a deciziilor Curții de Conturi.
<SPEAKER ID="203" NAME="Raül Romeva i Rueda" AFFILIATION="Verts/ALE">
în scris. - Deși votul a fost secret, nu am nicio problemă în a recunoaște faptul că, întrucât dl Gijs M. de Vries îndeplinește condițiile prevăzute la articolul 286 alineatul (1) din Tratatul privind funcționarea Uniunii Europene, am dat un aviz favorabil privind propunerea de numire a dumnealui ca membru al Curții de Conturi.
<SPEAKER ID="991" NAME="Nuno Melo" LANGUAGE="PT">
Curtea de Conturi este o instituție care inspectează veniturile și cheltuielile Uniunii Europene, pentru a le verifica legalitatea, dar și pentru a verifica buna gestiune financiară. Ea funcționează cu o independență absolută. În acest sens, propunerea de numire a persoanelor din care este constituită trebuie să se facă în funcție de criterii de capacitate și independență.
<P>
Astfel, la inițiativa Consiliului, au fost propuse pentru Curtea de Conturi persoane din diferite state membre ale UE. Toate aceste persoane și-au transmis curriculumurile vitae, au răspuns la un chestionar scris și au fost supuse audierilor în cadrul Comisiei pentru control bugetar. Majoritatea și-au susținut cauza suficient de bine pentru a-și justifica propunerea de numire în cadrul Curții de Conturi, acolo unde își vor desfășura activitatea în mod capabil și independent.
<SPEAKER ID="205" NAME="George Becali" AFFILIATION="NI">
în scris. - Am votat în favoarea acestui raport. Cred și eu, ca și doamna raportor, că Fondul european de ajustare la globalizare trebuie să sprijine lucrătorii concediați ca urmare a schimbărilor din structura comerțului mondial. Faptul că în 2010 autoritatea bugetară a aprobat deja 8 propuneri de mobilizare a Fondului e un semn de flexibilizare a procedurilor, o probă că am reușit să identificăm noi resurse și să le alocăm suficient de rapid statelor membre. Salut, de asemenea, faptul că a fost identificată de Comisie o sursă alternativă de credite de plată, alta decât alocările neutilizate din FSE.
<SPEAKER ID="206" NAME="Izaskun Bilbao Barandica" LANGUAGE="ES">
Susțin această inițiativă pentru a ajuta persoanele care au fost concediate de către cele 82 de întreprinderi din Galicia să reintre pe piața forței de muncă. Acest lucru nu înlocuiește în niciun caz responsabilitățile întreprinderilor în conformitate cu legislația națională și acordurile colective.
<SPEAKER ID="990" NAME="Maria Da Graça Carvalho" LANGUAGE="PT">
Având în vedere faptul că Spania a solicitat asistență în ceea ce privește cazurile celor 703 de concedieri din 82 de întreprinderi care funcționează în diviziunea 14 NACE Rev. 2, (fabricarea articolelor de îmbrăcăminte), din regiunea NUTS II Galicia, am votat în favoarea rezoluției, deoarece sunt de acord cu propunerea Comisiei și cu amendamentele la aceasta depuse de Parlament. Sunt de acord că, în conformitate cu articolul 6 din Regulamentul privind crearea Fondului european de ajustare la globalizare (FEG), trebuie să se asigure că FEG sprijină reintegrarea lucrătorilor individuali concediați în muncă. Repet, de asemenea, faptul că asistența din partea FEG nu trebuie să înlocuiască acțiunile care sunt responsabilitatea întreprinderilor în virtutea legislației naționale sau a acordurilor colective, nici măsurile de restructurare a societăților sau sectoarelor.
<SPEAKER ID="207" NAME="Diogo Feio" LANGUAGE="PT">
Un total de 702 concedieri din 82 de întreprinderi de textile justifică cererea autorităților spaniole de mobilizare a Fondului european de ajustare la globalizare. Creșterea numărului de concedieri din industria textilă și industria de îmbrăcăminte galițiană se adaugă la percepția externă că toți omologii europeni sunt într-o poziție slabă similară (nu în ultimul rând, în țara mea, unde acest sector a fost deosebit de grav afectat) ca urmare a expunerii la concurența internațională, în special din partea țărilor în curs de dezvoltare, în care costurile de producție sunt mai mici. Criza internațională prin care se trece acum a contribuit la accentuarea acestei stări de fapt. Sper că lucrătorii care au fost concediați vor avea în curând posibilitatea de a-și relua viața lor activă.
<SPEAKER ID="989" NAME="José Manuel Fernandes" LANGUAGE="PT">
În fața impactului acestei crize economice și financiare mondiale asupra pieței forței de muncă, aș dori să subliniez importanța punerii corespunzătoare în aplicare a Fondului european de ajustare la globalizare (FEG). Din nefericire, FEG este utilizat foarte puțin. din suma de 500 de milioane de euro de finanțare pusă la dispoziție prin fond în acest an, a fost solicitat doar 11 % pentru a finanța planurile de ajutor pentru lucrătorii care au fost concediați. Având în vedere rata ridicată a șomajului, această situație este îngrijorătoare și de neînțeles.
<P>
Aș dori să subliniez, de asemenea, faptul că, în urma avertismentelor și rapoartelor succesive, a fost înființată o sursă alternativă de credite de plată, alta decât fondurile FSE neutilizate. Având în vedere efectele acestei crize, care sunt în special resimțite în sectorul produselor textile, aș dori să subliniez importanța acestui plan pentru suma de 1 844 700 de euro ca sprijin pentru cei 703 de muncitori concediați din 82 de întreprinderi din sectorul textilelor din Galicia. În contrast cu această inițiativă a guvernului spaniol, mi se pare regretabil faptul că guvernul portughez nu a intervenit în acest fel în districtele Braga și Viana do Castelo, care se învecinează cu Galicia și au rate ridicate ale șomajului din cauza falimentelor succesive ale întreprinderilor.
<SPEAKER ID="208" NAME="João Ferreira" LANGUAGE="PT">
Au fost făcute alte trei cereri pentru mobilizarea Fondul de solidaritate, fiecare corespunzând închiderii unei fabrici din Europa, inclusiv cea a unei fabrici de textile din Galicia, Spania. În total, alte câteva sute de muncitori au fost concediați. Să ne amintim încă o dată că acest sector trece, de asemenea, printr-o criză gravă în Portugalia, suferind deosebit de intens din cauza efectelor liberalizării comerțului mondial, în condițiile în care nu s-a luat niciuna dintre acțiunile necesare pentru a-l proteja. Aceste efecte pot deveni acum chiar mai rele ca urmare a deciziei de a intensifica măsurile de liberalizare pentru textilele din Asia. Acest pas a fost făcut sub pretextul de a oferi ajutor umanitar pentru Pakistan, în timp ce, în realitate, el îndeplinește dorințele importatorilor majori din Uniunea Europeană. Fiecare nouă cerere de mobilizare a acestui fond sporește urgența măsurilor pe care le susținem, care au ca scop combaterea șomajului în mod eficient, impulsionarea activității economice, eradicarea locurilor de muncă fără securitate, și reducerea programului de lucru fără reducerea plății. Aceste măsuri implică, de asemenea, lupta împotriva relocalizărilor întreprinderilor și, în ansamblu, este necesară o ruptură completă de politicile neoliberale care cauzează un dezastru economic și social vizibil în țările din UE.
<SPEAKER ID="209" NAME="Estelle Grelier" LANGUAGE="FR">
Am votat pentru raportul elaborat de dna Matera referitor la mobilizarea Fondului european de ajustare la globalizare (FEG) pentru lucrătorii din industria textilelor din Spania. Astfel cum am afirmat în luna septembrie în timpul dezbaterii privind viitorul FEG după 2013, sunt dezamăgită de faptul că acest fond, creat pentru sprijinirea lucrătorilor concediați "ca urmare a recesiunii sau globalizării”, în prezent nu este garantat din punct de vedere financiar în bugetul european. Într-adevăr, nu cred că exploatarea resurselor financiare ale altor programe europene pentru a finanța FEG este o soluție viabilă pe termen lung. Prin urmare, atunci când Comisia pentru bugete a votat pentru mobilizarea FEG pentru lucrătorii spanioli menționați în raportul elaborat de dna Matera, am arătat, împreună cu deputatul în Parlamentul European socialist belgian, dl Daerden, necesitatea de a lucra spre definirea unui titlu bugetar separat pentru această finanțare. Lucrul care se află în joc aici este credibilitatea Uniunii Europene în ceea ce privește sprijinirea cetățenilor afectați de instabilitatea economică.
<SPEAKER ID="210" NAME="Jean-Luc Mélenchon" LANGUAGE="FR">
Mă abțin din respect pentru lucrătorii spanioli din industria textilelor sacrificați în numele globalizării sacrosancte. În situația în care aceștia sunt aruncați ca rezultat al politicilor neoliberale promovate de Uniunea Europeană, s-ar putea vota împotriva sumei derizorii pe care le-o acordă elitele europene. Cu toate acestea, puținul pe care li-l dăm le poate diminua greutățile. Acest lucru nu face logica Fondului european de ajustare la globalizare mai puțin intolerabilă. Acesta susține relocalizarea producției de textile. Sancționează apetitul pentru profit al miliardarilor iresponsabili din punct de vedere social, ca Manuel Jove. În regatul eurocraților, singurul preț de plătit pentru o conștiință curată este comunitatea.
<SPEAKER ID="988" NAME="Nuno Melo" LANGUAGE="PT">
UE este un spațiu al solidarității, din care face parte și Fondul european de ajustare la globalizare (FEG). Această asistență este esențială pentru a ajuta șomerii și victimele relocalizărilor care apar în contextul globalizării. Un număr tot mai mare de întreprinderi sunt relocalizate, profitând de costurile reduse ale forței de muncă din diferite țări, în special China și India, de multe ori în detrimentul țărilor care respectă drepturile lucrătorilor. Scopul FEG este de a-i ajuta pe lucrătorii care sunt victimele relocalizării întreprinderilor, și este fundamental în a le facilita accesul la noi locuri de muncă. FEG a fost deja utilizat în trecut de către alte țări ale UE, astfel încât acum ar trebui să acordăm acest ajutor celor 703 de lucrători concediați din 82 de întreprinderi din industria textilelor din regiunea Galicia. Astfel se explică votul meu.
<SPEAKER ID="211" NAME="Miroslav Mikolášik" LANGUAGE="SK">
Sunt încântat să văd că Fondul european de ajustare la globalizare este utilizat în regiunile afectate menționate anterior și sunt total de acord cu acest lucru. Cred, mai precis, că întregul proces, de la întocmirea cererilor până la prelucrarea și obținerea deciziei finale a autorității bugetare, a fost până acum destul de dificil și complex, în conformitate cu experiența multor țări.
<P>
De exemplu, în 2009, contribuțiile solicitate din fond au fost, în medie, în jur de 5 552 700 de euro, și 30 din cererile depuse de către 13 state membre au fost legate de 17 sucursale. Cu toate acestea, autoritatea bugetară a aprobat anul trecut 10 contribuții financiare din partea FEG în valoare, în total, de 52 349 000 de euro, ceea ce reprezintă doar 10,5 % din suma anuală maximă care poate fi utilizată din acest fond.
<P>
Unul dintre motive este în principal o lipsă de experiență în procesele fondului și lunga perioadă de incertitudine financiară până la așteptarea deciziei autorității bugetare.
<P>
Cred că procedurile simplificate pentru evaluări și luarea deciziilor introduse la sfârșitul anului 2009 vor simplifica și vor accelera depunerea cererilor de asistență din partea fondului și, în consecință, vor aduce o asistență eficientă pentru lucrătorii care și-au pierdut locul de muncă ca urmare a schimbărilor din structura comerțului mondial.
<SPEAKER ID="212" NAME="Andreas Mölzer" LANGUAGE="DE">
Același lucru se aplică în acest caz, precum și cu privire la cazul danez anterior. Lucrătorii care sunt disponibilizați fără vina lor, sau din cauza crizei financiare și economice generate de speculatori în SUA și în Regatul Unit, au nevoie de ajutor rapid. Spania a prezentat deja o cerere de asistență financiară de la Fondul european de ajustare la globalizare (FEG) la 5 februarie 2010, ca urmare a concedierilor din 82 de întreprinderi din diviziunea 14 NACE Rev. 2 (fabricarea articolelor de îmbrăcăminte), într-o singură regiune NUTS II, Galicia (ES11) din Spania, și a completat această cerere prin informații suplimentare transmise până la 11 mai 2010. Cererea îndeplinește condițiile pentru stabilirea contribuțiilor financiare, astfel cum sunt prevăzute la articolul 10 din Regulamentul (CE) nr. 1927/2006. Comisia propune mobilizarea unei sume de 1 844 700 de euro. Prin urmare, ar trebui mobilizat FEG pentru a oferi o contribuție financiară ca răspuns la cererea depusă de Spania, motiv pentru care am votat în favoarea raportului elaborat de dna Matera.
<SPEAKER ID="214" NAME="Vilja Savisaar-Toomast" LANGUAGE="ET">
Am votat în favoarea acestui raport și, de asemenea, în favoarea următoarelor două rapoarte referitoare la mobilizarea Fondului european de ajustare la globalizare. Cred că Uniunea Europeană trebuie să sprijine persoanele care au devenit șomere ca urmare a crizei financiare și economice mondiale. Rapoartele de astăzi au arătat că ajutorul este necesar atât pentru țările care se confruntă cu dificultăți economice, cum ar fi Spania, precum și pentru una dintre cele mai bogate și prospere țări din Europa, Danemarca. În același timp, din păcate, trebuie să spun cu regret că, până acum, nu am avut oportunitatea de a vota pentru un raport similar care privește Estonia. Sper că guvernul nostru învață din acțiunile altor state membre și, de asemenea, participă la sprijinirea șomerilor noștri.
<SPEAKER ID="215" NAME="Silvia-Adriana Țicău" AFFILIATION="S&amp;D">
în scris. - În februarie 2010, Spania a depus o cerere de asistență pentru utilizarea Fondului european de ajustare la globalizare (FEAG) în legătură cu disponibilizările efectuate în 82 de întreprinderi din regiunea Galicia a căror activitate era confecționarea articolelor de îmbrăcăminte. Am votat pentru Rezoluția Parlamentului European privind mobilizarea FEAG în ceea ce privește acordarea de ajutor persoanelor disponibilizate. Liberalizarea comerțului în sectorul textilelor și al confecțiilor a generat schimbări radicale în structura comerțului mondial, având ca rezultat tendința generala de delocalizare a producției în afara UE, către țări cu costuri mai mici de producție, de exemplu China si Maroc. De asemenea, criza economică a cauzat un număr mare de falimente în industria textilă, ceea ce a dus la concedieri masive. În regiunea Galicia s-au înregistrat 32 700 de concedieri între 2007 si 2009, dintre care 4414 în industria textilelor, 80% dintre lucrătorii concediați fiind femei. Consider că este necesar ca procedura acordării acestor fonduri să fie simplificată, astfel încât FEAG să fie ușor de accesat de către întreprinderile afectate de consecințele crizei economice și financiare și de schimbările din structura comerțului mondial. Subliniez rolul important pe care îl are FEAG în reintegrarea pe piața muncii a lucrătorilor concediați
<SPEAKER ID="216" NAME="Viktor Uspaskich" LANGUAGE="LT">
Doamnelor și domnilor, ca și Spania și Danemarca, Lituania este conștientă de bunul potențial pe care Fondul european de ajustare la globalizare (FEG) îl poate aduce. Lituania a primit un total de 2,9 milioane de euro sub formă de ajutor din partea FEG, care a fost alocat pentru lucrătorii din sectoarele construcțiilor și al fabricării de bunuri de uz casnic care au fost grav afectate de criză. Cu toate acestea, fondul încă trebuie să-și dovedească valoarea. Înființat ca o contramăsură rapidă, în prezent FEG a încetinit și a devenit complicat din cauza birocrației. Principalul dezavantaj este mobilizarea necesară a fondului. În medie, aprobarea cererilor durează 294 de zile. Cum a scris Financial Times în această săptămână, peste 37 000 de lucrători din întreaga Europă așteaptă încă ajutor din partea fondului. Până în prezent, numai 140 milioane de euro din suma disponibilă totală FEG (2 miliarde de euro) au fost plătiți. Banii fondului, de asemenea, sunt distribuiți în mod neuniform. Doar 6 % din plăți sunt acordate pentru proiecte în țările în care produsul intern brut este mai mic decât media UE. FEG trebuie să fie mai flexibil dacă dorim să evităm afundarea în incertitudine. Multe state membre, inclusiv Lituania, sunt candidate apte pentru alte fonduri, care necesită mai puțină cofinanțare și birocrație.
<SPEAKER ID="987" NAME="Maria Da Graça Carvalho" LANGUAGE="PT">
Întrucât Danemarca a solicitat asistență pentru 1 443 de cazuri de concedieri din trei întreprinderi ale Grupului Danfoss, care își desfășoară activitatea într-un sector din diviziunile 27 și 28 ale NACE Rev. 2, din regiunea NUTS II Syddanmark, am votat în favoarea rezoluției, deoarece sunt de acord cu propunerea Comisiei și cu amendamentele depuse la aceasta de către Parlament. Sunt de acord că funcționarea și valoarea adăugată a Fondului european de ajustare la globalizare ar trebui să fie evaluate în contextul evaluării generale a programelor și a altor instrumente diverse create de Acordul interinstituțional din 17 mai 2006, în procesul revizuirii intermediare a cadrului financiar multianual 2007-2013.
<SPEAKER ID="218" NAME="Diogo Feio" LANGUAGE="PT">
Sprijinul suplimentar pentru lucrătorii concediați se dovedește de asemenea necesar într-o țară despre care puțini și-ar imagina că ar fi afectată de astfel de greutăți, întrucât este în general considerată ca fiind mai în măsură să concureze pe piața mondială decât majoritatea celorlalte state membre ale UE. Cu toate acestea, chiar și Danemarca simte acum efectele globalizării, care o afectează în sectoare care ar fi fost de crezut că ar fi mai imune la concurență, cum ar fi fabricarea de echipament electric, producția de mașini și echipamente. Acest fapt îngrijorător ne alarmează cu privire la gravitatea crizei economice în care suntem scufundați și la necesitatea de a găsi modalități din ce în ce mai eficiente și creative de a crește capacitatea Europei de a concura, ajutând în același timp lucrătorii care au fost concediați să se întoarcă la muncă. Fondul european de ajustare la globalizare este un astfel de mecanism.
<SPEAKER ID="986" NAME="José Manuel Fernandes" AFFILIATION="PPE">
în scris. - (PT) Aș dori să subliniez contribuția potențială a acestui plan de asistență finanțat de Fondul european de ajustare la globalizare (FEG) la reintegrarea lucrătorilor concediați și reabilitarea socială a acestora după un caz deosebit de tragic, cum este cel al celor trei întreprinderi ale Grupului Danfoss care au dat faliment. Toate aceste întreprinderi erau localizate în Syddanmark, Danemarca, și toate au intrat in faliment într-o perioadă de trei luni în 2009, afectând 1 443 lucrători dintr-un sector - producția de mașini și de echipamente electronice - care a fost deosebit de greu afectat de această criză.
<P>
Aș dori să subliniez din nou că, din păcate, FEG a fost foarte rar utilizat în fața ratelor ridicate ale șomajului din Europa. Din suma de 500 de milioane de euro de finanțare pusă la dispoziție prin intermediul FEG în acest an, a fost solicitat doar 11 % pentru a finanța planurile de sprijin pentru lucrătorii care au fost concediați ca urmare directă a crizei financiare și economice mondiale. Cu toate acestea, aș dori să subliniez faptul că, în urma unor avertismente și rapoarte succesive, a fost înființată o sursă alternativă de credite de plată, alta decât fondurile neutilizate FSE.
<SPEAKER ID="219" NAME="Estelle Grelier" LANGUAGE="FR">
Am votat pentru raportul elaborat de dna Matera referitor la mobilizarea Fondului european de ajustare la globalizare (FEG) pentru lucrătorii Grupului Danfoss din Danemarca. Astfel cum am afirmat în luna septembrie în timpul dezbaterii privind viitorul FEG după 2013, sunt dezamăgită de faptul că acest fond, creat pentru sprijinirea lucrătorilor concediați "ca urmare a recesiunii sau globalizării”, în prezent nu este garantat din punct de vedere financiar în bugetul european. Într-adevăr, nu cred că exploatarea resurselor financiare ale altor programe europene pentru a finanța FEG este o soluție viabilă pe termen lung. Prin urmare, atunci când Comisia pentru bugete a votat pentru mobilizarea FEG pentru lucrătorii danezi menționați în raportul Matera, am subliniat, împreună cu deputatul în Parlamentul European socialist belgian, dl Daerden, necesitatea de a lucra pentru definirea unui titlu bugetar separat pentru această finanțare. Lucrul care se află în joc aici este credibilitatea Uniunii Europene în ceea ce privește sprijinirea cetățenilor afectați de instabilitatea economică.
<SPEAKER ID="220" NAME="Jean-Luc Mélenchon" LANGUAGE="FR">
Mă abțin din respect pentru lucrătorii danezi maltratați de globalizare. În situația în care aceștia sunt aruncați ca rezultat al politicilor neoliberale promovate de Uniunea Europeană, am putea să ne simțim îndreptățiți să votăm împotriva sumei derizorii pe care eurocrația le-o acordă fără tragere de inimă. Cu toate acestea, puținul pe care li-l dăm le poate ușura greutățile. Acest lucru nu face logica Fondului european de ajustare la globalizare mai puțin condamnabilă. Acesta susține relocalizările pe care Grupul Danfoss le-a promovat cu scopul de a-și crește profiturile.
<SPEAKER ID="985" NAME="Nuno Melo" LANGUAGE="PT">
UE este un spațiu al solidarității, UE este un spațiu al solidarității, din care face parte și Fondul european de ajustare la globalizare (FEG). Această asistență este esențială pentru a ajuta șomerii și victimele relocalizărilor care apar în contextul globalizării. Un număr tot mai mare de întreprinderi sunt relocalizate, profitând de costurile reduse ale forței de muncă din diferite țări, în special China și India, de multe ori în detrimentul țărilor care respectă drepturile lucrătorilor.
<P>
Scopul FEG este de a-i ajuta pe lucrătorii care sunt victimele relocalizării întreprinderilor, și este fundamental în a le facilita accesul la noi locuri de muncă în viitor. FEG a fost deja utilizat în trecut de alte țări ale UE, astfel încât acum ar trebui să acordăm acest ajutor celor 1 443 de lucrători concediați din cele trei întreprinderi ale Grupului Danfoss care își desfășoară activitatea în diviziunile 27 și 28 Rev. NACE 2, din regiunea NUTS II Syddanmark. Astfel se explică votul meu.
<SPEAKER ID="221" NAME="Andreas Mölzer" LANGUAGE="DE">
Uniunea Europeană a pus în practică instrumente legislative și bugetare necesare pentru a oferi un sprijin suplimentar pentru acei lucrători afectați de consecințele schimbărilor structurale ambițioase în practicile comerciale mondiale și pentru a contribui la reintegrarea lor pe piața muncii. Este de asemenea posibil să ajutăm lucrătorii care au fost concediați ca urmare a crizei economice și financiare mondiale. Cred că acest lucru este deosebit de important.
<P>
Acum, Danemarca a depus o cerere referitoare la mobilizarea unei sume totale de 8 893 336 de euro. Acesta privește 1 443 de concedieri (dintre care 1 010 potențiali beneficiari de asistență) care au avut loc în cele trei întreprinderi ale Grupului Danfoss care își desfășoară activitatea în diviziunile 27 și 28 Rev. NACE 2 (fabricarea de echipament electric, producția de mașini, utilaje și echipamente n.c.a.), din regiunea NUTS II Syddanmark, în cursul perioadei de referință de patru luni cuprinsă între 1 martie 2009 și 30 iunie 2009. Am votat în favoarea măsurilor planificate pentru a asigura că se acordă sprijin rapid pentru lucrătorii afectați și din motive de solidaritate europeană între statele membre.
<SPEAKER ID="223" NAME="Søren Bo Søndergaard" LANGUAGE="DA">
Am votat în favoarea acestui raport deoarece banii de la Fondul european de ajustare la globalizare merg la lucrătorii afectați de concedierile colective. Cu toate acestea, cred că există o serie de probleme cu acest fond în particular. De exemplu, de departe cei mai mulți bani plătiți din fond ajung la cele mai bogate țări din UE. Votul meu nu ar trebui să fie perceput nici drept sprijin pentru "subvențiile combinate” ale UE. Cred că este o risipă de bani ca Danemarca să trimită bani Uniunii doar pentru ca aceștia să fie trimiși înapoi în Danemarca după ce au făcut turul sistemului birocratic.
<SPEAKER ID="224" NAME="Silvia-Adriana Țicău" AFFILIATION="S&amp;D">
în scris. - Am votat pentru Rezoluția Parlamentului European privind mobilizarea Fondului european de ajustare la globalizare (FEG) în ceea ce privește Grupul Danfoss din Danemarca, deoarece consider că mobilizarea FEG este absolut necesară în această perioadă de criză economică. La 8 septembrie 2009, Danemarca a prezentat cererea de asistență financiară pentru mobilizarea FEG, în cazul Grupului Danfoss, care a concediat 1 443 de angajați. Criza economică și financiară a determinat scăderea bruscă a cererii pentru echipamente mecanice și electronice. Evoluția din sectorul producției de mașini și echipamente s-a schimbat în mod dramatic în UE, în trimestrul patru din 2008, atât în Danemarca, cât și în Germania unde s-au înregistrat scăderi în producție de peste 25%. Vânzările de echipamente mecanice și electronice ale Danfoss au scăzut în 2008 cu până la 52 %, în Europa, 48 %, în America și 23 %, în regiunea Asia-Pacific. Datorită concurenței cu firmele asiatice de profil, care au costuri salariale considerabil mai scăzute decât cele din UE, producția Grupului Danfoss a fost delocalizată în mod progresiv din Danemarca în state terțe, ceea a afectat grav piața muncii. Solicit Comisiei
<SPEAKER ID="984" NAME="Maria Da Graça Carvalho" AFFILIATION="PPE">
în scris. - (PT) Având în vedere solicitările Danemarcei pentru asistență pentru cele 198 de cazuri de concedieri din întreprinderea Linak, parte din sectorul electromecanic în regiunea NUTS II Syddanmark, am votat în favoarea rezoluției întrucât sunt în acord cu propunerea Comisiei Europene și cu amendamentele respective introduse de Parlamentul European. Explicându-și motivele, sunt de acord că propunerea Comisiei include informații clare și detaliate cu privire la cerere, analizează criteriile de eligibilitate, și explică motivele care au condus la aprobarea acesteia, în conformitate cu cerințele definite ale Parlamentului.
<SPEAKER ID="226" NAME="Diogo Feio" LANGUAGE="PT">
O altă întreprindere daneză electromecanică, Linak, a fost lovită de efectele globalizării. Persoanele cele mai grav afectate de acest lucru sunt lucrătorii mai puțin calificați, într-o regiune extrem de prăbușită care le oferă factorilor de decizie politică anumite motive de îngrijorare. În acest caz și în alte cazuri, lucrătorii mai în vârstă generează o îngrijorare suplimentară și aceștia trebuie să beneficieze de măsuri de sprijin care le sunt destinate în mod special.
<SPEAKER ID="983" NAME="José Manuel Fernandes" AFFILIATION="PPE">
în scris. - (PT) Având în vedere impactul crizei economice și financiare actuale asupra pieței forței de muncă, am votat în favoarea alocării a sumei de 1 213 508 de euro din Fondul european de ajustare la globalizare (FEG) pentru susținerea unui plan de reintegrare pe piața forței de muncă a celor 198 de persoane concediate de la compania Linak A/S, un producător de echipamente electronice din regiunea Syddanmark din Danemarca. Repet avertismentul meu cu privire la utilizarea extrem de rară a FEG, în ciuda ratelor ridicate ale șomajului în Europa. Repet necesitatea ca FEG să aibă fonduri proprii, constând dintr-o linie bugetară proprie pentru acest scop.
<SPEAKER ID="227" NAME="Estelle Grelier" LANGUAGE="FR">
Am votat pentru raportul elaborat de dna Matera referitor la mobilizarea Fondului european de ajustare la globalizare (FEG) pentru lucrătorii de la Linak A/S din Danemarca. Astfel cum am afirmat în luna septembrie în timpul dezbaterii privind viitorul FEG după 2013, sunt dezamăgită de faptul că acest fond, creat pentru sprijinirea lucrătorilor concediați "ca urmare a recesiunii sau globalizării”, în prezent nu este garantat din punct de vedere financiar în bugetul european. Într-adevăr, nu cred că reducerea resurselor financiare ale altor sisteme europene pentru a finanța FEG este o soluție viabilă pe termen lung. Prin urmare, atunci când Comisia pentru bugete a votat pentru mobilizarea FEG pentru lucrătorii danezi menționați în raportul Matera, am subliniat, împreună cu deputatul în Parlamentul European socialist belgian, dl Daerden, necesitatea de a lucra pentru definirea unui titlu bugetar separat pentru această finanțare. Lucrul care se află în joc aici este credibilitatea Uniunii Europene în ceea ce privește sprijinirea cetățenilor afectați de instabilitatea economică.
<SPEAKER ID="228" NAME="Jean-Luc Mélenchon" LANGUAGE="FR">
Mă abțin din respect pentru lucrătorii danezi ai Grupului Linak care au fost sacrificați pe altarul globalizării. În situația în care sunt aruncați ca rezultat al politicilor neoliberale promovate de Uniunea Europeană, am putea fi tentați să votăm împotrivă, având în vedere cuantumul jalnic al acestui ajutor. Cu toate acestea, puținul pe care li-l dăm le poate ușura suferința.
<P>
Acest lucru nu face ca raționamentul Fondului european de ajustare la globalizare să fie mai tolerabil. Acesta susține motivația care determină o companie internațională de frunte, cum ar fi Linak, să se relocalizeze cu scopul de a-și spori profiturile, al căror total nici nu are decența de a-l dezvălui.
<SPEAKER ID="982" NAME="Nuno Melo" AFFILIATION="PPE">
în scris. - (PT) UE este un spațiu al solidarității, din care face parte și Fondul european de ajustare la globalizare (FEG). Această asistență este fundamentală pentru a ajuta șomerii și victimele relocalizării care apar în contextul globalizării. Numărul întreprinderilor care se relocalizează, profitând de costurile reduse ale forței de muncă din diferite țări, în special China și India, este din ce în ce mai mare, cu efecte nocive pentru țările care respectă drepturile lucrătorilor.
<P>
Scopul FEG este de a asista lucrătorii care sunt victime ale relocalizării întreprinderii și fondul este vital în facilitarea accesului la un nou loc de muncă. FEG a fost utilizat în trecut de alte țări ale UE, și ar trebui să fie utilizat acum pentru a ajuta cele 198 de cazuri de concedieri din cadrul întreprinderii Linak, care face parte din sectorul electromecanic din regiunea NUTS II Syddanmark. Astfel se explică votul meu.
<SPEAKER ID="229" NAME="Miroslav Mikolášik" LANGUAGE="SK">
Sunt încântat să văd că Fondul european de ajustare la globalizare este utilizat în regiunile afectate menționate anterior și sunt total de acord cu acest lucru. Cred, mai precis, că întregul proces, de la întocmirea cererilor până la prelucrarea și obținerea deciziei finale a autorității bugetare, a fost până acum destul de dificil și complex, în conformitate cu experiența multor țări. De exemplu, în 2009, contribuțiile solicitate din fond au fost, în medie, în jur de 5 552 700 de euro, și 30 din cererile depuse de către 13 state membre au fost legate de 17 sucursale. Cu toate acestea, autoritatea bugetară a aprobat anul trecut 10 contribuții financiare din partea FEG în valoare, în total, de 52 349 000 de euro, ceea ce reprezintă doar 10,5 % din suma anuală maximă care poate fi utilizată din acest fond. Unul dintre motive este în principal o lipsă de experiență în legătură cu procesele fondului, și lunga perioadă de incertitudine financiară până la așteptarea deciziei autorității bugetare. Cred că procedurile simplificate pentru evaluări și luarea deciziilor introduse la sfârșitul anului 2009 vor simplifica și vor accelera depunerea cererilor de asistență din partea fondului și, în consecință, vor genera o asistență eficientă pentru lucrătorii care și-au pierdut locul de muncă ca urmare a schimbărilor din structura comerțului mondial.
<SPEAKER ID="231" NAME="Søren Bo Søndergaard" LANGUAGE="DA">
Am votat în favoarea raportului deoarece banii de la Fondul european de ajustare la globalizare merg la lucrătorii afectați de concedierile colective. Cu toate acestea, cred că există o serie de probleme cu acest fond în particular. De exemplu, de departe cei mai mulți bani plătiți din fond ajung la cele mai bogate țări din UE. Votul meu nu ar trebui să fie perceput nici drept sprijin pentru "subvențiile combinate” ale UE. Cred că este o risipă de bani ca Danemarca să trimită bani Uniunii doar pentru ca aceștia să fie trimiși înapoi în Danemarca după ce au făcut turul sistemului birocratic.
<SPEAKER ID="232" NAME="Silvia-Adriana Țicău" AFFILIATION="S&amp;D">
în scris. - Am votat pentru Rezoluția referitoare la propunerea de decizie a Parlamentului European și a Consiliului privind mobilizarea Fondului european de ajustare la globalizare (FEG) pentru susținerea persoanelor concediate de întreprinderea familială Linak A/S din Sønderborg, Danemarca. Danemarca a prezentat la 8 septembrie 2009 cererea pentru o contribuție financiară de 1 213 508 Euro (65 % din bugetul total necesar) pentru susținerea a 139 de salariați concediați din cadrul Linak S/A, concedieri care au avut loc concomitent cu o altă serie mare de concedieri din Danfoss Group din Sønderborg, în sudul Danemarcei. Consider că statele membre sunt responsabile pentru sprijinirea reintegrării în muncă a fiecărui lucrător concediat. FEG oferă statelor membre posibilitatea de a sprijini lucrătorii care sunt afectați de criza financiară și economică mondială si de schimbările majore intervenite în structura comerțului mondial. În România, în perioada martie 2008- martie 2010, 381 296 de lucrători si-au pierdut locul de muncă, dintre care 13 667 doar în județul Galați. Consider că și alte state membre, care până acum nu au solicitat mobilizarea FEG, printre care și România, trebuie să analizeze și să urmeze exemplul statelor care au utilizat FEG pentru sprijinirea persoanelor concediate datorită crizei economice si financiare.
<SPEAKER ID="234" NAME="Jean-Luc Bennahmias" LANGUAGE="FR">
Salut votul în plen privind mobilizarea Fondului european de ajustare la globalizare în favoarea cetățenilor spanioli și danezi. Creat în 2006, acest fond european este menit să acorde asistență lucrătorilor concediați în urma unui proces de restructurare. Normele au fost modificate în 2009 pentru a permite o mai bună întrebuințare a creditelor alocate fondului care, până atunci, nu fuseseră utilizate în întregime. Angajamentul de a ajuta peste 1 500 de lucrători spanioli și danezi prin acest fond este, prin urmare, o veste foarte bună. Merită subliniată importanța și relevanța acestui fond în aceste vremuri de recesiune economică prin care trecem. În ciuda caracterului său temporar, fondul ar trebui menținut, cel puțin atât cât să își demonstreze utilitatea.
<SPEAKER ID="236" NAME="David Casa" AFFILIATION="PPE">
în scris. - FEG este un fond crucial în UE, al cărui domeniu de aplicare a fost extins pentru a oferi sprijin celor care au fost concediați ca urmare a crizei. Este imperativ ca aceste fonduri să fie puse la dispoziția celor care au cu adevărat nevoie de ele într-o manieră rapidă și eficientă. Din acest motiv, am fost de acord cu raportoarea și am votat în favoarea acestor rapoarte.
<SPEAKER ID="230" NAME="Raül Romeva i Rueda" AFFILIATION="Verts/ALE">
în scris. - Prin acest vot important, PE le solicită instituțiilor în cauză să facă eforturile necesare pentru a accelera mobilizarea FEG. Reamintește angajamentul instituțiilor pentru a asigura o procedură lină și rapidă în vederea adoptării deciziilor privind mobilizarea FEG, oferind sprijin ocazional, limitat ca timp, echipat pentru a ajuta lucrătorii care au suferit concedieri ca rezultat al globalizării și crizei financiare și economice. Subliniază rolul pe care FEG îl poate juca în reintegrarea lucrătorilor disponibilizați pe piața muncii. Subliniază faptul că, în conformitate cu articolul 6 din Regulamentul FEG, trebuie să se garanteze că FEG sprijină reintegrarea lucrătorilor individuali în muncă. Reiterează faptul că asistența din partea FEG nu trebuie să înlocuiască acțiunile care sunt responsabilitatea întreprinderilor în virtutea legislației naționale sau a acordurilor colective, nici măsurile de restructurare a societăților sau sectoarelor.
<SPEAKER ID="237" NAME="Angelika Werthmann" LANGUAGE="DE">
Cele trei rapoarte elaborate de dna Matera pe care le votăm astăzi se referă la sprijinul pentru 82 de întreprinderi din industria de confecții din regiunea Galicia a Spaniei și pentru două întreprinderi din industria ingineriei și cea mecatronică din regiunea Syddanmark din Danemarca. Asistența financiară care a fost autorizată va oferi sprijin pentru un total de 2 344 de persoane și va contribui la reintegrarea acestora pe piața muncii.
<SPEAKER ID="981" NAME="Jean-Pierre Audy" AFFILIATION="PPE">
în scris. - (FR) Am votat pentru refuzul de a acorda directorului Colegiului European de Poliție descărcarea de gestiune pentru execuția bugetului Colegiului aferent exercițiului financiar 2008 pe baza raportului excelent elaborat de prietena și colega mea, dna Véronique Mathieu, care este membră a Comisiei pentru control bugetar. Toate argumentele prezentate în raport justifică această decizie. Cu toate acestea, sunt surprins de faptul că nu au fost aprobate conturile anuale, chiar dacă acestea nu sunt supuse unor observații semnificative din partea Curții Europene de Conturi. Întrucât raportul elaborat de colega mea, dna Véronique Mathieu, aprobat de Comisia pentru control bugetar, propune trei voturi (refuzul de a acorda descărcarea de gestiune, închiderea conturilor și rezoluția), mi se pare ciudat că, în realitate, doar două aspecte au fost supuse votului în plen: descărcarea de gestiune și rezoluția. Foarte ciudat ... în opinia mea, nimic nu a împiedicat închiderea conturilor. Ajungem într-o situație bizară de contabilitate în care, în octombrie 2010, conturile 2008 nu sunt închise, exercițiul financiar 2009 este închis și cel din 2010 mai are doar câteva săptămâni. Înțelegeți dacă puteți!
<SPEAKER ID="239" NAME="Sebastian Valentin Bodu" AFFILIATION="PPE">
în scris. - Recomandarea comisiei de specialitate de a refuza descărcarea de gestiune a acestei instituții europene a fost urmată de plen, astfel ca aceasta "Academia de Politie" va rămâne cu o tinichea de coada. Această situație tragi-comică, în care Colegiul European de Poliție nu primește descărcare de gestiune pe fondul unor fraude financiare ne arată că, în materie de corupție, nu există nicio limită. Adică exact instituția pusă să te apere de infractori (indirect, prin formarea profesională a ofițerilor de politie) să fie pusă în situația de a sta în boxa acuzaților.
<SPEAKER ID="240" NAME="Nikolaos Chountis" LANGUAGE="EL">
Am votat în favoarea raportului, astfel încât să refuzăm să acordăm Colegiului European de Poliție descărcarea de gestiune pentru execuția bugetului său aferent exercițiului financiar 2008, deoarece ancheta privind utilizarea abuzivă a fondurilor nu a fost încă finalizată. Și eu am votat în favoarea raportului, deoarece sunt de acord că este inacceptabil ca o organizație finanțată de Europa să nu aibă o gestionare adecvată și transparentă a finanțelor sale după atâția ani. Poate că noul director al Colegiului a prezentat un plan de acțiune, dar nu este suficient, nici nu este atât de detaliat precum ar trebui să fie. În cele din urmă, refuzul de a acorda Colegiului descărcarea de gestiune aferent exercițiului financiar 2008 va transmite un mesaj puternic referitor la nevoia ca acesta să își îmbunătățească modus operandi cu scopul de a pune capăt gestionării defectuoase a banilor.
<SPEAKER ID="241" NAME="Diogo Feio" LANGUAGE="PT">
Având în vedere neregulile detectate și incapacitatea Colegiului European de Poliție de a da socoteală pentru situația sa financiară și bugetară în fața Parlamentului European, sunt de acord cu decizia raportoarei de a refuza să se acorde directorului Colegiului descărcarea de gestiune pentru execuția bugetului aferent exercițiului financiar 2008.
<SPEAKER ID="980" NAME="José Manuel Fernandes" AFFILIATION="PPE">
în scris. - (PT) Colegiul European de Poliție a avut dificultăți în a se conforma standardelor de bună guvernanță pe care trebuie să le îndeplinească oricare dintre agențiile de reglementare. Începând cu 2006, audituri repetate au găsit probleme în conformarea Colegiului la reglementările financiare, statutul funcționarilor săi și sistemul contabil, precum și deficiențe în gestionarea bugetului său, în resursele umane, în procedurile de contractare publice și în standardele aplicate cheltuielilor cu organizarea de cursuri. Potrivit rezoluției, numai în 2014 ne putem aștepta la îmbunătățiri în cadrul Colegiului, atunci când planul său multianual va fi pe deplin pus în aplicare. Nu sunt de acord că Colegiul are nevoie de un minim de nouă ani (2006-2014) pentru a atinge nivelul acceptabil de bună guvernanță pe care trebuie să îl îndeplinească o agenție de reglementare.
<SPEAKER ID="979" NAME="Lorenzo Fontana" LANGUAGE="IT">
Luând în considerare informațiile privind acțiunile Colegiul European de Poliție și gestionarea defectuoasă a conturilor, sprijin propunerea dnei Mathieu de a refuza să se acorde directorului Academiei descărcarea de gestiune pentru bugetul aferent exercițiului financiar 2008. Suntem asaltați de un număr mare de agenții UE uneori inutile, însă CEPOL este un organism important pentru combaterea criminalității și menținerea securității și ordinii publice. Statisticile din 2007 ne informează că CEPOL a putut recurge la un buget financiar anual de 7,5 milioane de euro. Este în interesul tuturor cetățenilor, în special având în vedere situația dificilă economică și financiară cu care ne confruntăm în prezent, să poată conta pe agenții eficiente ale UE, care sunt capabile să utilizeze bugetele acordate într-un mod transparent și responsabil. Rolul de control efectuat de Parlamentul European este important în stabilirea unui drept de veto în cazul în care procesele de gestionare sunt neclare, cum se întâmplă în acest caz. Din acest motiv, voi vota în favoarea propunerii raportoarei.
<SPEAKER ID="978" NAME="Alan Kelly" AFFILIATION="S&amp;D">
în scris. - Colegiul European de Poliție (CEPOL), care a devenit agenție în 2006, s-a confruntat cu probleme grave de la înființarea sa în ceea ce privește respectarea normelor minime de bună administrare la care se supun toate agențiile UE. În timp ce am votat în favoarea raportului și a deciziei de a refuza să acordăm o descărcare de gestiune pentru bugetul aferent exercițiului financiar 2008, este prima dată când o descărcare de gestiune a fost utilizată împotriva unei organizații individuale. Cu toate acestea, pun la îndoială sensul descărcării de gestiune și utilitatea acesteia ca instrument, la doi ani după eveniment și în cazul în care, ca și în acest caz, conducerea și personalul s-au schimbat. Astfel, este vital să investigăm dacă agențiile foarte mici pot fi eficiente și pot îndeplini cerințele administrative prevăzute de Regulamentul financiar cu un personal foarte mic.
<SPEAKER ID="977" NAME="Elisabeth Köstinger" LANGUAGE="DE">
Săptămâna trecută, Comisia pentru comerț internațional a votat în unanimitate în favoarea amânării acordării Colegiului European de Poliție (CEPOL) descărcarea de gestiune pentru bugetul aferent exercițiului financiar 2008 și împotriva închiderii conturilor pentru aceeași organizație. Din cauza unor deficite grave în ceea ce privește respectarea reglementărilor financiare și a statutului funcționarilor, Parlamentul European a votat, de asemenea, cu o majoritate covârșitoare, împotriva acordării descărcării de gestiune pentru CEPOL și, prin urmare, de asemenea, împotriva unei închideri pozitive a bugetului pe 2008. Este frumos să vedem că Parlamentul și-a îndeplinit misiunea în această procedură de descărcare de gestiune și a trimis un semnal clar împotriva gestionării defectuoase și neglijente. Aș dori să o felicit pe dna Mathieu pentru acest raport.
<SPEAKER ID="976" NAME="Nuno Melo" AFFILIATION="PPE">
în scris. - (PT) Toate instituțiile europene care depind de bugetul Uniunii Europene trebuie să fie riguros inspectate de către Curtea de Conturi și de către toate entitățile cu o funcție de audit. Inspecția trebuie să verifice dacă fondurile comunitare sunt folosite în mod corespunzător, dacă aceste instituții respectă obiectivele lor definite, și dacă sunt irosite resurse.
<P>
În general, pe baza evaluărilor unor inspecții cunoscute, cu rare excepții, putem afirma că instituțiile în cauză utilizează finanțarea disponibilă în mod corect și își respectă obiectivele stabilite. Cu toate acestea, în conformitate cu hotărârea raportoarei, nu așa stau lucrurile în cazul Colegiul European de Poliție, având în vedere neregulile sale diverse și inadecvarea din auditurile sale. Astfel se explică votul meu.
<SPEAKER ID="242" NAME="Raül Romeva i Rueda" AFFILIATION="Verts/ALE">
în scris. - Cu acest vot, PE refuză să acorde directorului Colegiului European de Poliție descărcarea de gestiune pentru execuția bugetului colegiului aferent exercițiului financiar 2008.
<SPEAKER ID="243" NAME="Viktor Uspaskich" LANGUAGE="LT">
Doamnelor și domnilor, raportoarea are dreptate să își exprime îngrijorarea cu privire la lipsa de transparență din cadrul procedurilor de achiziții publice ale Colegiul European de Poliție. Să sperăm că ancheta efectuată de Oficiul European de Luptă Antifraudă (OLAF) va fi cuprinzătoare și scrupuloasă și va contribui la a aduce mai multă claritate cu privire la această chestiune. Cu toate acestea, acest aspect este legat de o problemă mult mai mare - de lipsa frecventă de integritate și profesionalism din cadrul forțelor de poliție și de securitate în întreaga Europă. Amnesty International și Human Rights Watch au raportat un număr deosebit de mare de cazuri în întreaga Europă în care poliția și-a depășit competențele și a utilizat metode ilegale de anchetă. În cele mai multe cazuri, instituțiile nu au reușit să efectueze anchete și să pedepsească infractorii în conformitate cu standardele internaționale, iar acest lucru crește nivelul de impunitate. Adesea, victimele devin ținte ușoare din cauza statutului lor de minoritate, fie din cauza apartenenței etnice, fie din cauza opiniilor lor politice. Niște forțe de poliție puternice au nevoie de un stat de drept onest și de independență judiciară. Colegiul European de Poliție are obiective nobile: de a promova standardele europene comune polițienești, cooperarea transfrontalieră în lupta împotriva criminalității și de a apăra statul de drept și legislația. Fie că se realizează prin acest forum sau prin altul, cel mai important lucru este faptul că aceste obiective sunt atinse.
<SPEAKER ID="245" NAME="Vilija Blinkevičiūt" LANGUAGE="LT">
Această rezoluție a Parlamentului este în mod particular importantă în vederea abolirii regimului de vize pentru Bosnia și Herțegovina și pentru Albania. Un regim fără vize aduce cu sine realizarea unuia dintre drepturile fundamentale principale în Europa - libera circulație în toate statele membre. Este foarte important să depunem toate eforturile necesare pentru a institui un regim de călătorie fără vize pentru cetățenii Bosniei și Herțegovinei și pentru cei ai Albaniei cât mai curând posibil. Bosnia și Herțegovina și Albania au realizat progrese importante în ultimele luni și au avut loc discuții importante cu aceste țări. Odată ce li se va fi acordat acestor țări un regim fără vize, tinerii vor putea călători, învăța și studia în străinătate. În plus, va fi redus riscul unei noi agravări a instabilității etnice și politice, cooperarea politică și economică în regiune va fi consolidată, sprijinul populației față de UE și perspectiva integrării europene va crește.
<SPEAKER ID="246" NAME="Sebastian Valentin Bodu" AFFILIATION="PPE">
în scris. - Au trecut 21 de ani de la căderea zidului Berlinului iar Europa este în continuare divizată, cu cetățeni care au încă nevoie de vize pentru a călători liber în UE. Vin dintr-o țară care a trăit aproape jumătate de secol în cel mai întunecat comunism, fără drept de a călători liber. Apoi, României i-au trebuit 15 ani pentru a convinge Europa că cetățenii săi nu sunt de rang inferior și trebuie să se bucure de un drept uman fundamental. UE nu este și nu a fost niciodată adepta construcției artificiale de ziduri separatoare ci i-a adus la aceeași masă pe toți europenii, desființând granițe. Parlamentul European a fost un promotor constant al ideii de ridicare a regimului de vize impus pentru că este conștient de impactul psihologic pe care actuala situație îl are asupra celor care încă sunt forțați să își procure vize pentru a își vizita familiile stabilite în state ale UE, pentru a studia sau pur și simplu pentru a călători. Este timpul ca la 21 de ani de la unificarea Europei să nu mai existe vize pentru nici un locuitor al continentului care ar vrea să călătorească în granițele UE
<SPEAKER ID="975" NAME="Maria Da Graça Carvalho" AFFILIATION="PPE">
în scris. - (PT) Am votat pentru această propunere legislativă de a recunoaște importanța acordării cetățenilor Albaniei și Bosniei și Herțegovinei a dreptului de liberă circulație în Uniunea Europeană printr-un sistem de eliminare a obligativității vizelor, care va intra în vigoare în acest an. Acesta este un proces care urmează evenimentelor recente din Serbia, Muntenegru și Fosta Republică Iugoslavă a Macedoniei. Din punctul meu de vedere, acest vot reprezintă un pas important pentru integrarea europeană și pentru cooperarea politică și economică din această regiune. Cu toate acestea, încă este important să ne dirijăm eforturile spre integrarea regiunii Kosovo în procesul de liberalizare a vizelor, întrucât aceasta este singura parte a Balcanilor de Vest în privința căreia nu s-a preconizat nicio perspectivă de dialog.
<SPEAKER ID="247" NAME="Nikolaos Chountis" LANGUAGE="EL">
Am votat pentru acest raport deoarece cred în dreptul inalienabil la liberă circulație al tuturor cetățenilor, în dreptul la liberă circulație indiferent de naționalitate. Acest raport face în sfârșit următorul pas către eliminarea obligativității regimului de vize pentru cetățenii Albaniei și Bosniei și Herțegovinei. Din păcate nu trebuie, totuși, să trecem cu vederea faptul că, pentru a realiza liberalizarea obligativității regimului de vize, statele trebuie să folosească pașapoartele biometrice. Sunt împotriva acestora, deoarece, în ceea ce mă privește, încalcă principiul protejării datelor cu caracter personal.
<SPEAKER ID="974" NAME="Corina Crețu" LANGUAGE="RO">
Am votat pentru adoptarea propunerii de regulament pentru că facilitează punerea în aplicare a unor angajamente anterioare ale Uniunii, referitoare la libera circulație a persoanelor pe întreg continentul european. În acest fel, cetățenii unor țări din Balcanii de Vest vor putea fi și ei parte a procesului de reunificare a continentului european. Cred că nu putem avansa în dorința noastră de a construi o identitate și o cetățenie europeană fără să eliminăm barierele din calea liberei circulații pe continent, între țările membre ale Uniunii și vecinii acesteia. Apreciez deschiderea manifestată pentru extinderea acestei facilități către Albania și Bosnia-Herțegovina. Alăturarea cetățenilor din aceste țări celor din Fosta Republică Iugoslavă a Macedoniei, Muntenegru și Serbia din perspectiva acordării dreptului la liberă circulație în UE va permite și închiderea unora dintre rănile trecutului recent. Iată câteva argumente în sprijinul votului meu.
<SPEAKER ID="973" NAME="George Sabin Cutaș" LANGUAGE="RO">
Balcanii, "butoiul cu pulbere al Europei”, rămân în principal, în ciuda progreselor din ultimii ani, un potențial focar de tensiune interetnică, care se suprapune instabilității politice și crizei economico-sociale. Cel mai recent exemplu în acest sens este Bosnia-Herțegovina, țară în care, din păcate, în ciuda eforturilor, persistă spiritul de confruntare între comunitățile învrăjbite încă de rănile războiului.
<P>
Consider că renunțarea la zidurile ce mai divizează încă continentul va stimula procesul de reforme și reconciliere în această parte a Europei. După eliminarea vizelor pentru Serbia, Muntenegru și Macedonia, în decembrie anul trecut, Bosnia-Herțegovina și Albania au înregistrat progrese semnificative, după cum se arată în raport, astfel încât izolarea și fragmentarea acestora nu se mai justifică. Rămâne nerezolvată în regiune, însă, problema Kosovo, care nu este nici măcar recunoscut ca stat independent de multe state, inclusiv ale UE. Iar acest aspect trebuie să ne preocupe în viitorul apropiat, întrucât poate reprezenta un precedent periculos pentru mișcările secesioniste pe criterii etnice.
<SPEAKER ID="972" NAME="Mário David" AFFILIATION="PPE">
în scris. - (PT) Votez cu mare plăcere pentru recunoașterea și verificarea din partea Uniunii Europene a condițiilor adecvate pentru liberalizarea regimului de vize pentru noile state de pe continentul nostru, în acest caz Bosnia și Herțegovina și Albania. Regret totuși că, în privința altor țări, și anume Ucraina și Croația, Uniunea Europeană nu a demonstrat aceeași deschidere, iar acele țări care au apărut și care și-au dobândit suveranitatea și independența față de URSS nu sunt considerate demne de aceeași recunoștință, pur și simplu din acest motiv (de a fi foste țări URSS).
<SPEAKER ID="248" NAME="Edite Estrela" LANGUAGE="PT">
Am votat pentru raportul dnei Fajon, deoarece rezultatele misiunilor de evaluare și ale rapoartelor au arătat că Albania și Bosnia și Herțegovina au făcut progrese în îndeplinirea cerințelor adresate lor, fapt care le-a permis acestor țări să fie incluse pe lista țărilor terțe ai căror resortisanți sunt exonerați de obligația să deține viză pentru a intra în spațiul Schengen.
<SPEAKER ID="249" NAME="Diogo Feio" LANGUAGE="PT">
Cei care își amintesc de tensiunile și de conflictele care au pustiit Balcanii de Vest nu se poate să nu vadă importantele progrese care au fost făcute pentru a aduce pacea și stabilitatea în regiune. Este normal ca Uniunea să își fi dorit să contribuie la eliminarea barierelor care o separă de majoritatea statelor balcanice și să le permită resortisanților acestora să acceadă la UE fără să aibă nevoie de viză. Sunt, din principiu, în favoarea abolirii barierelor din calea circulației persoanelor, motiv pentru care susțin eliminarea barierelor în cauză. În același timp, consider că facilitarea circulației resortisanților balcanici în cadrul teritoriului european ar trebui însoțită de o cooperare transfrontalieră îmbunătățită și de un schimb mai fructuos de informații cu țările de origine, pentru a face față extinderii activităților criminale ale grupurilor originare din acele țări.
<SPEAKER ID="971" NAME="José Manuel Fernandes" AFFILIATION="PPE">
în scris. - (PT) Susțin cu tărie obiectivul de eliminare a vizelor pentru toate țările din Balcanii de Vest. Eliminarea vizelor în decembrie 2009 pentru cetățenii Fostei Republici Iugoslave a Macedoniei, Muntenegrului și Serbiei a reprezentat un pas important spre integrarea lor în Europa. Regimul exonerării de viză este de mare importanță pentru viețile oamenilor, dat fiind faptul că acesta sudează relațiile dintre oameni și permite consolidarea principiului liberei circulații, fiind unul dintre drepturile fundamentale ale Europei.
<P>
Asigurarea că Uniunea Europeană va elimina în viitorul apropiat - la începutul toamnei anului 2010 - vizele de călătorie pentru ambele țări, în special pentru Bosnia și Herțegovina, va reduce riscul unei noi agravări a instabilității etnice și politice, va consolida cooperarea politică și economică în regiune, va crește sprijinul populației față de UE și perspectiva integrării europene, va deschide noi orizonturi pentru cetățenii acestor țări și va contracara forțele antieuropene și extremiste. Am votat pentru această propunere de exonerare de viză, astfel încât Bosnia și Herțegovina și Albania să poată beneficia de călătorii fără viză cât mai rapid posibil.
<SPEAKER ID="250" NAME="Ilda Figueiredo" LANGUAGE="PT">
Suntem pentru abolirea regimului obligativității vizelor pentru resortisanții Bosniei și Herțegovinei și pentru resortisanții Albaniei cât mai curând posibil. Aceste țări au fost excluse de la această posibilitate în anul 2009, când regimul vizelor pentru țările din Balcanii de Vest a început să fie eliminat.
<P>
Această decizie "recompensează” capacitatea acestor țări de a "realiza reformele necesare”. Astfel, se spune că le deschidem "ușa” țărilor care "încearcă să ne facă pe plac”. Se pune următoarea problemă: care este prețul pe care îl plătesc popoarele țărilor respective pentru acest fapt? Cei care pretind astăzi că răsplătesc țările balcanice sunt aceiași care făceau ieri tot ce le stătea în putință pentru a nimici Iugoslavia și pentru a distruge toate realizările popoarelor acestei țări. Mâinile forțelor majore ale UE și ale NATO sunt pătate de crimele pe care le-au comis acolo, într-o operațiune care reușit să semene ură și război printre popoarele care hotărâseră demult să își unească dorințele pentru a-și construi țara. Din aceste motive nu susținem distrugerea a ceea ce a mai rămas din Iugoslavia, promovată de cei ce doresc să pună mâna pe bogățiile ei, să-i exploateze oamenii și să se folosească de așezarea sa geografică, un vis mai vechi referitor la un capital major în UE. S-anunțat deja că următorul spațiu care va fi inclus în regim va fi Kosovo, protectoratul UE-NATO din această regiune.
<SPEAKER ID="970" NAME="Lorenzo Fontana" LANGUAGE="IT">
Mișcarea din care fac parte și cu mine nu suntem deloc de acord cu propunerea dnei Fajon de a-i exonera pe resortisanții Bosniei și Herțegovinei și pe cei ai Albaniei de obligația de a deține viză pentru trecerea frontierelor externe ale Uniunii Europene. Cred că o astfel de măsură este iresponsabilă și riscantă pentru siguranța cetățenilor europeni, deoarece subestimează problemele și dificultățile politice din aceste țări, supraestimând în același timp progresul nesatisfăcător și slab înregistrat în ultimii ani. În Albania nu a fost instituit până acum niciun sistem legal care să contracareze crima organizată și nivelurile ridicate de corupție. Sistemul de justiție penală din Bosnia și Herțegovina, unde nivelul cooperării dintre poliție și autoritățile juridice este foarte scăzut, se confruntă cu probleme similare. Politica vizelor permite într-o anumită măsură monitorizarea și selecționarea persoanelor din țările terțe care au voie să intre. Fără controlul prevăzut de acest sistem, riscăm să ajungem în situații periculoase pentru siguranța cetățenilor noștri.
<SPEAKER ID="969" NAME="Sylvie Guillaume" LANGUAGE="FR">
Acest vot reprezintă un semnal puternic transmis de către Parlamentul European în direcția Albaniei și Bosniei și Herțegovinei, și anume, perspectiva aderării viitoare la Uniunea Europeană. Într-adevăr, posibilitatea de a permite exonerarea resortisanților acestor două țări de a deține viză va încuraja cu siguranță mobilitatea tinerilor studenți și va consolida cooperarea economică și politică cu regiunea balcanică, în care unele țări precum Serbia, Muntenegru și Fosta Republică Iugoslavă a Macedoniei beneficiază deja de acest regim. Să nu ne păcălim totuși; acest vot al Parlamentului nu reprezintă în niciun caz susținerea actualului guvern albanez față de care ne menținem exigențele exprimate deja în iulie. Această măsură are drept prim scop crearea unei legături între națiuni. Este în mod evident regretabil că regiunea Kosovo nu este inclusă în acest proces în curs de desfășurare dintre Uniunea Europeană și Balcani, din cauza dezacordurilor dintre statele membre cu privire la recunoașterea independenței sale. Trebuie să lucrăm la acest fapt.
<SPEAKER ID="251" NAME="Giovanni La Via" LANGUAGE="IT">
Parlamentul European a transmis astăzi un semnal puternic, demonstrând sprijinul pe care îl acordă politicii de eliminare a regimului de viză pentru Balcanii de Vest, urmând cursul de anul trecut, când vizele pentru resortisanții Serbiei, Muntenegrului și ai Fostei Republici Iugoslave a Macedoniei nu au mai fost obligatorii. Acea decizie a constituit o etapă importantă în cadrul procesului de integrare europeană a acestor țări și a demonstrat că țările din regiune sunt capabile să aplice reformele necesare. Prin votarea de astăzi a raportului Fajon am acceptat propunerea Comisiei de a elimina, și în cazul Albaniei și Bosniei și Herțegovinei, elementul obligatoriu. Sunt de fapt de părere că o abordare diferențiată ar fi dus la accentuarea dezacordurilor etnice și politice care caracterizează regiunea. Singura regiune care nu a fost inclusă în procesul de liberalizare a vizelor este Kosovo. Această excepție există mai ales din cauza problemelor cu privire la recunoașterea independenței acelei țări, care sper că vor fi rezolvate curând. În concluzie, doresc să subliniez că eliminarea vizelor, care face obiectul acestui raport, are o mare importanță pentru viețile oamenilor, deoarece le permite acestora să își exercite efectiv dreptul la liberă circulație.
<SPEAKER ID="252" NAME="Marine Le Pen" LANGUAGE="FR">
Un raport al Europol, Eurojust și Frontex estimează că 900 000 de imigranți clandestini intră în fiecare an în Uniunea Europeană. Imigranții clandestini descriși în acest document, care vin din Balcani, prezintă un puternic potențial criminal în materie de droguri, arme și trafic de ființe umane.
<P>
În timp ce în unele dintre aceste țări persistă, din motive geopolitice, religioase și etnice, un mare grad de instabilitate, raportul socialistei Fajon nu recomandă nimic altceva decât eliminarea regimului de vize pentru toate țările din Balcanii de Vest. Dincolo de faptul că acest privilegiu este împotriva acordurilor Schengen și a principiilor privind funcționarea Uniunii Europene și a mecanismelor de aderare la aceasta, nici nu poate fi vorba din punctul meu de vedere să se autorizeze libera circulație a resortisanților din țări precum Bosnia și Herțegovina și Albania.
<P>
Invocarea acestui "drept fundamental” este în realitate doar o utopie de tip "ghiveci”. Uniunea Europeană abordează deja de imigrarea masivă și necontrolată care dăunează grav identității, precum și economiilor și societăților națiunilor din care este formată. Ar trebui, din contră, să pledăm pentru dreptul fundamental al oamenilor de a avea controlul asupra frontierelor lor și de a decide în mod autoritar cine poate intra și cine nu în țara lor.
<SPEAKER ID="253" NAME="Mario Mauro" LANGUAGE="IT">
Raportul Fajon referitor la propunerea de regulament de stabilire a listei țărilor terțe ai căror resortisanți trebuie să dețină viză pentru trecerea frontierelor externe ale statelor membre și a listei țărilor terțe ai căror resortisanți sunt exonerați de această obligație, merită să fie văzut într-o lumină pozitivă, întrucât reprezintă o urmare corectă a acordurilor de facilitare a regimului obligativității vizelor pe care UE le-a încheiat în 2007 cu Albania, Bosnia și Herțegovina, Macedonia, Muntenegru și Serbia. Dată fiind necesitatea de a continua activitatea de control sistematic chiar și după liberalizare, trebuie subliniat faptul că această prevedere va juca cu siguranță un rol important în crearea stabilității. Mai mult, sunt de acord cu raportorul că impactul direct al acestui proces asupra calității vieții cetățenilor va contribui la încurajarea eforturilor depuse de instituțiile de stat și guvernamentale, precum și de clasa politică, în vederea continuării reformelor necesare în procesul de aderare la UE.
<SPEAKER ID="254" NAME="Jean-Luc Mélenchon" LANGUAGE="FR">
Dacă este vorba de extinderea exonerării de vize pentru a-i include pe resortisanții Albaniei și ai Bosniei și Herțegovinei, am putea discuta despre teoria conform căreia Albania a făcut progrese în a eradica influența crimei organizate. Nu este cazul. Cu toate acestea, expunerea de motive a raportorului și avizul Comisiei pentru afaceri externe, ambele pledând pentru liberalizarea regimului de vize pentru Kosovo, reprezintă o provocare inacceptabilă. Prin urmare, votez împotrivă.
<SPEAKER ID="968" NAME="Nuno Melo" AFFILIATION="PPE">
în scris. - (PT) UE a fost întotdeauna interesată ca cetățenii din aria sa geografică să poată circula liber în statele membre. Această facilitate a fost extinsă în mod treptat la state nemembre, iar acum diferiți cetățeni ai țărilor care nu sunt membre ale Uniunii Europene pot călători în spațiul UE fără viză.
<P>
Obiectivul prezentei rezoluții este exonerarea de obligativitatea de a deține viză a resortisanților Albaniei și Bosniei și Herțegovinei, urmând exemplul dat în alte țări din Balcanii de Vest, și anume, în Fosta Republică Iugoslavă a Macedoniei, Muntenegru și Serbia. Progresul realizat de cele două țări în ultimele luni a făcut ca UE să elimine necesitatea vizelor de intrare pentru resortisanții lor, fapt care va contribui la reducerea riscului unei noi agravări a instabilității etnice și politice, va consolida cooperarea politică și economică în regiune, va crește sprijinul populației față de UE și perspectiva integrării europene, va deschide noi orizonturi pentru cetățenii acestor țări și va contracara forțele antieuropene și extremiste: din aceste motive, am votat în favoarea raportului.
<SPEAKER ID="255" NAME="Louis Michel" LANGUAGE="FR">
Susțin propunerea Comisiei de eliminare a regimului de vize pentru resortisanții Albaniei și Bosniei și Herțegovinei. Regimul vizelor nu trebuie, în niciun caz, să îi izoleze pe cetățenii Balcanilor de Vest sau să îi îndepărteze de Uniunea Europeană, vecinul lor direct. Această decizie privind liberalizarea regimului de vize este rezultatul progresului făcut de aceste două țări, în mod deosebit în materie de consolidare a luptei împotriva crimei organizate. Este o decizie care va avea un impact psihologic major asupra populației, de exemplu asupra studenților care până acum au trebuit să stea la coadă în fața consulatelor.
<SPEAKER ID="967" NAME="Alexander Mirsky" AFFILIATION="S&amp;D">
în scris. - (LV) Am votat în favoarea acestei versiuni finale a raportului dnei Fajon. În legătură cu acest fapt, doresc să subliniez faptul că sunt împotriva exonerării cetățenilor din Kosovo de regimul vizelor, deoarece consider că această chestiune trebuie discutată cu partea sârbă. Sunt complet de acord cu poziția Consiliului de Securitate al ONU, care nu a recunoscut independența Kosovo. Cred de asemenea că, până când Serbia nu recunoaște independența provinciei Kosovo, nu avem dreptul să luăm măsuri spre recunoașterea chiar și indirectă a regiunii respective. După cum se știe, multe state membre ale UE nu au recunoscut independența regiunii Kosovo. Sunt convins că trebuie să adoptăm o abordare mai chibzuită cu privire la această chestiune.
<SPEAKER ID="256" NAME="Andreas Mölzer" AFFILIATION="NI">
în scris. - (DE) Liberalizarea vizelor în 2009 a demonstrat de fapt că pentru mulți oameni din Balcani călătoria fără viză este același lucru cu o semnătură în alb. Nenumărați oameni s-au folosit de condițiile mai liberale de viză pentru a călători în Uniunea Europeană. Nimeni nu știe câți oameni s-au întors într-adevăr în țările lor de origine odată ce perioada permisă de ședere a expirat. Persoanelor în chestiune se pare că nu le este clar că liberalizarea vizelor nu are nimic de a face cu locurile de muncă și cu dreptul de ședere. Calculul de a bloca intrările ilegale în UE printr-un acord de readmitere nu poate da roade atâta timp cât se face abuz de liberalizarea vizelor. Acestei idei trebuie să i se pună lacăt. Kosovo, în mod deosebit, reprezintă pentru noi din acest punct de vedere o problemă majoră. UE nu s-a putut niciodată decide asupra ceea ce este mai important pentru ea, respectiv asupra a ceea ce este corect - integritatea teritorială sau dreptul popoarelor la autodeterminare - și pentru că am ignorat pentru prea mult timp problema statelor multinaționale, acum avem un stat balcanic divizat. Folosirea indirectă a acordului privind vizele pentru a forța aproape recunoașterea regiunii Kosovo, de vreme ce unele state membre nici nu au recunoscut-o, contrazice principiul subsidiarității și încalcă drepturile naționale, lucru care trebuie respins cât mai dur posibil. În lumina considerentelor de mai sus, am votat împotriva raportului Fajon.
<SPEAKER ID="257" NAME="Rareș-Lucian Niculescu" AFFILIATION="PPE">
în scris. - Am votat pentru acest raport, deoarece, în calitate de cetățean român, știu foarte bine cât de importantă este libertatea de circulație. Este cea mai importantă libertate pe care este construită Uniunea Europeană și cel mai mare drept pe care îl are cetățeanul european. Extinderea acestui principiu la Albania și la Bosnia și Herțegovina reprezintă un pas important către integrarea europeană.
<SPEAKER ID="258" NAME="Wojciech Michał Olejniczak" LANGUAGE="PL">
Susțin pe deplin propunerea elaborată de către Parlamentul European și Consiliu referitoare la exonerarea resortisanților Albaniei și Bosniei și Herțegovinei de obligația de a deține vize pe termen scurt pentru trecerea frontierelor externe. Țările menționate au avansat în mod semnificativ, respectând cerințele Uniunii Europene. Conform propunerii Comisiei, odată ce obligația de a deține viză a fost dată la rebut, Comisia va întreprinde o monitorizare adecvată în aceste două țări și în toate țările din Balcanii de Vest, care au fost șterse de pe "lista negativă” și au fost transferate pe cea "pozitivă”, a procesului prin care măsurile pe care și le-au propus aceste țări în cadrul regulamentului de liberalizare a regimului de vize sunt puse în mod eficient și permanent în aplicare. Comisia subliniază, de asemenea, faptul că introducerea pașaportului biometric, care va garanta securitatea și va preveni imigrarea ilegală, reprezintă cerința fundamentală pentru încheierea procesului de liberalizare a regimului de vize în aceste țări.
<SPEAKER ID="259" NAME="Crescenzio Rivellini" LANGUAGE="IT">
Am votat împotriva unei încheieri favorabile a procesului de liberalizare a regimului de viză pentru Albania și pentru Bosnia și Herțegovina. Susțin poziția critică pe care au avut-o francezii în timpul reuniunii COREPER din 29 septembrie: exprimându-și nemulțumirea că perioada între prezentarea propunerii Comisiei și evaluare este prea scurtă, aceștia au transmis chestiunea Parlamentului și au solicitat mai mult timp pentru evaluarea obiectivelor de referință. Au rămas încă foarte multe probleme nerezolvate pentru a putea cădea de acord asupra eliminării obligației resortisanților albanezi și bosniaci de a deține viză pentru a intra în UE. Aceste probleme se referă în special la lupta împotriva corupției și a crimei organizate, la lipsa pașapoartelor biometrice, și la imigrație și controlul frontierelor. Referitor la ultima chestiune doresc să vă reamintesc că Belgia a repatriat în martie mai multe sute de sârbi și de macedoneni de origine albaneză, care ceruseră azil în Europa după ce în decembrie fuseseră ridicate restricțiile de viză pentru Serbia, Macedonia și Muntenegru.
<SPEAKER ID="260" NAME="Raül Romeva i Rueda" AFFILIATION="Verts/ALE">
în scris. - Votul de astăzi eliberează calea integrării tardive, dar foarte binevenite a Bosniei și Albaniei către regimul de călătorie fără viză al UE. Acordarea acelorași drepturi și privilegii precum cele oferite vecinilor lor va asigura prosperitatea cetățenilor acestor țări. Consiliul ar trebui să se grăbească să aprobe integrarea lor. Cu toate acestea, suntem preocupați de ezitarea unor state membre, în mod considerabil a Franței, de a proceda astfel. Nivelul de respectare a criteriilor UE, de eliminare a obligației de a deține viză, de către Bosnia și Albania se află într-un stadiu mai avansat decât cel al Serbiei și Macedoniei la momentul când acestea au dobândit anul trecut dreptul la călătorie fără viză. În cazul în care Consiliul nu reușește să urmeze poziția Parlamentului European și a Comisiei Europene, acesta va fi un semnal complet greșit transmis cetățenilor Bosniei și Albaniei.
<SPEAKER ID="261" NAME="Oreste Rossi" LANGUAGE="IT">
Ne opunem acestui raport deoarece, stipulând că resortisanții Albaniei și Bosniei și Herțegovinei ar trebui exonerați de obligația de a deține viză pentru trecerea frontierelor externe ale statelor membre, acesta reprezintă o măsură riscantă. Suntem de părere că acest lucru este adevărat în special în cazul Albaniei, unde crima organizată este bine înrădăcinată, iar aceasta s-ar putea răspândi atunci în restul UE. În ciuda acestui fapt, dl Frattini s-a arătat în favoarea relaxării regimului de vize; decizie care este incompatibilă cu cea luată deja de Franța, Țările de Jos și Danemarca.
<SPEAKER ID="262" NAME="Nuno Teixeira" LANGUAGE="PT">
Fosta Republică Iugoslavă a Macedoniei, Muntenegru și Serbia au fost adăugate recent pe lista pozitivă a regulamentului în cauză, ceea ce înseamnă că cetățenii lor sunt exonerați de obligația de a deține viză pentru a putea intra pe teritoriul Uniunii Europene. Albania și Bosnia și Herțegovina de asemenea au făcut progrese, astfel încât odată ce vor îndeplini criteriile de exonerare, acestea vor putea fi exonerate și vor fi șterse de pe lista negativă. Este esențial să luăm o decizie asupra dreptului fundamental al unui viitor cetățean al Uniunii de a călători în Uniunea Europeană. Pentru a pune în practică această liberalizare încă este necesar să consolidăm lupta împotriva crimei organizate în ambele țări și să elaborăm o strategie care să susțină integrarea resortisanților repatriați, în cazul Albaniei, și armonizarea dreptului penal conform Codului penal federal, în cazul Bosniei și Herțegovinei. Posibilitatea de a călători în viitorul apropiat fără viză va contribui la consolidarea cooperării politice și economice și va reduce riscul de a avea tensiuni în regiune. În plus, susținerea UE va contribui cu siguranță la deschiderea de noi orizonturi pentru cetățeni. Votez pentru acest document din motivele prezentate mai sus.
<SPEAKER ID="264" NAME="Damien Abad" LANGUAGE="FR">
Având în vedere că nu a avut loc nicio îmbunătățire a situației drepturilor omului în Republica Democrată Congo, care de fapt se înrăutățește, și având în vedere că au loc zilnic încălcări sistematice ale drepturilor omului, în special în materie de execuții ilegale, răpiri, violențe sexuale și acte de tortură, cred că este esențial să votez pentru această rezoluție a Parlamentului European. Profiturile, economia și resursele miniere și naturale se află sub controlul grupărilor armate, iar conflictele durează de ani de zile, în ciuda prezenței misiunii ONU în Republica Democrată Congo. Prin urmare, este esențial să solicităm guvernului RDC să reinstaureze stabilitatea și securitatea în țară, iar în acest fel să inițieze procesul de pace.
<SPEAKER ID="265" NAME="Jean-Luc Bennahmias" LANGUAGE="FR">
Astăzi am adoptat în plen cu o majoritate foarte largă o rezoluție care condamnă cazurile de nerespectare a drepturilor omului și justiției în Republica Democratică Congo (RDC). Astfel am condamnat violența și, în special, violurile în masă comise în țară în timpul verii. Trebuie să intensificăm de urgență lupta împotriva impunității și să punem capăt încălcărilor drepturilor omului, indiferent de natura acestora. Trebuie întreprinse investigații independente pentru a-i aduce pe vinovați în fața justiției. Deplângem în continuare faptul că forțele Organizației Națiunilor Unite pentru menținerea păcii prezente la fața locului nu au reușit să oprească această violență. Prezența lor este, cu toate acestea, esențială, iar noi trebuie să le permitem să își termine mandatul în RDC.
<SPEAKER ID="266" NAME="Vilija Blinkevičiūt" LANGUAGE="LT">
Republica Democrată Congo trebuie să acționeze imediat pentru a-și îndeplini angajamentele în domeniile încălcării drepturilor omului. Astăzi, cea mai mare parte a mișcărilor armate folosește violurile și violența ca mijloc de a-și atinge obiectivele militare și economice. Drept consecință a acestor acte violente, femeile își pierd deseori locul în societate, capacitatea de a se ocupa de copiii lor, sau chiar propriile vieți. Cetățenii continuă să sufere și să trăiască în sărăcie. Republica Democrată Congo trebuie să ia toate măsurile posibile pentru a preveni alte atacuri la adresa cetățenilor și să asigure intensificarea răspunderii pentru încălcarea drepturilor omului și a dreptului internațional umanitar. În același timp, este important ca în regiune să se promoveze pacea și stabilitatea prin aplicarea instrumentelor regionale existente și prin depunerea unor eforturi sporite în vederea dezvoltării economiei regionale. Este foarte important ca planul de acțiune adoptat de Consiliu privind egalitatea între femei și bărbați în cooperarea pentru dezvoltare să garanteze că principiul egalității între femei și bărbați este integrat în toate domeniile politice.
<SPEAKER ID="267" NAME="Sebastian Valentin Bodu" AFFILIATION="PPE">
în scris. - Republica Democratică (?) Congo este scena unei drame umanitare care are loc departe de ochii noștri dar acest lucru nu o face mai puțin sfâșietoare. Sper ca inițiativa Parlamentului European de a emite o declarație care condamnă ferm toate părțile beligerante din conflictul din Republica Democrata Congo și de a o transmite mai departe, inclusiv Secretarului General ONU, să conducă la o îmbunătățire a situației populației civile, adevărata victimă a unui război fără sens. Informațiile despre situația din Republica Democrata Congo sunt cu atât mai îngrijorătoare cu cât fapte de o ferocitate ieșită din comun au loc în vecinătatea taberei ONU pentru menținerea păcii. Cele 1244 de femei violate în numai trei luni ale acestui an de reprezentanți ai tuturor forțelor implicate în conflict nu sunt deloc simple cifre, statistici. Fiecare dintre ele trăiește o dramă iar faptul că situația se poate repeta oricând, fără a se simți în nici un fel apărate, este cu atât mai șocant. Situația din Republica Democrata Congo este un argument în plus ca orice fel de violență de gen să fie recunoscută în mod oficial drept crimă împotriva umanității și crimă de război
<SPEAKER ID="966" NAME="Maria Da Graça Carvalho" AFFILIATION="PPE">
în scris. - (PT) În ciuda eforturilor depuse de misiunea ONU în Republica Democrată Congo (RDC) și a activității extrem de dificile a organizațiilor umanitare, încălcarea drepturilor omului încă mai persistă. Situația este alarmantă, dând naștere la violarea vastă a cetățenilor de către membrii miliției armate, la suferințe inacceptabile, sărăcie, la strămutarea persoanelor și la o situație în taberele de refugiați care se deteriorează, precum și la recrutări forțate de civili și de copii-soldați.
<P>
Armata congoleză continuă să ducă lipsă de resurse umane, tehnice și financiare pentru a îndeplini această misiune. Această rezoluție reamintește că formarea profesională și plata unor salarii decente sunt necesare pentru a reforma armata congoleză și a întări regimentul. Mai mult, subliniază necesitatea sporirii eforturilor pentru a pune capăt activităților grupărilor armate, și pentru a trage la răspundere pe cei responsabili de încălcarea drepturilor omului. Reiterează, de asemenea, necesitatea dezvoltării unei cooperări strânse între guvernul RDC și comunitatea internațională, luând în considerare și participarea femeilor la soluționarea conflictului. Trebuie să se revină imediat la dialog în vederea realizării procesului de pace, motiv pentru care am votat pentru această rezoluție.
<SPEAKER ID="268" NAME="Carlos Coelho" LANGUAGE="PT">
Este esențial să oprim escaladarea violenței împotriva comunităților locale și a actelor de distrugere în masă, precum incendierea caselor, școlilor, bisericilor sau chiar a unor sate întregi, așa cum s-a întâmplat în Republica Democrată Congo. Violul și alte forme de violență sexuală împotriva femeilor și a copiilor (în medie 14 violuri pe zi, potrivit informațiilor oferite de Înaltul Comisariat al ONU pentru refugiați) au fost folosite ca arme de război. Nu putem permite dezvoltarea unui sentiment generalizat de impunitate cu privire la crimele care reprezintă de fapt încălcări extrem de grave ale drepturilor fundamentale. Criminalii trebuie deferiți justiției și trebuie condamnați pentru crimele de război și pentru crimele împotriva umanității. Reiterez apelul către Organizația Națiunilor Unite și guvernul congolez de a demara investigațiile necesare. Sper de asemenea că, Consiliul de Securitate al ONU va adopta de urgență măsuri care să prevină în mod eficient oricare alte atacuri asupra populației civile și să ofere victimelor asistența de care au nevoie. Salut adoptarea legii din Statele Unite ale Americii "minereurile din conflicte” și sper ca UE să poată iniția adoptarea unei legislații similare.
<SPEAKER ID="965" NAME="Corina Crețu" LANGUAGE="RO">
Am urmărit cu îngrijorare și neliniște evoluția situației din Republica Democratică Congo, abuzurile îndreptate împotriva civililor, în special împotriva femeilor, precum și folosirea violului drept armă în confruntările dintre diversele fracțiuni militare angajate într-un adevărat război civil. Am participat la redactarea acestei rezoluții a Parlamentului European referitoare la cazurile de nerespectare a drepturilor omului și justiției în Republica Democratică Congo, din dorința de a găsi o modalitate pentru a obliga pe cei responsabili să respecte drepturile și libertățile cetățenești, demnitatea persoanelor și angajamentele internaționale la care țara este parte.
<P>
Este salutară inițiativa SUA, care au adoptat recent legea privind "minereurile din conflicte”, și solicitarea firească a inițiatorilor acestei rezoluții, care solicită Comisiei și Consiliului să analizeze o inițiativă legislativă asemănătoare, ca un instrument suplimentar care poate fi utilizat pentru a influența deciziile persoanelor responsabile de comiterea unor astfel de acte reprobabile și barbare. Prin urmare, am votat pentru adoptarea acestei rezoluții.
<SPEAKER ID="964" NAME="Marielle De Sarnez" LANGUAGE="FR">
Trebuie să găsim de urgență o soluție politică la conflictul armat din Republica Democrată Congo (RDC), astfel încât să poată în sfârșit fi instaurate securitatea și stabilitatea pentru populația din partea de est a Republicii Congo. Acesta este obiectivul rezoluției adoptate astăzi de Parlamentul European, care a urmat publicării la 1 octombrie a raportului Înaltului Comisar al ONU pentru Drepturile Omului, care enumeră 617 dintre cele mai grave încălcări ale drepturilor omului și ale dreptului internațional umanitar comise de către actorii guvernamentali și neguvernamentali în RDC pe parcursul unei perioade de 10 ani. Zeci de mii de oameni au fost omorâți, iar mulți alții violați, mutilați sau au suferit alte forme de violență în timpul deceniului în cauză. Uniunea Europeană este dispusă să susțină toate eforturile depuse de guvernul RDC și de țările din regiunea marilor lacuri pentru a promova împreună pacea și stabilitatea în regiune, acordând o atenție deosebită reconcilierii, securității oamenilor, îmbunătățirii răspunderii în fața legii, întoarcerii și integrării refugiaților și a persoanelor strămutate în interiorul țării.
<SPEAKER ID="269" NAME="Edite Estrela" LANGUAGE="PT">
Am votat pentru această rezoluție, deoarece condamn violența din Republica Democrată Congo împotriva femeilor și a copiilor. Este imperios necesar să fie consolidată în acea țară lupta împotriva impunității și să se pună imediat capăt violențelor și încălcării drepturilor omului.
<SPEAKER ID="270" NAME="Diogo Feio" LANGUAGE="PT">
Republica Democrată Congo a trecut printr-o instabilitate profundă provenind de la frontierele sale de natură artificială și de la animozitățile interne. Proliferarea mișcărilor beligerante și a atrocităților pe care acestea le-au comis constituie câteva dintre cele mai triste momente din istoria Africii. Lista tragediilor și a încălcărilor drepturilor omului și a justiției se umple atât de repede, încât nici observatorii cel mai bine informați nu-i pot ține pasul în mod corespunzător. Recent, comunitatea internațională a fost alertată de valurile de violuri în masă despre care putem spune că ne stârnesc repulsie și pe care merită să le condamnăm și să le repudiem cu fermitate. Utilizarea acestui tip de violență ca armă de război - care din păcate nu reprezintă nimic nou - trebuie să ne stârnească chiar și așa de-a dreptul o condamnare fără rezerve și să ne împingă să-i urmărim în mod eficient în justiție pe cei care sunt responsabili pentru aceasta din punct de vedere fizic și moral. Congo are nevoie de pace și de stabilitate, însă acestea nu vor fi realizate dacă infractorii responsabili pentru cele mai obscene încălcări ale drepturilor omului, care s-au bucurat de o impunitate scandaloasă, nu sunt identificați fără echivoc și pedepsiți în mod exemplar.
<SPEAKER ID="963" NAME="José Manuel Fernandes" AFFILIATION="PPE">
în scris. - (PT) Atul Khare, Secretarul General adjunct al ONU pentru menținerea păcii, a raportat Consiliului de Securitate al ONU că peste 500 de persoane au fost victime ale unui viol în masă comis de Forțele Democratice pentru Eliberarea Rwandei (FDLR), de o grupare rebelă Hutu și de miliția Mai Mai în perioada 30 iulie - 4 august în provincia Kivu de Nord.
<P>
Condamn cu fermitate acest viol în masă, precum și alte încălcări ale drepturilor omului, și salut solicitarea adresată Organizației Națiunilor Unite și guvernului RDC de a realiza o anchetă imparțială și aprofundată cu privire la toate incidentele, și de a se asigura că persoanele responsabile de încălcarea drepturilor omului și a dreptului internațional umanitar sunt trase la răspundere și urmărite penal în conformitate cu dreptul internațional.
<SPEAKER ID="271" NAME="Ilda Figueiredo" LANGUAGE="PT">
Condamnăm cu fermitate violarea femeilor și a copiilor și toate încălcările drepturilor omului comise în Republica Democrată Congo (RDC). Se va putea pune capăt unor astfel de acte când se vor încheia în țară prezența militară străină și interferența externă, deoarece aceștia sunt factori care alimentează conflictul. Misiunile ONU și ale UE au demonstrat deja că nu reprezintă soluția, ci o parte din problemă. Grupul nostru politic a propus solicitarea " încheierii misiunilor EUPOL și EUSEC în RDC care au contribuit în mod negativ la escaladarea violenței și a situației din țară prin instruirea forțelor de securitate care au săvârșit infracțiuni asupra propriei populații civile”.
<P>
O majoritate din acest Parlament a preferat să respingă această propunere și a simpatizat cu cei care doresc să mențină conflictul și să beneficieze de pe urma acestuia. Pacea va fi obținută doar printr-un acord politic între diferitele părți interesate, atât dinăuntrul, cât și dinafara țării. Acesta trebuie bineînțeles să includă țările din regiune, în special Ruanda și Uganda, care încalcă suveranitatea și independența RDC și care joacă un rol activ în conflict. Mai presus de toate acordul trebuie să atragă totuși participarea Statelor Unite ale Americii și a Uniunii Europene, principalii beneficiari ai unei economii de război care se susține prin vânzarea de minerale importante folosite de societățile americane și europene la fabricarea de părți componente pentru computere și telefoane mobile.
<SPEAKER ID="962" NAME="Ian Hudghton" AFFILIATION="Verts/ALE">
în scris. - Încălcarea gravă a drepturilor omului, inclusiv violurile sistematice și în masă, care au avut loc în Republica Democrată Congo, sunt cu adevărat șocante. Cu toate că puterile acestui Parlament sunt limitate în acest domeniu, este important să fim uniți în condamnarea acestor atrocități; prin urmare am susținut rezoluția de astăzi.
<SPEAKER ID="272" NAME="Sabine Lösing" LANGUAGE="DE">
Condamn în cel mai dur mod violurile în masă și încălcările grave ale drepturilor omului din Republica Democrată Congo. Salut votarea și adoptarea acestei condamnări din propunerea comună de rezoluție. Am votat totuși împotriva propunerii comune de rezoluție, deoarece unitățile militare și de poliție congoleze, instruite începând cu 2005 de misiunile EUPOL și EUSEC ale UE, au fost și sunt implicate în mare parte în aceste crime. Propunerea comună de rezoluție susține și salută în mod expres aceste misiuni de instruire. Sunt în favoarea terminării imediate a acestor misiuni, deoarece au contribuit în mod negativ la escaladarea violenței și a situației din țară prin instruirea forțelor de securitate care au fost implicate în mod repetat în încălcări grave ale drepturilor omului ale populației congoleze; În plus, armata și poliția instruite de UE susțin aparatul represiv al regimului corupt Kabila.
<SPEAKER ID="961" NAME="Nuno Melo" AFFILIATION="PPE">
în scris. - (PT) UE nu poate rămâne indiferentă în fața diferitelor conflicte armate care au loc ocazional în întreaga lume. Conflictul violent din Republica Democratică Congo durează de mai mulți ani și a provocat moartea, strămutarea sau pierderea locuinței a milioane de oameni.
<P>
Prin urmare, este extrem de important să îndemnăm toate părțile implicate în acest conflict să înceteze ostilitățile, astfel încât populația din regiunile respective să poată trăi din nou într-un climat de pace. Este esențial să continuăm să sprijinim misiunile pe teren ale ONU pentru a alina suferința întregii populații, în special a persoanelor în vârstă, a femeilor și a copiilor.
<SPEAKER ID="960" NAME="Alexander Mirsky" AFFILIATION="S&amp;D">
în scris. - (LV) Peste 500 de persoane din Republica Democrată Congo au fost destul de recent victimele unui viol în masă. Membrii diferitelor grupări armate din estul RDC sunt vinovați de acest viol în masă. Sprijin pe deplin această rezoluție a Parlamentului European. În același timp aș dori să adaug faptul că, întrucât atacurile de natură sexuală s-au produs în orașul din vecinătatea taberei ONU pentru menținerea păcii, iar ONU nu a împiedicat totuși acest incident șocant, trebuie să ne formăm o opinie cu privire la acțiunile bazei ONU din estul RDC. Trebuie să descoperim numele comandaților ONU responsabili. Am dori, de asemenea, să știm dacă ofițerii și trupele bazei ONU cunosc motivul pentru care au fost desfășurate acolo. Mi se pare că nu știu, și că această crimă în masă și batjocură la adresa dreptului internațional a fost comisă din cauza tăcerii lor. Eșuarea de a-și îndeplini misiunea directă reprezintă o crimă din partea ONU.
<SPEAKER ID="273" NAME="Frédérique Ries" LANGUAGE="FR">
Nu există cuvinte cu care se pot descrie atrocitățile violente care continuă să aibă loc în Republica Democrată Congo. Tot ce putem face este să le descriem pe rând. Violul în masă, mutilarea, violența gratuită, jafurile, omorurile sordide, fără a menționa batjocura adusă în fiecare zi, într-un stat care se află în plin declin, la adresa celor mai importante libertăți. Lipsei de acțiune sau de reacție i se adăugă impunitatea, rezultatul unui sistem juridic inexistent, precum și autoritățile congoleze care mai degrabă demisionează decât să își facă datoria esențială de a-și proteja cetățenii. Această rezoluție, a treia de acest fel, se adresează șefului autorităților congoleze, dar și autorităților europene și internaționale care nu mai pot refuza să se implice. Acestea au datoria de a acționa și de a proteja oamenii, și anume prin intermediul Misiunii Organizației Națiunilor Unite din Republica Democrată Congo (MONUC) care este prezentă pe teren. Ele trebuie să faciliteze reinstaurarea păcii și a stabilității în regiune și trebuie să contribuie la instituirea unui stat care își poate exercita pe deplin funcțiile-cheie și care este în sfârșit capabil să asigure respectarea statului de drept.
<SPEAKER ID="274" NAME="Raül Romeva i Rueda" AFFILIATION="Verts/ALE">
în scris. - Sper ca principalii actori de pe teren vor ține cont de documentul pe care tocmai l-am votat. Condamnăm cu fermitate violurile în masă și alte încălcări ale drepturilor omului comise de Forțele Democratice pentru Eliberarea Rwandei (FDLR), de o grupare rebelă Hutu și de miliția Mai Mai, produse în perioada 30 iulie - 4 august și ale căror victime au fost cel puțin 500 de femei și copii din provincia Kivu de Nord, precum și cele din alte regiuni din Kivu de Nord și Kivu de Sud. Îndemnăm toți actorii să intensifice lupta împotriva impunității și să pună capăt imediat violențelor și încălcărilor drepturilor omului în RDC, în special în Kivu de Nord. Subliniem necesitatea de a depune eforturi suplimentare pentru a pune capăt acțiunilor grupărilor armate locale și străine din estul RDC. Solicităm de asemenea ONU și guvernului RDC să realizeze o anchetă imparțială și aprofundată cu privire la aceste incidente, să se asigure că persoanele responsabile de încălcarea drepturilor omului și a dreptului umanitar internațional sunt trase la răspundere și urmărite penal în conformitate cu legislația congoleză și cea internațională.
<SPEAKER ID="275" NAME="Oreste Rossi" LANGUAGE="IT">
Din păcate, multe țări din lume nu respectă drepturile fundamentale ale omului. Din contră, sunt vinovate de crime împotriva umanității, de războaie, violențe sexuale și violențe de orice fel împotriva bărbaților, femeilor și copiilor. Peste 500 de persoane au fost victime ale unui viol în masă, inclusiv copii, fete și femei cu vârsta de până la 75 de ani, în perioada iulie - august, în districtul minier din partea de est a Republicii Congo. Toate acestea s-au produs în vecinătatea taberei ONU. ONU nu doar că nu a intervenit, ci a și pretins timp de câteva săptămâni că nu a știut ce s-a întâmplat. Conform estimărilor interne, aproape 6 milioane de persoane au murit până acum. Pot doar să sprijin din toată inima această rezoluție, care observă modul în care Parlamentul este de partea celor mai slabi și mai vulnerabili.
<SPEAKER ID="276" NAME="Joanna Senyszyn" LANGUAGE="PL">
Am susținut rezoluția referitoare la cazurile de nerespectare a drepturilor omului și justiției în Republica Democratică Congo. Consider că aceasta trebuie adoptată urgent și tratată ca o prioritate. La începutul lunii decembrie va avea loc la Kinshasa Adunarea Parlamentară Comună ACP-UE. Această rezoluție ar putea transmite un mesaj foarte important autorităților și locuitorilor statului Congo. Va fi un semnal conform căruia Uniunea Europeană intenționează să intensifice eforturile de stabilizare a situației din această regiune, să verifice mecanismele actuale de sprijin, să pună mai mult accentul pe reformele judiciare și, mai presus de toate, să se opună în mod ferm violenței împotriva femeilor și copiilor și să pună capăt impunității persoanelor responsabile pentru comiterea crimelor.
<SPEAKER ID="277" NAME="Marc Tarabella" LANGUAGE="FR">
Sunt foarte încântat de adoptarea rezoluției referitoare la cazurile de nerespectare a drepturilor omului și justiției în Republica Democratică Congo. Această rezoluție pune în lumină și condamnă numeroasele violuri comise ca armă de război împotriva femeilor congoleze. Aceste atrocități au pustiit pentru mult timp țara. Pun încă o dată accentul pe necesitatea de a lupta împotriva impunității care domnește în această regiune și invit Comisia să pregătească fără întârziere o inițiativă legislativă care să se îndrepte în același sens precum legea americană privind "minereurile din conflicte”.
<SPEAKER ID="278" NAME="Viktor Uspaskich" LANGUAGE="LT">
Doamnelor și domnilor, sunt foarte îngrijorat de incidentele din Republica Democrată Congo, unde sute, dacă nu chiar mii de femei și de copii, au fost violate în ultimele câteva luni. În calitate de politician sunt stupefiat, și cu atât mai mult în calitate de tată și de bărbat. Este înspăimântător. Cei vinovați trebuie găsiți, urmăriți penal și pedepsiți în conformitate cu dreptul internațional. Noi, comunitatea internațională, am eșuat. Cu toate acestea, am eșuat chiar mult mai aproape de casa noastră, pe propriul nostru teritoriu. Ne grăbim întotdeauna să condamnăm încălcarea drepturilor omului din afara Uniunii Europene și solicităm să se acționeze de urgență. Când atenția se îndreaptă totuși către încălcarea drepturilor omului în cadrul UE, reacția este în cea mai mare parte cumpătată. UE va fi lovită de o mare criză de încredere dacă nu reușește să reducă decalajul dintre onorabilele sale condamnări ale crimelor comise în afara UE și măsurile luate acasă în domeniul drepturilor omului. Situația nu ar trebui să fie astfel. Tratatul de la Lisabona a adus noi oportunități de consolidare a drepturilor omului, în special Carta drepturilor fundamentale a Uniunii Europene, care acum este obligatorie nu doar pentru instituțiile UE, ci și pentru statele membre. Astfel, este de competența noastră să reparăm în cadrul UE acest vid al drepturilor omului, însă trebuie să facem acest lucru acum.
<SPEAKER ID="959" NAME="Anna Záborská" LANGUAGE="SK">
Doamnelor și domnilor, în perioada 30 iulie - 4 august 2010, în partea de est a Republicii Congo au avut loc încălcări ale drepturilor omului și violențe sexuale în masă împotriva copiilor, femeilor, precum și a bărbaților. Încălcarea drepturilor omului și a dreptului internațional continuă până astăzi și se răspândește cu viteză alarmantă în toată regiunea. Uniunea Europeană s-a angajat pe termen lung față de întreaga regiune africană a marilor lacuri, o parte din aceasta aflându-se în Republica Democrată Congo. Eforturile noastre către pace și stabilitate în regiune nu au adus totuși până acum niciun rezultat tangibil. Rezoluția noastră de astăzi reprezintă un alt apel al acestui Parlament de a pune capăt atacurilor asupra populației civile din estul provinciilor Republicii Congo și de a oferi victimelor asistență medicală, socială, umanitară și juridică de bază. Pentru fiecare conflict armat există o soluție politică, însă trebuie să existe voința de a găsi o astfel de soluție. Securitatea și stabilitatea pentru populația din partea de est a Republicii Congo rămâne în primul rând responsabilitatea guvernului congolez. Asistența economică și umanitară este importantă, însă nu este îndeajuns. Sunt încântată că acest Parlament a confirmat din nou clar, prin votul deputaților săi, că angajamentul nostru față de Congo include și o declarație clară privind apărarea drepturilor omului de fiecare dată când sunt încălcate în regiune. Prin urmare, am susținut rezoluția propusă, și am încredere în Comisia Europeană că va găsi mecanisme eficiente de punere în aplicare a recomandărilor cuprinse în rezoluție.
<SPEAKER ID="280" NAME="Roberta Angelilli" LANGUAGE="IT">
În ultimele săptămâni, Parlamentul European împreună cu întreaga comunitate internațională s-au mobilizat în vederea apărării iranienei Sakineh, dar și în vederea apărării tuturor bărbaților și femeilor care se confruntă cu aceleași condiții în Iran și, desigur, și în alte părți ale lumii unde drepturile fundamentale continuă să fie încălcate. În momentul de față, există 154 de state din întreaga lume care au abolit pedeapsa cu moartea. 96 dintre acestea au abolit pedeapsa cu moartea pentru toate infracțiunile; 8 au păstrat-o doar pentru infracțiunile cu caracter excepțional, precum crimele de război; 6 au instituit un moratoriu privind execuțiile; iar 44 au abolit pedeapsa cu moartea de facto, adică, acestea sunt state în care nu a mai avut loc nicio execuție de cel puțin 10 ani sau care și-au luat angajamentul ferm de a nu aplica pedeapsa cu moartea. În multe state, nu se face nicio diferențiere între persoanele condamnate; de fapt, într-un număr mic de state, copiii care comit crime sunt încă executați. Toate aceste situații constituie o încălcare flagrantă a legislației internaționale, statuate în Convenția internațională cu privire la drepturile civile și politice. Prin urmare, doresc să îmi reafirm opoziția față de pedeapsa cu moartea, indiferent de caz și de circumstanțe, în speranța că aceasta va fi abolită cât mai curând posibil.
<SPEAKER ID="281" NAME="Elena Băsescu" AFFILIATION="PPE">
în scris. - În ultimii ani s-au înregistrat progrese încurajatoare în direcția abolirii pedepsei capitale. Numărul țărilor care au renunțat definitiv la această pedeapsă a crescut la 95 iar aplicarea ei în mod regulat a fost restrânsă la două regiuni ale lumii, Asia și Africa de Nord. Rezoluțiile ONU referitoare la aplicarea unui moratoriu mondial au contribuit în mare măsură la aceste rezultate. De asemenea, UE continuă să fie cea mai importantă sursă de finanțare a organizațiilor care militează împotriva pedepsei capitale. Consider însă că inițiativele concrete ale acestor organizații trebuie să găsească sprijinul necesar la nivel politic. Întrucât Propunerea de rezoluție a Parlamentului European constituie un sprijin important în acest sens, votul meu a fost unul favorabil. Totuși, în ciuda evoluției pozitive, 58 de țări mențin pedeapsa cu moartea iar statisticile referitoare la numărul condamnaților sunt îngrijorătoare. Anul trecut au fost executate peste 700 de persoane, la care se adăugă cele câteva mii de presupuși condamnați din China. Doresc așadar să atrag atenția asupra necesității de a spori eforturile de influențare a opiniei publice internaționale. Chiar în unele state membre ale UE, o parte importantă a cetățenilor ar fi de acord cu introducerea pedepsei capitale
<SPEAKER ID="282" NAME="Jean-Luc Bennahmias" LANGUAGE="FR">
Cu ocazia Zilei mondiale împotriva pedepsei cu moartea, care va celebrată la 10 octombrie pentru al optsprezecelea an consecutiv, noi, în calitate de deputați în Parlamentul European, dorim să adoptăm o rezoluție pentru a evidenția angajamentul nostru în vederea abolirii pedepsei cu moartea și dorim ca acest principiu privind opoziția față de pedeapsa cu moartea să fie adoptat în întreaga lume. Cu toate că 43 de state din întreaga lume continuă să utilizeze pedeapsa cu moartea, această rezoluție invită statele membre care o utilizează să instituie un moratoriu privind execuțiile. Scopul vizat, care constituie și una dintre prioritățile politicii Uniunii în materie de drepturile omului, este ca toate statele lumii să abolească pedeapsa cu moartea.
<SPEAKER ID="283" NAME="Mara Bizzotto" LANGUAGE="IT">
În lume încă mai există multe state care aplică pedeapsa cu moartea, inclusiv toate statele care au încheiat cu Europa acorduri comerciale și economice în cadrul cărora există și clauze privind drepturile omului. Când ne gândim la state care aplică execuții publice prin spânzurare, prin lapidare sau prin utilizarea unor metode echivalente de tortură, trebuie să fim motivați de speranța că astfel de texte, precum cel cu privire la care am votat astăzi, vor da un impuls întregii Europe, care uită prea des de puterea sa economică și politică și nu și-o exercită pe plan internațional în vederea promovării respectului față de demnitatea umană în țările terțe.
<SPEAKER ID="958" NAME="Vilija Blinkevičiūt" LANGUAGE="LT">
Pedeapsa cu moartea este una dintre cele mai vechi pedepse existente aplicate pentru infracțiuni foarte grave și încă mai rămân câteva state care ar trebui să opteze pentru abolirea acesteia. Pedeapsa cu moartea este cea mai brutală, inumană și degradantă pedeapsă, care încalcă dreptul la viață, statuat în Declarația Universală a Drepturilor Omului. La momentul actual, 43 de state din întreaga lume încă mai aplică pedeapsa cu moartea. Prin urmare, Parlamentul European solicită imediat statelor să ia măsuri cât mai repede în vederea abolirii acestui tip de pedeapsă. Aplicarea pedepsei cu moartea în cazul minorilor sau al persoanelor cu handicap mintal sau intelectual ridică preocupări deosebite. Impunerea acestei pedepse în cazul celor mai vulnerabile categorii ale populației trebuie abolită cât mai curând posibil. Este foarte important ca instituțiile guvernamentale ale statelor să se ocupe de monitorizarea aspectelor privind pedeapsa cu moartea în vederea prezentării cazurilor specifice în fața autorităților naționale și a adoptării unor inițiative posibile în vederea abolirii pedepsei cu moartea.
<SPEAKER ID="284" NAME="Sebastian Valentin Bodu" AFFILIATION="PPE">
în scris. - Uniunea Europeană este dedicată obiectivului său prioritar în materie de drepturi ale omului - abolirea completă a pedepsei cu moartea la nivel mondial - iar declarația adoptată de plenul legislativului european de "Ziua mondială împotriva pedepsei cu moartea” vine să confirme acest lucru. Faptul că multe state încă aplică pedeapsa cu moartea, cea mai crudă, inumană și degradantă dintre toate, și cu atât mai mult femeilor și chiar minorilor, este dincolo de a fi de înțeles. Și devine cu atât mai de neînțeles cu cât nu există nici un fel de dovezi că aplicarea pedepsei cu moartea descurajează infracțiunile mai mult decât o fac alte pedepse. Este important ca Uniunea Europeană să își continue demersurile de cooperare între state pentru că numai astfel, prin colaborare, educație, sensibilizare, îți va putea îndeplini dezideratul de a aboli la nivel mondial pedeapsa cu moartea. Cheie în îndeplinirea dezideratului numărul unu în ce privește drepturile omului la nivelul Uniunii Europene este și activitatea sectorului neguvernamental care semnalează cazuri de procese inechitabile ce au ca deznodământ sentințe brutale precum cea dictată în Iran împotriva unui băiat care la momentul comiterii presupusei infracțiuni avea numai 16 ani.
<SPEAKER ID="285" NAME="David Campbell Bannerman și Nigel Farage" AFFILIATION="EFD">
în scris. - UKIP acceptă faptul că există argumente valide, atât pro cât și contra, cu privire la pedeapsa cu moartea. Cu toate acestea, UKIP consideră că decizia privind aplicarea sau neaplicarea pedepsei cu moartea aparține în totalitate fiecăruia dintre state și nu Uniunii Europene dictatoriale. UKIP ia act de încercările UE de a interveni în politicile altor state în acest domeniu. Nu ține de competențele UE să oblige statele să mențină sau să legifereze abolirea pedepsei cu moartea. UKIP ia act, de asemenea, de modalitatea în care UE a încheiat orice dezbatere cu privire la această chestiune în contextul european, în ciuda opiniei publice referitoare la acest subiect. Decizia de a păstra sau nu pedeapsa cu moartea aparține, și trebuie să aparțină în continuare, în totalitate, fiecărui stat în parte prin intermediul mijloacelor democratice. Orice stat care aplică pedeapsa cu moartea trebuie să asigure proceduri adecvate privind colectarea de dovezi, interogarea prizonierilor și procese corecte.
<SPEAKER ID="957" NAME="Maria Da Graça Carvalho" AFFILIATION="PPE">
în scris. - (PT) Într-o lume în care 43 de state încă păstrează pedeapsa cu moartea, și în care copiii sunt obligați să fie martori ai execuțiilor publice, Europa trebuie să continue să depună eforturi în vederea combaterii acestei practici, care constituie o încălcare crudă și inacceptabilă a dreptului la viață. Am votat în favoarea acestui regulament deoarece consider că UE ar trebui să utilizeze instrumente diplomatice pentru a contribui la abolirea pedepsei cu moartea, făcând presiuni asupra autorităților guvernamentale pentru ca acestea să instituie un moratoriu privind pedeapsa cu moartea, în vederea abolirii complete a acesteia. Rezoluția îndeamnă Consiliul și Comisia să furnizeze orientări privind aplicarea unei politici europene globale în cazul zecilor de cetățeni europeni condamnați la moarte în țările terțe și să pună la dispoziția cetățenilor informații și asistență juridică, aspecte pe care le consider la fel de importante. De asemenea, recunosc importanța aprobării Zilei mondiale împotriva pedepsei cu moartea și a Zilei europene împotriva pedepsei cu moartea.
<SPEAKER ID="286" NAME="Carlos Coelho" LANGUAGE="PT">
Valoarea vieții și multiplele cazuri de erori juridice pe care istoria ni le-a lăsat reprezintă motive mai mult decât suficiente pentru a combate pedeapsa cu moartea. Abolirea pedepsei cu moartea în întreaga lume reprezintă una dintre prioritățile Uniunii Europene. Ziua europeană împotriva pedepsei cu moartea a fost stabilită pe 10 octombrie. Ne-am luat angajamentul ferm de a depune eforturi în vederea abolirii pedepsei cu moartea în întreaga lume și facem tot ceea ce ne stă în putință pentru ca acest principiu să fie acceptat pe plan mondial. Conform Amnesty International, în întreaga lume, există 58 de state care nu au abolit pedeapsa cu moartea, iar în 18 dintre acestea au avut loc execuții în 2009. Numai China singură a executat mai multe persoane decât toate celelalte state la un loc. Singurul stat din Europa care continuă să aplice pedeapsa cu moartea este Belarus. Parlamentul European a fost prima instituție europeană care a lansat această campanie, la începutul anilor 1980, iar UE reprezintă la momentul actual principalul actor instituțional în lupta împotriva pedepsei cu moartea, precum și principala sursă de finanțare a eforturilor depuse în acest sens. Trebuie să depunem eforturi în vederea adoptării unui moratoriu privind execuțiile până la eradicarea definitivă a pedepsei cu moartea.
<SPEAKER ID="956" NAME="Corina Crețu" LANGUAGE="RO">
Una dintre primele măsuri adoptate de autoritățile temporare din București în urma prăbușirii regimului Ceaușescu, la începutul revoltelor populare din Timișoara și București, a fost abolirea pedepsei cu moartea. Acesta a reprezentat un gest care a adus liniștea, în special a victimelor politice ale regimurilor totalitare care au dominat România de la începutul anilor 1930. Amintesc acest eveniment înregistrat recent în istoria europeană deoarece rezoluția Parlamentului European referitoare la Ziua mondială împotriva pedepsei cu moartea reprezintă un răspuns la o practică depășită, încă întâlnită în secolul XXI. Pedeapsa cu moartea încă face parte din legislația multor state, inclusiv din legislația anumitor state care promovează în mod activ pe plan global drepturi și libertăți civile.
<P>
Pedeapsa cu moartea nu acționează numai ca factor descurajant și în vederea reducerii numărului de infracțiuni, ci constituie și o preocupare reală cu privire la posibilele erori judiciare, care ar condamna la moarte oameni nevinovați. Consider că invitația adresată de statele membre ale Uniunii Europene țărilor care încă aplică această pedeapsă, prin care le solicită acestora din urmă să adopte un moratoriu privind execuțiile, constituie unul dintre aspectele fundamentale ale acestei rezoluții. Acest fapt m-a determinat să votez în favoarea adoptării acestei rezoluții.
<SPEAKER ID="955" NAME="George Sabin Cutaș" LANGUAGE="RO">
Anul acesta, 12 state au aplicat pedeapsa cu moartea, în ciuda faptului că majoritatea statelor din întreaga lume și instituțiile naționale, inclusiv Statele Unite, condamnă această pedeapsă inumană. Consider că presiunile exercitate în vederea abolirii pedepsei cu moartea în cele 43 de state care încă includ această formă de condamnare în legislația lor națională trebuie să devină o prioritate în cadrul politicii Uniunii Europene de promovare a drepturilor omului și, în special, ca parte a eforturilor depuse de noul Serviciu european pentru acțiune externă.
<SPEAKER ID="954" NAME="Mário David" AFFILIATION="PPE">
în scris. - (PT) Ca cetățean al Portugaliei, unul dintre primele state din lume care au abolit pedeapsa cu moartea în 1867, consider că această formă de pedeapsă este inumană și constituie negarea extremă a drepturilor omului. Prin urmare, votez cu o mare satisfacție în favoarea acestei propuneri de rezoluție. Promovarea demnității umane și, prin urmare, lupta în vederea abolirii pedepsei cu moartea reprezintă, și trebuie să reprezinte în continuare, unul dintre obiectivele politicii UE în domeniul drepturilor omului. În beneficiul unei politici europene globale și eficiente cu privire la pedeapsa cu moartea, UE, prin intermediul instituțiilor sale și, în special, prin intermediul Înaltei Reprezentante, trebuie să adopte o poziție comună. Instituirea unui moratoriu global privind utilizarea și impunerea pedepsei cu moartea în toate regiunile lumii nu reprezintă numai un pas fundamental în direcția abolirii pedepsei cu moartea în întreaga lume. Reprezintă, mai presus de toate, un pas esențial în direcția sporirii respectului față de umanitate.
<SPEAKER ID="953" NAME="Marielle De Sarnez" LANGUAGE="FR">
Cea de-a opta Zi mondială împotriva pedepsei cu moartea - 10 octombrie 2010 - reprezintă o șansă a Parlamentului European de a sublinia din nou faptul că abolirea pedepsei cu moartea în întreaga lume rămâne o prioritate a Uniunii Europene, la momentul actual când această pedeapsă încă mai este aplicată în 18 state. În 2009, peste 700 de persoane au fost executate, fără a pune la socoteală miile de execuții care au avut loc în China. Execuțiile sau pedepsele cu moartea nu au condus niciodată la reducerea numărului de infracțiuni, motiv pentru care Uniunea Europeană ar trebui să promoveze sentințe alternative aflate la dispoziția sistemelor de justiție penală ale statelor care încă mai aplică acest tip de pedeapsă, care contravine Declarației Universale a Drepturilor Omului. De asemenea, și Parlamentul și-a exprimat preocuparea cu privire la aplicarea pedepsei cu moartea în cazul minorilor și al persoanelor care cu handicap mintal sau intelectual și a solicitat stoparea rapidă și definitivă a acestui tip de pedeapsă.
<SPEAKER ID="287" NAME="Edite Estrela" LANGUAGE="PT">
Am votat în favoarea acestei rezoluții deoarece aceasta susține faptul că Uniunea Europeană ar trebui să utilizeze toate instrumentele diplomatice și de ajutor pentru cooperare de care dispune în vederea abolirii pedepsei cu moartea. Portugalia constituie un exemplu de urmat în acest sens, deoarece a fost primul stat european care, în urmă cu peste 140 de ani, a inclus în cadrul constituției sale abolirea pedepsei cu moartea. Din păcate, în întreaga lume, mai există încă peste 40 de state care nu au urmat acest exemplu și în cadrul cărora încă persistă încălcarea dreptului la viață, prevăzut de Declarația Universală a Drepturilor Omului.
<SPEAKER ID="288" NAME="Diogo Feio" LANGUAGE="PT">
Pedeapsa cu moartea reprezintă o încălcare inacceptabilă a demnității intrinsece a fiecărei ființe umane și a valorii inalienabile și unice a fiecărei vieți. Prin urmare, pedeapsa cu moartea merită să fie condamnată vehement de către noi și merită angajamentul fără rețineri al tuturor care au promis să lupte în vederea eradicării acesteia și sper că mai multe state se vor alătura grupului de state care au abolit definitiv această practică. Indiferent de gravitatea acțiunilor individuale specifice care, teoretic, ar putea motiva sau chiar justifica o astfel de sentință, consider că abolirea pedepsei cu moartea reprezintă un pas enorm către civilizație și o caracteristică distinctivă a sistemelor penale, precum cele ale statelor membre ale UE, care urmăresc separarea justiției de răzbunare. Este esențială menținerea acestei prevederi care exclude răzbunarea și garantarea faptului că și cei mai răi infractori trebuie tratați cu demnitate, chiar dacă nu merită acest lucru. Într-adevăr, dacă ne-am ghida după zicala "ochi pentru ochi și dinte pentru dinte” ar fi nedemn față de patrimoniul nostru comun privind respectul față de viața oamenilor, care deseori este ignorat de către autoritățile care adoptă decizii politice. La momentul actual, mă gândesc, de asemenea, și la cei cărora nu li se acordă nici măcar dreptul la un proces echitabil și care sunt uciși aleatoriu sau intenționat prin intermediul celor mai barbare metode și în cele mai nemiloase circumstanțe.
<SPEAKER ID="952" NAME="Lorenzo Fontana" LANGUAGE="IT">
Cea de-a opta Zi mondială împotriva pedepsei cu moartea va fi celebrată la 10 octombrie. Salut această rezoluție a Parlamentului European deoarece o consider a fi următoarea etapă corectă în urma rezoluțiilor recente cu privire la pedeapsa cu moartea în China, Nigeria, Coreea de Nord și Iran. Numărul mare de pedepse cu moartea înregistrate în întreaga lume constituie o cauză de îngrijorare, iar dimensiunile reale ale acestui fenomen sunt dificil de stabilit, în special în statele mai sus menționate în care democrația este extrem de limitată sau nu există deloc. Este important pentru Uniunea Europeană să adopte o poziție fermă cu privire la această chestiune și să utilizeze toate instrumentele juridice și politice posibile pentru a atrage atenția pe plan internațional asupra acestor aspecte și pentru a denunța încălcările legislației internaționale. Din aceste motive, voi vota în favoarea propunerii de rezoluție.
<SPEAKER ID="951" NAME="Ian Hudghton" AFFILIATION="Verts/ALE">
în scris. - În timp ce UE este un lider global în cadrul campaniei împotriva pedepsei cu moartea, prea multe state, inclusiv multe dintre cele cu care avem legături puternice de natură economică, socială și culturală, continuă să execute oameni. Consider că pedeapsa cu moartea nu mai constituie deloc o opțiune a secolului XXI și susțin instituirea unui moratoriu privind execuțiile.
<SPEAKER ID="289" NAME="David Martin" AFFILIATION="S&amp;D">
în scris. - Abolirea pedepsei cu moartea în întreaga lume reprezintă o prioritate a acestui Parlament și o prioritate a Grupului Alianței Progresiste a Socialiștilor și Democraților din Parlamentul European. Această pedeapsă reprezintă o încălcare a drepturilor omului și este inacceptabilă indiferent de circumstanțe, și sunt încântat că Parlamentul a sprijinit atât de mult această moțiune. Fiind cel mai activ și remarcabil susținător al abolirii pedepsei cu moartea în întreaga lume, UE a avut responsabilitatea de a sprijini societatea civilă și organizațiile din întreaga lume organizând campanii de promovare a acestui drept fundamental. În continuare trebuie depuse multe eforturi pentru a sprijini de facto statele care au abolit pedeapsa cu moartea în vederea transpunerii acestui fapt în cadrul legislației, pentru a reduce numărul condamnărilor la moarte pronunțate și executate din alte state și pentru a sprijini campaniile de abrogare a pedepsei cu moartea, în special în cazurile în care verdictele proceselor nu sunt recunoscute ca fiind corecte din punct de vedere legal. Aceasta este o valoare fundamentală a Uniunii noastre pe care trebuie să o protejăm public și ori de câte ori putem.
<SPEAKER ID="290" NAME="Mario Mauro" LANGUAGE="IT">
Ziua mondială împotriva pedepsei cu moartea, declarată la 10 octombrie, reprezintă încă o dovadă a rolului director al Europei în lupta pentru civilizație. Rezoluția merită adoptată, dat fiind faptul că subliniază numeroasele probleme și iregularități care încă există astăzi în 43 dintre statele din întreaga lume. Aceasta subliniază în mod corect faptul că luptele pe care le-am dus până acum au avut rezultate concrete: diferitele convenții internaționale cu privire la această chestiune au fost și sunt ratificate de către un număr din ce în ce mai mare de state. Acest fapt înseamnă că la nivel național se acordă din ce în ce mai multă atenție drepturilor omului. În cele din urmă, sprijin solicitarea Înaltei Reprezentante, Baroneasa Ashton, de a ține cont de faptul că principalul conținut politic al rezoluției trebuie să fie adoptarea unui moratoriu în întreaga lume, ca etapă esențială în vederea abolirii pedepsei cu moartea.
<SPEAKER ID="950" NAME="Nuno Melo" AFFILIATION="PPE">
în scris. - (PT) În ultimii ani, UE a fost principalul actor instituțional în lupta împotriva pedepsei cu moartea. Această luptă a constituit o prioritate a politicii sale externe cu privire la drepturile omului. Adevărul este că în întreaga lume încă mai există peste 40 de state care aplică pedeapsa cu moartea. Având în vedere faptul că una dintre acestea, Belarus, se află în Europa, este necesar să depunem toate eforturile posibile în vederea abolirii pedepsei cu moartea în întreaga lume, deoarece aceasta este cea mai crudă, inumană și degradantă pedeapsă și încalcă dreptul la viață stabilit de Declarația Universală a Drepturilor Omului. Acesta este motivul pentru care am votat în favoarea rezoluției.
<SPEAKER ID="291" NAME="Louis Michel" LANGUAGE="FR">
Am susținut această rezoluție deoarece conștiința mea de ființă umană mă îndeamnă să lupt pentru abolirea pedepsei cu moartea. Este o luptă a tuturor umaniștilor. Prin abolirea pedepsei cu moartea vom consolida demnitatea umană și vom înregistra progrese cu privire la problemele care apar în legătură cu drepturile omului. Nu există nimic care să justifice relativizarea valorii vieții oamenilor. În acest sens, doresc să vă reamintesc faptul că Europa, o regiune democrată, a fost inițiatorul acestei lupte pentru abolirea pedepsei cu moartea. Prin urmare, este de datoria Europei să facă prioritară această luptă legitimă.
<SPEAKER ID="292" NAME="Alexander Mirsky" LANGUAGE="LV">
Am susținut această rezoluție deoarece consider că pedeapsa cu moartea este o pedeapsă ușoară pentru cei care au săvârșit infracțiuni inumane grave. Nu sunt convins de faptul că Letonia, în calitate de stat membru al UE, va aplica această rezoluție, deoarece în cadrul acestui stat ne-am confruntat anterior cu o experiență negativă. Republica Letonia nu a pus încă în aplicare punctul 74 din Rezoluția Parlamentului European din 11 martie 2004 referitoare la situația persoanelor care nu sunt cetățeni ai Letoniei. Peste 330 000 de persoane din Letonia nu dețin încă un statut. Acest fapt înseamnă că unul dintre statele membre ale UE nu acordă suficientă atenție opiniei Parlamentului European și a Uniunii Europene în ansamblu. În ceea ce privește Comisia Europeană și Parlamentul European, acestea se comportă ca și cum totul ar fi în regulă. O atitudine ciudată ... Această situație constituie o dovadă a faptului că în cadrul Uniunii Europene se aplică standarde duble. Uniunea Europeană își exprimă preocuparea cu privire la încălcarea drepturilor omului în Republica Democratică Congo, însă încălcările drepturilor omului pe teritoriul UE par să fie o situație normală pentru aceasta.
<SPEAKER ID="293" NAME="Gay Mitchell" AFFILIATION="PPE">
în scris. - În numele delegației irlandeze la PPE, sprijinim abolirea pedepsei cu moartea și am votat în favoarea rezoluției referitoare la Ziua mondială împotriva pedepsei cu moartea. Cu toate acestea, am votat împotriva amendamentelor aduse textului deoarece considerăm că este vorba despre un instrument aspru, elaborat la o scară prea mare, care nu va avea efect asupra pedepsei cu moartea și care ar putea contribui la pierderea a multe vieți omenești din cauza comerțului ilegal de droguri.
<SPEAKER ID="294" NAME="Wojciech Michał Olejniczak" LANGUAGE="PL">
Pedeapsa cu moartea reprezintă cea mai inumană și sălbatică pedeapsă. Constituie încălcarea celui mai fundamental drept al omului - dreptul la viață. Din acest motiv consider că abolirea pedepsei cu moartea trebuie să constituie una dintre prioritățile Uniunii Europene în vederea promovării democrației și drepturilor omului în întreaga lume. În Europa, interzicerea pedepsei cu moartea are un fundament solid, dat fiind faptul că aceasta este garantată în temeiul Protocoalelor nr. 6 și nr. 13 din Convenția Europeană a Drepturilor Omului. Uniunea Europeană este complet împotriva aplicării pedepsei cu moartea, indiferent de circumstanțe. Acțiunile UE în acest domeniu constituie prioritatea fundamentală a politicii externe a UE în domeniul drepturilor omului. UE a solicitat în mod constant abolirea acestei pedepse în întreaga lume și acesta este motivul pentru care, în cea mai mare măsură posibilă, UE furnizează sprijin financiar organizațiilor societății civile care luptă pentru abolirea pedepsei cu moartea. Din 1994, în cadrul Instrumentului european pentru democrație și drepturile omului (IEDDO), s-au alocat peste 15 milioane de euro în vederea sprijinirii acestui tip de proiect.
<SPEAKER ID="949" NAME="Maria do Céu Patrão Neves" AFFILIATION="PPE">
în scris. - (PT) Timpul dedicat de noi diferitelor cauze sociale constituie întotdeauna o șansă de a reflecta cu privire la dezbaterea referitoare la un aspect important și, mai presus de toate, de a atrage atenția în mod repetat asupra schimbărilor de comportament iminente în lumina adoptării unor valori noi sau a unei noi interpretări a vechilor valori, care constituie factori determinanți în procesul de clădire a societății în care ne dorim să trăim.
<P>
Pedeapsa cu moartea reprezintă unul dintre cele mai atroce acte legalizate și consider că nu poate fi justificată de nicio faptă săvârșită anterior. Pedeapsa cu moartea, care practic constituie tot o crimă, nu poate fi justificată nici chiar în situația în care această pedeapsă este dată pentru omucidere, ceea ce este echivalent cu pedepsirea unui act condamnabil printr-un act identic care, decretat printr-un ordin judecătoresc, este legal din punct de vedere juridic, însă nu este legitim din punct de vedere etic.
<P>
În acest context, salut din toată inima rezoluția referitoare la stabilirea unei Zile mondiale împotriva pedepsei cu moartea în speranța că aceasta poate constitui încă un pas în direcția abolirii efective a acestui tip de pedeapsă în întreaga lume.
<SPEAKER ID="295" NAME="Raül Romeva i Rueda" AFFILIATION="Verts/ALE">
în scris. - Încă o dată, PE subliniază faptul că este și va fi total împotriva pedepsei cu moartea indiferent de caz și de circumstanțe și evidențiază, încă o dată, faptul că abolirea pedepsei cu moartea contribuie la promovarea demnității umane și a dezvoltării progresive a drepturilor omului. Acesta condamnă toate execuțiile indiferent de locul în care au loc și solicită ferm Uniunii Europene și statelor membre să pună în aplicare Rezoluția Organizației Națiunilor Unite privind un moratoriu universal referitor la execuții în vederea abolirii pedepsei cu moartea în toate statele care încă o mai aplică. Acesta solicită Consiliului și Comisiei să ia măsuri în vederea restricționării progresive a aplicării acesteia și, concomitent, să insiste ca aceasta să fie realizată în conformitate cu standardele minime internaționale. Parlamentul își exprimă preocuparea cu privire la aplicarea pedepsei cu moartea în cazul minorilor și al persoanelor cu handicap mintal sau intelectual și solicită stoparea imediată și definitivă a acestor condamnări.
<SPEAKER ID="296" NAME="Charles Tannock" AFFILIATION="ECR">
în scris. - Delegația britanică din Grupul Conservatorilor și Reformiștilor Europeni a oferit mereu deputaților săi dreptul de a vota liber cu privire la pedeapsa cu moartea. Considerăm că aplicarea pedepsei cu moartea trebuie să constituie o chestiune care să țină de conștiința fiecărui individ.
<P>
Cu toate acestea, dorim să subliniem faptul că, chiar și atunci când deputații sprijină pedeapsa cu moartea, noi suntem de părere că aceasta ar trebui aplicată doar în cazul celor mai odioase infracțiuni capitale și, în mod categoric, nu suntem de acord cu aplicarea acesteia în cazul minorilor.
<SPEAKER ID="297" NAME="Derek Vaughan" AFFILIATION="S&amp;D">
în scris. - Acceptarea acestei rezoluții astăzi, înainte de cea de-a opta Zi mondială împotriva pedepsei cu moartea care va fi celebrată duminică, transmite încă o dată solicitarea Parlamentului European în vederea unui moratoriu privind toate execuțiile în statele care încă utilizează această formă barbară de pedepsire. De asemenea, consolidează opinia Parlamentului European referitoare la faptul că toți cetățenii europeni trebuie să scape de amenințarea execuției.
<SPEAKER ID="299" NAME="Jean-Luc Bennahmias" LANGUAGE="FR">
Scurgerea de petrol de pe platforma petrolieră Deepwater Horizon din Golful Mexic, înregistrată primăvara trecută, a determinat Comisia pentru mediu, sănătate publică și siguranță alimentară a Parlamentului European să elaboreze această rezoluție care urmărește să atragă atenția asupra chestiunii urgente a prevenirii scurgerilor de petrol. Prin urmare, am votat în favoarea acestei rezoluții deoarece este esențial să elaborăm norme europene stricte pentru a preveni accidentele pe platformele petroliere și pentru ca Uniunea să consolideze legislația cu privire la responsabilitatea față de mediu. Cu toate acestea, îmi pare rău că prevederile referitoare la un moratoriu privind toate noile foraje petroliere, precum și la noi standarde nu au fost aplicate în cadrul Uniunii și au fost eliminate de majoritatea deputaților care și-au exprimat votul astăzi. Instituirea unui moratoriu ar fi fost, de fapt, în acord cu politica de prevenire și de consolidare a măsurilor de securitate privind platformele petroliere și, de asemenea, cu politica lui Barack Obama privind aplicarea unui moratoriu similar în Statele Unite până în decembrie 2010.
<SPEAKER ID="300" NAME="Vito Bonsignore" LANGUAGE="IT">
Dezastrul recent din Golful Mexic, care a provocat scurgerea în mare a milioane de barili de petrol, a atras atenția asupra unui subiect fundamental pentru Uniunea Europeană. Acest eveniment a demonstrat faptul că, în activitatea de extragere a petrolului din adâncul mării, trebuie urmate măsuri stricte de protecție a mediului. Cu toate acestea, Europa trebuie să rămână competitivă în acest sector și să continue să prospecteze gazul astfel încât să-și poată diversifica sursele de energie. Prin urmare, susțin adoptarea unor principii de siguranță noi, aplicarea unor standarde comune stricte și riguroase și stabilirea unor fonduri de solidaritate în vederea despăgubirii victimelor pentru dezastrele provocate. Nevoia urgentă de a adopta astfel de măsuri reprezintă, de asemenea, rezultatul naturii geomorfologice a mărilor noastre, precum Mediterana, și al forajelor efectuate la momentul actual pe coasta libiană și pe cea egipteană. O eventuală scurgere de petrol ar cauza un dezastru ecologic pe care l-am depăși doar cu eforturi foarte mari și care ar avea consecințe extrem de grave asupra economiei și mediului multor state europene. În concluzie, nu sprijin propunerea de instituire a unui moratoriu deoarece consider că încheierea unor acorduri cu țări terțe și cu companiile petroliere ale acestora s-ar dovedi mai eficientă. Astfel de măsuri ar facilita exportul standardelor de siguranță și investițiile în activități de prevenire și cercetare tehnologică.
<SPEAKER ID="948" NAME="Maria Da Graça Carvalho" AFFILIATION="PPE">
în scris. - (PT) Este important pentru UE să asigure protecția coastelor de pe teritoriul său prin capacitatea sa de prevenire și răspuns la astfel de probleme. Legislația aflată în vigoare trebuie, de asemenea, să consolideze nivelul de siguranță al activităților de explorare și forare pentru petrol. Agenția Europeană pentru Siguranța Maritimă, cu sediul la Lisabona, oferă sprijin și asistență tehnică statelor membre și Comisiei Europene în vederea dezvoltării și aplicării legislației comunitare privind securitatea și protecția maritimă, precum și poluarea cauzată de nave.
<P>
În iunie anul curent, le-am prezentat în scris comisarilor Oettinger, Kallas și Georgieva o sugestie de extindere a ariei de responsabilitate a Agenției Europene pentru Siguranța Maritimă și de stabilire a unor mecanisme de control al siguranței pentru platformele petroliere din Marea Nordului, Marea Neagră și Marea Mediterană și, de asemenea, sugestia ca Agenția să preia responsabilitatea prevenirii dezastrelor ecologice legate de forajele petroliere. Sugestia permite o economie de scară în ceea ce privește resursele financiare, umane și tehnice. Salut răspunsul domnilor comisari, care a demonstrat bunăvoința de a revizui regulamentul Agenției Europene pentru Siguranța Maritimă și solicit Comisiei Europene să depună eforturile necesare în vederea atingerii acestui obiectiv.
<SPEAKER ID="947" NAME="Corina Crețu" LANGUAGE="RO">
Accidentul recent din Golful Mexic, rezultat în urma unei explozii produse pe o platformă petrolieră maritimă, constituie un argument suficient pentru toți cei care doresc să ia în considerare și să voteze în favoarea rezoluției Parlamentului European referitoare la acțiunea UE în domeniul prospectării și extracției petrolului în Europa. După cum se subliniază și în textul rezoluției, Europa nu este protejată împotriva niciunui astfel de incident cu impact ecologic devastator deoarece majoritatea activităților de forare și de extracție a petrolului se desfășoară în Marea Nordului. De asemenea, acum am extins aceste activități și în regiunea Mării Negre, o mare care, de asemenea, prezintă la rândul ei probleme din cauza activităților oamenilor. Conform prevederilor rezoluției, Comisia este cea care deține responsabilitatea de a elabora politici stricte care să poată fi puse în aplicare la nivelul UE în vederea prevenirii accidentelor de pe platformele petroliere, fapt care ar putea constitui un pas important în direcția prevenirii posibilelor incidente și accidente. Acestea sunt câteva dintre considerentele care justifică votul meu în favoarea acestei rezoluții.
<SPEAKER ID="946" NAME="Marielle De Sarnez" LANGUAGE="FR">
UE trebuie să tragă concluzii de pe urma dezastrului produs pe platforma Deepwater Horizon și să se asigure că sunt respectate standarde înalte de securitate în cazul tuturor siturilor de exploatare a petrolului pe mare. Având în vedere riscurile privind forajele maritime și îndoielile privind gestionarea și potențialele consecințe ale unui astfel de incident în Europa, rezoluția pe care am sprijinit-o solicită "un moratoriu privind toate platformele petroliere noi de mare adâncime din apele UE”. De asemenea, solicităm Comisiei să efectueze o evaluare specifică și să lucreze la un plan de acțiune, în colaborare cu statele membre, în vederea îmbunătățirii standardelor de securitate pe platformele existente. În cele din urmă, dorim să deținem o garanție cu privire la faptul că poluatorii vor fi responsabili din punct de vedere juridic și că victimele, precum pescarii, vor beneficia de despăgubiri echitabile.
<SPEAKER ID="301" NAME="Edite Estrela" LANGUAGE="PT">
Am votat în favoarea rezoluției referitoare la acțiunea UE în domeniul prospectării și extracției petrolului în Europa, deoarece o consider necesară în vederea sporirii condițiilor de siguranță și de lucru pe platformele petroliere maritime din cadrul Uniunii Europene pentru prevenirea dezastrelor ecologice precum cel produs în Golful Mexic.
<SPEAKER ID="302" NAME="Diogo Feio" LANGUAGE="PT">
Dată fiind importanța extracției de petrol pentru statele care întreprind astfel de activități și pericolele pe care extracția petrolului le presupune (după cum se poate observa în urma consecințelor teribile ale scurgerilor accidentale de petrol), este esențial pentru Uniune să creeze condiții pentru ca acțiunea de prospectare a petrolului cât mai sigură cu putință. Trebuie să existe o legislație adecvată în acest sens, care să prevadă standarde de siguranță de bază pentru producția maritimă de gaz și petrol în vederea garantării siguranței extracției și aprovizionării în cadrul Uniunii Europene. În acest sens, dat fiind faptul că sunt portughez, trebuie să amintesc de dezastrul Prestige, care a avut consecințe profunde asupra zonei de coastă a Galiciei, consecințe care s-au extins de-a lungul coastelor Portugaliei și Franței. Prin urmare, solicit ca măsurile propuse la momentul de față să nu se limiteze doar la prospectarea și extracția petrolului ci, să includă, de asemenea, și transportul și aprovizionarea. Din păcate, accidentele în care sunt implicate vase petroliere au loc mult mai des decât ne-am dori, prin urmare, revizuirea standardelor de siguranță și în acest domeniu este importantă pentru a reduce probabilitatea producerii unor astfel de dezastre.
<SPEAKER ID="945" NAME="José Manuel Fernandes" LANGUAGE="PT">
Scurgerea de petrol de pe platforma Deepwater Horizon din Golful Mexic a reprezentat pentru Uniunea Europeană și pentru statele membre un semnal de alarmă care le-a determinat pe acestea să examineze urgent toate aspectele privind prospectarea și extracția petrolului în Uniunea Europeană și să adopte toate măsurile necesare pentru ca un astfel de dezastru ecologic să nu se producă niciodată în apele europene. Prin urmare, este necesară și obligatorie adoptarea unui sistem european comun, transfrontalier de prevenire și răspuns la scurgerile de petrol.
<P>
Doresc să subliniez solicitarea adresată Comisiei de a prezenta un raport de evaluare a nivelului de poluare a mediului și a stării biologice a Golfului Mexic, împreună cu revizuirea capacității Uniunii Europene de a răspunde imediat în cazul accidentelor în care sunt implicate platforme maritime, și de a dezvolta un plan de acțiune european în cooperare cu statele membre. Salut solicitarea de a elaborarea un proiect legislativ destinat să asigure punerea în aplicare a unor standarde de siguranță mai bune privind platformele petroliere și operațiunile de forare din cadrul UE. Cu toate acestea, nu sunt de acord cu impunerea unui moratoriu privind toate platformele petroliere noi de mare adâncime din apele Uniunii Europene, chiar dacă aceste standarde sunt garantate în întreaga UE, din cauză că această măsură este disproporțională în comparație cu impactul pe care l-ar putea avea asupra industriei.
<SPEAKER ID="303" NAME="João Ferreira" LANGUAGE="PT">
Spiritul general al rezoluției este pozitiv deoarece atrage atenția asupra nevoii de prevenire și furnizare a sprijinului necesar în eventualitatea unor dezastre ecologice cauzate de scurgeri de petrol. Garantarea independenței și calității evaluărilor privind impactul asupra mediului și determinarea responsabilității reprezintă factori importanți pentru asigurarea unui nivel înalt de protecție a sănătății oamenilor și mediului, pentru prevenirea daunelor aduse mediului marin și zonei de coastă de activități potențial riscante și pentru protejarea biodiversității și prosperității activităților locale de agricultură și pescuit întreprinse de comunitățile din zonele de coastă. Trebuie să criticăm faptul că, totuși, o rezoluție privind această chestiune ar trebui să ignore complet aspectele legate de limitele fizice ale rezervelor de petrol, dependența extremă și îngrijorătoare a umanității de această sursă de energie primară, nevoia de gestionare echitabilă și atentă a rezervelor existente și nevoia de a găsi alte surse alternative de aprovizionare cu energie.
<SPEAKER ID="304" NAME="Françoise Grossetête" LANGUAGE="FR">
Cele mai înalte niveluri de precauție, protecție a mediului și siguranță și securitate a operațiunilor petroliere în Europa reprezintă cele mai importante principii cu privire la care nu putem accepta niciun compromis. În special, trebuie să desprindem concluziile necesare în urma catastrofei din Golful Mexic în scopul prevenirii producerii unor evenimente similare în apele maritime și de costă ale Uniunii Europene.
<P>
Cu toate acestea, Parlamentul a dat dovadă astăzi de o bună judecată respingând poziția maximalistă privind solicitarea unui moratoriu referitor la toate platformele petroliere noi de mare adâncime din apele europene. În joc se află supraviețuirea și viitorul industriei petroliere europene în această perioadă de criză, însă, de asemenea, și nevoia noastră de independență energetică.
<SPEAKER ID="944" NAME="Alan Kelly" AFFILIATION="S&amp;D">
în scris. - Acest proiect de rezoluție solicită consolidarea standardelor de siguranță și securitate privind platformele petroliere ale UE și o capacitate a UE de răspuns în caz de dezastru produs de o scurgere de petrol în apele UE. Aceste aspecte sunt urgente, având în vedere dezastrul produs recent în Golful Mexic din cauza exploziei de pe platforma Deepwater Horizon și a scurgerii de petrol. Această rezoluție solicită un moratoriu privind platformele petroliere noi de mare adâncime până la îmbunătățirea și îndeplinirea standardelor. Sunt foarte convins că întreprinderile de foraje din întreaga Europă trebuie să își consolideze condițiile de lucru, iar o modalitate de îmbunătățire a acestor condiții este asigurarea unui standard de securitate înalt, uniform privind platformele maritime din cadrul UE.
<SPEAKER ID="305" NAME="Giovanni La Via" LANGUAGE="IT">
Am votat în favoarea acestei propuneri de rezoluție deoarece consider că examinarea atentă a tuturor aspectelor privind prospectarea și extracția petrolului în UE este esențială. De fapt, consider că este necesar să se adopte măsuri de reglementare care vor preveni repetarea, în mările noastre, a dezastrelor ecologice cu care s-au confruntat recent Statele Unite. În realitate, dacă s-ar produce incidente similare în Marea Mediterană, bine cunoscută pentru schimbarea extrem de lentă a apei, ar rezulta un dezastru ecologic cu niște consecințe grave. În lumina revizuirii legislației europene existente în acest domeniu, care se dovedește a avea multe lacune, este fundamentală adoptarea unor măsuri în vederea asigurării unor standarde de siguranță maxime. Acesta este motivul pentru care sunt de acord cu solicitarea adresată Comisiei de a monitoriza îndeaproape investigațiile efectuate de autoritățile Statelor Unite pentru a defini și aplica mai bine măsuri de precauție sporită care ar garanta, de asemenea, protecția biodiversității în mediul marin și de coastă.
<SPEAKER ID="306" NAME="Petru Constantin Luhan" AFFILIATION="PPE">
în scris. - Am votat aceasta rezoluție întrucât consider că Europa are nevoie urgenta de un sistem comun european transfrontalier de prevenire și reacție în cazul deversărilor de petrol. Întrucât apele UE au frontiere și cu țări care nu fac parte din Uniunea Europeană, pentru care legislația UE nu prevede obligația respectării dispozițiilor privind răspunderea și repararea daunelor,Comisia Europeana trebuie sa elaboreze politici în domeniul prevenirii accidentelor pentru platformele petroliere și să extindă domeniul de aplicare al Directivei SEVESO II la platformele petroliere. Legislația în vigoare în materie de răspundere pentru mediu conține o serie de deficiențe importante și, prin urmare, consider necesara introducerea unor dispoziții legislative noi care sa ia in considerare riscurile inerente exploatării offshore, precum și reglementarea răspunderii în caz de accidente în sectorul petrolier. Lipsa unui fond de compensare în cazul dezastrelor petroliere impune ca pe viitor Comisia să includă dispoziții de garantare financiară cu caracter obligatoriu în cadrul Directivei privind răspunderea pentru mediul înconjurător.
<SPEAKER ID="307" NAME="David Martin" AFFILIATION="S&amp;D">
în scris. - Susțin cu fermitate standarde de siguranță înalte privind forajele petroliere în cadrul întregii UE și, îndeosebi, sprijin solicitările adresate companiilor petroliere de a menține standarde înalte uniforme în cadrul tuturor statelor în care își desfășoară activitatea - diferențele actuale existente între statele membre sunt inacceptabile și nedrepte. Rezultatele investigațiilor realizate pe platforma Deepwater Horizon trebuie examinate cu atenție imediat ce sunt publicate, iar standardele de securitate trebuie revizuite cu o deosebită atenție atunci când se acordă autorizații pentru operațiuni de forare noi. Având în vedere standardele înalte privind platformele petroliere din Marea Nordului din Scoția, nu cred că un moratoriu uniform privind noile platforme petroliere constituie cel mai bun mod de abordare a acestei chestiuni, însă consider că efectuarea unor controale de siguranță ar fi extrem de importantă în acordarea de noi autorizații.
<SPEAKER ID="308" NAME="Barbara Matera" LANGUAGE="IT">
Strânsa legătură dintre activitățile de prospectare și extracție a petrolului și schimbările ecologice din trecut și din viitor este demonstrată și constituie în continuare un obiect al activităților de cercetare științifică. O demonstrație precoce a consecințelor acestor activități în anul 2080 nu poate servi decât drept avertisment în vederea stopării dezastrelor care urmează să se petreacă în întreaga lume - nimeni nu este scutit de acestea, nici măcar noi. Nu există nicio îndoială că există responsabilități privind platformele petroliere de mare adâncime care, până de curând, nu ar fi fost luate în considerare, însă amenințarea dezastrelor similare celui produs în Golful Mexic nu ne poate lăsa indiferenți. La momentul actual este esențial ca Uniunea Europeană să consolideze și să armonizeze în toate cele 27 de state membre nivelurile de siguranță privind activitățile de prospectare și extracție a petrolului, nu numai în cazul platformelor existente, ci și în cazul celor care vor fi desființate. În al doilea rând, trebuie să identificăm și să reglementăm răspunderea operatorilor, începând prin a exclude posibilitatea ca terții să poată închiria instalațiile. Din acest motiv, sunt de acord cu afirmațiile raportorului și doresc o intervenție directă a Comisiei și a Consiliului pentru a aduce claritate, transparență, uniformizare și, așadar, siguranță pe teritoriul nostru și cu privire la acest subiect specific în legătură cu care, doamnelor și domnilor, trebuie să rămânem tot timpul vigilenți.
<SPEAKER ID="309" NAME="Jean-Luc Mélenchon" LANGUAGE="FR">
Mă abțin, deoarece acest document nu face nici măcar o singură referire la un viitor post-petrol.
<SPEAKER ID="943" NAME="Nuno Melo" LANGUAGE="PT">
Diferitele accidente care au avut loc în domeniul prospectării și extracției petrolului de-a lungul timpului au constituit un avertisment cu privire la pericolele pe care această activitate le presupune. Cu toate acestea, accidentul recent și extrem de grav din Golful Mexic a evidențiat cu adevărat nevoia utilizării unor metode noi și diferite în vederea evitării pe viitor a unor situații similare, deoarece acestea pot pune în pericol echilibrul ecologic și biodiversitatea unor regiuni întregi, iar consecințele rezultate au impact asupra tuturor. Prin urmare, UE trebuie să adopte măsurile necesare pentru ca activitățile de prospectare și extracție a petrolului în Europa să se desfășoare în conformitate cu cele mai bune norme privind siguranța, evitând astfel viitoare dezastre ecologice și umane.
<SPEAKER ID="942" NAME="Alexander Mirsky" AFFILIATION="S&amp;D">
în scris. - (LV) Am sprijinit în totalitate această propunere de rezoluție. Consider că este necesară în vederea sporirii răspunderii companiilor care se ocupă cu extracții de petrol astfel încât, în eventualitatea unui accident, fondul de asigurări și de rezervă pentru prevenirea accidentelor să poată acoperi fără probleme toate costurile de curățare a zonei și toate costurile presupuse de posibilele daune asupra mediului. De asemenea, sunt esențiale o garanție bancară de 100 % și un proces mai strict de autorizare a instalațiilor de prospectare și extracție a petrolului.
<SPEAKER ID="310" NAME="Andreas Mölzer" LANGUAGE="DE">
Dezastrul petrolier din Golful Mexic demonstrează clar că aceste considerente financiare duc prea ușor la încălcarea normelor de siguranță și la spulberarea bunei judecăți. În partea nord-estică a Atlanticului, condițiile la adâncime sunt similare cu cele din Golful Mexic și, prin urmare, și riscurile sunt similare. Dezbaterea din Europa privind siguranța este cu atât mai importantă cu cât majoritatea prospectărilor și extracțiilor de petrol se efectuează în apele Mării Nordului și cu cât, dată fiind consolidarea cerințelor de securitate în Statele Unite și contrar obligațiilor impuse de Convenția OSPAR, statele vecine nu au reușit să ajungă la un acord. Este chiar și mai importantă deoarece, în vremuri în care prețurile petrolului sunt foarte ridicate, devine profitabilă dezvoltarea unor terenuri petroliere greu accesibile și extragerea de petrol în cele mai ostile condiții, precum de la adâncimi din ce în ce mai mari. Prin urmare, salut faptul că acum se urmărește adoptarea unor standarde de siguranță adecvate la nivelul UE și am votat în favoarea propunerii de rezoluție.
<SPEAKER ID="311" NAME="Rareș-Lucian Niculescu" AFFILIATION="PPE">
în scris. - Am votat în favoarea acestui raport, întrucât abordează o temă de extremă importanță. Cu toate acestea, semnalez faptul că problema trebuia abordată având în vedere un cadru mai general. În prezent, Comisia Europeană revizuiește legislația UE în materie de răspundere pentru mediul înconjurător și ar trebui să propună în acest context soluții pentru evitarea unor catastrofe ecologice precum cea recentă din Ungaria, creată prin deversarea unei cantități importante de nămol roșu.
<SPEAKER ID="312" NAME="Teresa Riera Madurell" LANGUAGE="ES">
Având în vedere consecințele dezastrului din Golful Mexic, cred că rezoluția adoptată de Parlament astăzi referitoare la acțiunea UE în domeniul prospectării și extracției petrolului în Europa este extrem de importantă.
<P>
În calitate de membru al Comisiei pentru industrie, cercetare și energie, trebuie să subliniez faptul că producția de petrol și gaz din adâncurile mărilor este importantă pentru securitatea aprovizionării în cadrul UE. Producția de petrol și gaz din adâncurile mărilor nu se desfășoară în condiții extreme precum în Golful Mexic. Cu toate acestea, trebuie luate toate măsurile de precauție. De aceea, trebuie să depunem eforturi în vederea prevenirii pentru a avea o legislație actualizată aplicată în mod efectiv și capabilă să prevină producerea unor dezastre naturale. Cu toate acestea, nu putem să nu luăm în considerare faptul că acest tip de extracție și producție presupune întotdeauna riscuri. Prin urmare, trebuie să ne gândim și la dezvoltarea unei capacități reale de a răspunde la posibile accidente precum cel produs în Golful Mexic.
<P>
Această rezoluție reprezintă un pas în direcția corectă deoarece încurajează progresul în cadrul UE, atât din punct de vedere al prevenirii, cât și din punct de vedere al răspunsului.
<SPEAKER ID="313" NAME="Frédérique Ries" LANGUAGE="FR">
Parlamentul European este dispus să voteze pentru un moratoriu privind toate platformele petroliere noi? Astfel putem desprinde concluzii de pe urma tragediei umane și ecologice provocate de catastrofa care a avut loc la 20 aprilie în Golful Mexic: 11 morți, 800 de milioane de litri de petrol vărsat și devastarea biodiversității. Aceasta este singura chestiune politică reală a votului de astăzi. Respingând moratoriul, plenul Parlamentului a transmis un mesaj clar care nu abordează deloc preocupările cetățenilor. Cu toate acestea, este perfect evident faptul că forajele maritime reprezintă o operațiune riscantă și trebuie adoptate toate măsurile de precauție necesare: consolidarea principiului privind responsabilitatea față de mediu, stabilirea unui fond european special sprijinit prin contribuții obligatorii din partea operatorilor platformelor maritime, în special atunci când se efectuează foraje în regiunea arctică în condiții cu temperaturi extrem de scăzute și la adâncimi foarte mari. Un lucru este clar: prin refuzul de a vota în favoarea suspendării noilor operațiuni de foraj maritim, Parlamentului European îi lipsește poziția Comisiei Europene în favoarea unui moratoriu de facto, după cum a anunțat comisarul Oettinger în cadrul discursului său din 7 iulie.
<SPEAKER ID="314" NAME="Robert Rochefort" LANGUAGE="FR">
Aproape cinci milioane de barili de petrol s-au scurs în apele Golfului Mexic în perioada aprilie-septembrie 2010 în urma exploziei produse pe platforma petrolieră Deepwater Horizon, accident care a adus daune grave atât economiei, cât și ecosistemului regiunii. În total, peste 400 de specii de animale și păsări - balene, delfini, lamantini, bâtlani, egrete etc. - au fost puse în pericol. Dat fiind faptul că Uniunea Europeană deține multe platforme petroliere - peste 500 de astfel de platforme în Marea Nordului - trebuie adoptate toate măsurile necesare, la nivel european, în vederea evitării producerii unei astfel de catastrofe pe teritoriul nostru. Votând în favoarea acestei rezoluții, solicit elaborarea unor norme europene stricte de prevenire a accidentelor pe platformele petroliere și a unei legislații care să garanteze aplicarea unor standarde de siguranță înalte în cazul tuturor platformelor petroliere și operațiunilor de foraj din Uniunea Europeană, de la limita Oceanului Atlantic până la Marea Neagră. În plus, salut decizia Comisiei privind efectuarea unei "simulări de criză” privind forajele petroliere din apele UE.
<SPEAKER ID="315" NAME="Raül Romeva i Rueda" LANGUAGE="FR">
Riscul de accidente grave în apele Uniunii Europene este sporit iar Europa pur și simplu nu este dotată pentru a face față consecințelor devastatoare ale unui astfel de accident. Însăși Comisia a recunoscut acest lucru în timpul consultărilor. Prospectarea forajelor petroliere maritime a crescut exponențial și, prin urmare, și riscurile au crescut, însă siguranța, pe de altă parte rămâne necorespunzătoare. În acest context, numai un moratoriu temporar privind toate platformele petroliere de mare adâncime din apele UE ar fi putut reduce riscurile și, de asemenea, ar fi putut transmite un semnal clar privind dependența noastră de combustibilii fosili. Prin urmare, încă o dată, va trebui să ne bazăm pe puțina credibilitate și încredere pe care o putem atribui industriei petroliere.
<SPEAKER ID="316" NAME="Oreste Rossi" LANGUAGE="IT">
În urma accidentului produs pe platforma din Golful Mexic din cauza cedării unei conducte a unei sonde de petrol, care a cauzat un dezastru ecologic, Comisia pentru mediu, sănătate publică și siguranță alimentară solicită Comisiei Europene să acorde o atenție sporită forajelor maritime, în special cu privire la platformele din apele UE. Aș fi preferat ca această Comisie pentru mediu să nu se oprească aici și să solicite garanții similare și din partea altor state europene care nu sunt membre ale UE, precum Norvegia, al cărui PIB este în proporție de 90 % legat de extracțiile de petrol din mare. UE este o putere economică a lumii și trebuie să fie capabilă să solicite statelor care nu sunt membre ale sale, dar care contează pe UE ca principal partener al acestora, să respecte, de asemenea, normele de siguranță aplicabile activităților la mare adâncime în care ar putea exista pericole.
<SPEAKER ID="317" NAME="Czesław Adam Siekierski" LANGUAGE="PL">
Catastrofa naturală din Golful Mexic, produsă de scufundarea platformei petroliere Deepwater, oferă o oportunitate ideală în vederea adoptării planului european de acțiune pentru prevenirea unor evenimente similare. Pagubele inimaginabile provocate ecosistemului din Golful Mexic și coasta sudică a Statelor Unite de scurgerea de petrol trebuie să ne impulsioneze să acționăm. În primul rând, Uniunea trebuie să își sporească abilitatea de a reacționa rapid în cazul producerii unui astfel de dezastru. Trebuie să asigurăm aplicarea unui sistem adecvat de coordonare pentru serviciile naționale pentru ca acestea să fie mai eficiente în combaterea unei scurgeri sau remedierea daunelor acesteia. În al doilea rând, este esențială monitorizarea sporită a siguranței platformelor existente sau a celor care se află în construcție. De exemplu, ar trebui să îmbunătățim monitorizarea procesului de acordare a autorizațiilor pentru foraje petroliere sau platforme închiriate terților. În al treilea rând, trebuie creat un cadru juridic adecvat pentru reglementarea aspectelor legate de responsabilitate și remediere a daunelor, deoarece există numeroase lacune juridice semnificative în cadrul prevederilor în vigoare. De asemenea, ar trebui să luăm în considerare introducerea unui fond de compensare care ar finanța măsurile anticriză în astfel de situații.
<SPEAKER ID="941" NAME="Dominique Vlasto" LANGUAGE="FR">
Am sprijinit această rezoluție echilibrată, care nu interzice prospectarea pe viitor a petrolului din adâncurile mării, ci doar o reglementează pentru a garanta respectarea standardelor de securitate europene, care se află printre cele mai stricte din întreaga lume. După părerea mea, aceste standarde trebuie să garanteze atât aprovizionarea durabilă cu energie a Europei cât, și securitatea și durabilitatea activităților maritime. Cu toții ne amintim imaginea teribilă a mării negre din Golful Mexic, pierderile cumplite de vieți omenești, suferința cetățenilor afectați de dezastru și pagubele considerabile rezultate în urma exploziei produse pe platforma Deepwater Horizon. Acesta este motivul pentru care îmi reînnoiesc solicitarea de a crea o forță europeană reală de protecție civilă, capabilă să intervină rapid și eficient în urma unor dezastre atât de grave. Prospectarea maritimă și extracția de mare adâncime sunt esențiale pentru rarefierea țițeiului. Cu toate acestea, impactul acestor activități asupra mediului trebuie controlat și trebuie să ne asigurăm că ele nu constituie o amenințare viitoare la adresa biodiversității și a zonelor maritime și de coastă. Aceasta reprezintă o provocare majoră pentru imaginea internațională și ecologică a Uniunii Europene care obține rezultate pozitive în acest domeniu.
<SPEAKER ID="319" NAME="Luís Paulo Alves" LANGUAGE="PT">
Am votat în favoarea acestei rezoluții, în urma dezbaterii cu Consiliul și cu Comisia, unde am discutat despre planurile și despre principalele obiective strategice ale Uniunii Europene de a pune capăt pierderii biodiversității, în pragul Conferinței părților la Convenția privind diversitatea biologică. Prin urmare, sper că UE va lua o poziție fermă și consecventă la această conferință și va formula idei privind măsurile concrete care vor fi luate pentru a garanta contribuția pe care protecția biodiversității o va avea la dezvoltarea durabilă. V-aș reaminti că păstrarea biodiversității este fundamentală pentru calitatea ecosistemului, are un impact direct asupra funcțiilor esențiale precum producția de alimente și alimentarea cu apă și ne protejează contra alunecărilor de teren și inundațiilor. Sper, de asemenea, că răspunsurile politice menite să asigure integrarea biodiversității în activități economice precum agricultura, silvicultura, pescuitul și turismul vor fi destul de îndrăznețe și ambițioase, pentru a proteja acest patrimoniu inestimabil, dar extrem de fragil - precum regiunea mea, Insulele Azore - de alte interese externe limitate care l-ar putea amenința.
<SPEAKER ID="940" NAME="Sophie Auconie" LANGUAGE="FR">
Am votat în favoarea rezoluției Parlamentului European referitoare la obiectivele UE legate de biodiversitate. În fața dispariției progresive a speciilor și, astfel, a bogăției biologice de pe pământ, este important să stabilim obiective ambițioase privind protecția faunei și a florei, asigurându-ne în același timp că omenirea poate continua să exploateze aceste bogății. Ca atare, Parlamentul s-a pronunțat în favoarea unor obiective care vor permite conservarea resurselor, pe baza unei reglementări stricte și favorizând noi tehnologii.
<SPEAKER ID="320" NAME="Liam Aylward" LANGUAGE="GA">
Am votat în favoarea acestei propuneri, înaintea reuniunii COP 10 privind diversitatea biologică, care va avea loc în această lună la Nagoya, Japonia. Se estimează că ritmul global de dispariție este între 100 și 1 000 de ori mai mare decât ritmul natural de dispariție, iar factorul uman este principalul responsabil. Este foarte dezamăgitor că obiectivele pentru 2010, de a pune capăt pierderii biodiversității, nu au fost atinse. Terenurile agricole reprezintă 45 % din suprafața UE și sunt un habitat valoros, cu o biodiversitate bogată. Sectorul agricol a contribuit la biodiversitatea UE, iar în prezent, multe specii de animale și de plante depind de sectorul agricol și de practicile agricole. De exemplu, diversitatea florei pășunilor deschise este menținută prin pășunatul oilor și al vitelor. Problemele legate de biodiversitate trebuie luate în considerare atunci când sunt puse în aplicare practicile agricole. Măsurile privind agromediul trebuie susținute, pentru a promova utilizarea durabilă a biodiversității. Importanța sectorului agricol pentru mediu trebuie abordată la Nagoya, iar această chestiune ar trebui să fie esențială în dezbaterile viitoare privind viitorul și bugetul PAC.
<SPEAKER ID="939" NAME="Zigmantas Balčytis" AFFILIATION="S&amp;D">
în scris. - (LT) Sunt de acord cu această rezoluție. Având în vedere situația actuală, când diversitatea biologică a scăzut cu 30 % în ultimii 40 de ani, iar estimările viitoare indică accelerarea ritmului de pierdere a biodiversității de zece ori, este necesar să adoptăm măsuri ferme pentru a proteja biodiversitatea și pentru a promova utilizarea durabilă a biodiversității. Pierderea biodiversității reprezintă o amenințare pentru siguranța alimentară și exacerbează diminuarea surselor de energie și schimbările climatice. Pentru a evita impactul negativ al acestor procese, Comisia și statele membre trebuie să coopereze, pregătind o strategie durabilă a UE privind păstrarea biodiversității, în concordanță cu obiectivele de combatere a sărăciei, gestionarea durabilă a deșeurilor și reducerea schimbărilor climatice. Inevitabil, o finanțare adecvată va fi necesară pentru punerea în aplicare a acțiunilor și a strategiilor planificate. Este posibil ca susținerea sectorului public să nu fie suficientă. De aceea, este necesar să se atragă investiții din partea sectorului privat și să se găsească noi surse de finanțare. Mai mult, odată cu aprobarea noului cadru financiar multianual, este necesar să se aibă în vedere planurile elaborate și să se asigure că acestea dispun de finanțarea necesară.
<SPEAKER ID="938" NAME="Maria Da Graça Carvalho" LANGUAGE="PT">
Rezoluția referitoare la obiectivele strategice ale UE pentru COP 10 privind diversitatea biologică, care va avea loc la Nagoya, este deosebit de importantă în 2010, an proclamat de Organizația Națiunilor Unite ca fiind Anul internațional al biodiversității și având în vedere că nici obiectivul global de a reduce semnificativ ritmul de pierdere a biodiversității până în 2010, nici obiectivul UE de a pune capăt pierderii biodiversității nu au fost îndeplinite.
<P>
Păstrarea biodiversității, alături de utilizarea durabilă și de distribuția echitabilă a beneficiilor rezultate din resursele genetice, ar trebui să fie în continuare apărate, iar în opinia mea, această rezoluție reflectă acest lucru. Comisia și statele membre trebuie să vorbească într-un singur glas în cadrul COP 10, iar procesele lor interne de luare a deciziilor trebuie să fie rapide. Este deosebit de important să consolidăm eforturile diplomatice cu țările terțe.
<P>
În sfârșit, consider că este esențial pentru Comisie și pentru statele membre să integreze elementul ecologic în relațiile lor cu țările terțe, punând accentul pe importanța unei abordări integrate și a unei "diplomații ecologice”.
<SPEAKER ID="937" NAME="Corina Crețu" LANGUAGE="RO">
Am votat în favoarea rezoluției referitoare la obiectivele strategice ale UE pentru cea de-a zecea Conferință a părților la Convenția privind diversitatea biologică de la Nagoya, în primul rând pentru că am convingerea că păstrarea diversității biologice este un factor favorizant al dezvoltării durabile pentru țările în curs de dezvoltare. Iar faptul că nici obiectivul mondial stabilit pentru anul 2010 în ceea ce privește biodiversitatea, și anume reducerea considerabilă a ritmului pierderii biodiversității, nici obiectivul UE de a pune capăt pierderii biodiversității nu au fost îndeplinite, face și mai presante acțiunile suplimentare în favoarea atingerii acestora.
<P>
Un alt fenomen îngrijorător îl reprezintă utilizarea ilegală a resurselor genetice, care, de cele mai multe ori duce la efecte negative asupra țărilor-țintă ale unor asemenea practici. Sunt de acord că problemele referitoare la păstrarea biodiversității sunt doar sporadic prezente în dezbaterea publică și de aceea susțin propunerea exprimată în rezoluție cu privire la un efort mai susținut și mai aplicat de promovare a măsurilor de păstrare a biodiversității în rândul cetățenilor. Avem nevoie de înțelegerea și de sprijinul lor. La fel de important mi se pare efortul de a face din păstrarea biodiversității o parte a educației civice în țările noastre.
<SPEAKER ID="321" NAME="Vasilica Viorica Dăncilă" AFFILIATION="S&amp;D">
în scris. - Având în vedere faptul că oprirea pierderii biodiversității nu are un caracter urgent în calendarul politic european și internațional, salut punerea în aplicare și adoptarea unui set de indicatori concreți bazați pe date științifice pentru măsurarea progreselor cu privire la biodiversitate înregistrate în atingerea obiectivelor și țintelor strategice ale Uniunii Europene
<SPEAKER ID="936" NAME="Mário David" LANGUAGE="PT">
Într-o problemă care este pe cât de sensibilă, pe atât de esențială, cum este păstrarea diversității biologice ca patrimoniu natural european și global, este important ca statele membre și Comisia să ajungă la un consens cu privire la poziția pe care Uniunea Europeană ar trebui să o adopte în cadrul COP 10. Prin urmare, salut propunerea de rezoluție. Complexitatea pe care o implică păstrarea biodiversității necesită numeroase mecanisme, soluții și eforturi.
<P>
Prin urmare, consider că promovarea sinergiilor între diferitele organizații mondiale, state membre și ONG-uri va permite dezvoltarea instrumentelor de protejare a biodiversității în cadrul politicilor de conservare a mediului care promovează acest obiectiv. În sfârșit, aș dori să subliniez necesitatea de a semnala beneficiile economice rezultate în urma intervenției pieței în conservarea biodiversității și a includerii problemelor de mediu în calendarul statelor membre și al Comisiei, cu privire la relațiile cu țările terțe, cunoscută și sub numele de "diplomație ecologică”.
<SPEAKER ID="935" NAME="Marielle De Sarnez" LANGUAGE="FR">
Este regretabil că, în ciuda angajamentelor luate de UE în timpul summitului UE de la Göteborg din 2001, încă nu s-a pus capăt pierderii biodiversității. Această rezoluție ne reamintește că biodiversitatea joacă un rol-cheie în combaterea foamei în lume și în ce privește siguranța alimentară și este o condiție prealabilă pentru orice încercare de diminuare a schimbărilor climatice și de adaptare la acestea. Este timpul ca toate statele membre să pună integral în aplicare legislația Natura 2000 și directivele "Păsări” și "Habitate” și să ia inițiative în vederea păstrării biodiversității marine. Politica în favoarea biodiversității trebuie să se desfășoare atât pe plan european, cât și internațional, pentru a integra aceste preocupări în special în politica privind cooperarea pentru dezvoltare și în acțiunile externe ale Uniunii, cât și în toate acordurile viitoare încheiate cu OMC.
<SPEAKER ID="322" NAME="Diogo Feio" LANGUAGE="PT">
Așa cum am avut deja ocazia să menționez, în legătură cu raportul dnei de Lange, care a fost supus la vot în ultima perioadă de sesiune "Sunt (...) de acord cu necesitatea ca UE, în ansamblul său, și în special acele domenii cuprinse în politicile comunitare, să găsească o strategie durabilă de protejare a biodiversității și de păstrare a ecosistemelor. Consider că acest lucru este în special relevant în sectorul agriculturii și al pescuitului, motiv pentru care urmăresc cu o deosebită atenție reformele politicii comune din domeniul pescuitului și ale politicii agricole comune la care se lucrează acum. Aceasta pentru că păstrarea adecvată și durabilă a biodiversității, deși esențială și de dorit, nu poate fi o piedică pentru durabilitatea și dezvoltarea agriculturii și a pescuitului.”
<SPEAKER ID="934" NAME="José Manuel Fernandes" LANGUAGE="PT">
Organizația Națiunilor Unite a proclamat 2010 ca fiind Anul internațional al biodiversității. Din păcate, Uniunea Europeană nu își va atinge obiectivul pentru 2010 privind biodiversitatea; pierderea biodiversității continuă într-un ritm alarmant. Se estimează că ritmul pierderii se va accelera de zece ori până în 2050. Pierderea biodiversității este inacceptabilă, nu numai din punct de vedere etic, ci și din perspectiva ecologică și economică, deoarece împiedică generațiile viitoare să se bucure de beneficiile unei biodiversități sănătoase. Comisia și statele membre trebuie să vorbească într-un singur glas și să accelereze și să eficientizeze procesele lor interne de luare a deciziilor, pentru a putea ajunge la un consens rapid cu privire la poziția UE în cadrul COP 10, precum și să dedice un volum mai mare de resurse și mai mult timp eforturilor lor diplomatice legate de țările terțe.
<SPEAKER ID="323" NAME="João Ferreira" LANGUAGE="PT">
Această rezoluție cuprinde unele puncte pozitive importante, unele ambigue și neclare, iar altele negative și chiar îngrijorătoare. Împărtășim preocuparea legată de neîndeplinirea obiectivelor UE și mondiale privind reducerea semnificativă a ritmului pierderii biodiversității. Salutăm aspecte precum împărtășirea beneficiilor resurselor genetice, respingerea brevetării formelor de viață și a proceselor de viață, protejarea cunoștințelor tradiționale și a practicilor populațiilor indigene, crearea unei legături între diversitatea genetică și siguranța alimentară globală, evaluarea impactului biocombustibililor și atragerea atenției asupra problemei speciilor exotice. Cu toate acestea, respingem și criticăm cu vehemență intenția de îndreptare spre noi forme de însușire ca bun propriu a naturii și a resurselor naturale, precum introducerea "plății pentru serviciile ecosistemice”, care este susținută de mai multe ori în această rezoluție. Aspectele ambigue și neclare ar trebui, de asemenea, menționate, precum faptul de a susține "integrarea valorilor biodiversității și a oportunităților care decurg din conservarea și utilizarea durabilă a acesteia în cadrul conturilor naționale”.
<SPEAKER ID="324" NAME="Mario Mauro" LANGUAGE="IT">
Votul în favoarea propunerii de rezoluție referitoare la obiectivele strategice ale UE pentru cea de-a zecea Conferință a părților la Convenția privind diversitatea biologică (CDB), ce urmează să aibă loc în perioada 18-29 octombrie 2010 la Nagoya (Japonia), se datorează în principal necesității de a se ajunge la această reuniune importantă cu o poziție europeană comună care să poată fi susținută de cât mai multe alte țări participante posibil. Nu putem avea cu adevărat un rol decisiv în acordurile globale la care se va ajunge decât dacă avem niște idei clare asupra obiectivelor și a propunerilor. Rezoluția pune corect accentul în special pe necesitatea unei intervenții urgente în vederea atingerii obiectivului de reducere a pierderii biodiversității pe o scară mai largă, utilizând resursele deja disponibile.
<SPEAKER ID="933" NAME="Nuno Melo" LANGUAGE="PT">
Ritmul galopant al pierderii biodiversității din cauza omului este îngrijorător. Biodiversitatea ar trebui văzută ca cel mai fiabil barometru al stării mediului. De aceea, având în vedere că UE se confruntă cu cifre alarmante ale pierderii biodiversității, care indică faptul că 42 % din mamifere, 43 % din păsări, 45 % din fluturi, 30 % din amfibii, 45 % din reptile și 52 % din peștii de apă dulce sunt pe cale de dispariție, consider că legislația care tocmai a fost pusă în aplicare este esențială și crucială pentru conservarea biodiversității, și chiar pentru consolidarea sa. Prin urmare, trebuie să fim ambițioși în ceea ce privește biodiversitatea, pentru a atinge obiectivele strategice pentru 2020. Astfel se explică votul meu.
<SPEAKER ID="325" NAME="Andreas Mölzer" LANGUAGE="DE">
Biodiversitatea se află la baza existenței întregii omeniri, ceea ce implică faptul că biodiversitatea și habitatele naturale trebuie păstrate. Categoriile sărace ale populației sunt în special afectate de reducerea biodiversității și de pierderea ecosistemelor, deoarece acestea se bazează adesea pe produse naturale pentru a supraviețui. Păstrarea acestei diversități și luarea unor măsuri de sensibilizare cu privire la această chestiune ar trebui să fie în interesele guvernelor occidentale deoarece, pe termen lung, păstrarea biodiversității poate fi benefică și numai din punct de vedere economic. Mă abțin de la vot deoarece obiectivele stabilite sunt prea înalte, iar rolul de lider al UE în această privință își va atinge scopul numai dacă marile națiuni precum China sunt de asemenea pregătite să își schimbe modul de gândire.
<SPEAKER ID="326" NAME="Wojciech Michał Olejniczak" LANGUAGE="PL">
Uniunea Europeană este îngrijorată de ritmul rapid al pierderii biodiversității și de faptul că obiectivul mondial stabilit pentru 2010 în ceea ce privește biodiversitatea, și anume reducerea considerabilă a ritmului pierderii biodiversității, nu a fost îndeplinit. Pentru a atinge aceste obiective ambițioase, este necesar, cât mai rapid posibil, să adoptăm indicatori concreți bazați pe date științifice, pentru a măsura progresele înregistrate în atingerea țintelor strategice. În studiile efectuate până în prezent se estimează că scăderea nivelului de bunăstare ca urmare a pierderii biodiversității se traduce în prezent prin aproximativ 50 de miliarde de euro anual (cu puțin sub 1 % din PIB) și că până în anul 2050 s-ar putea ridica la o cifră anuală de 14 trilioane de euro. De aceea, Uniunea Europeană consideră că această problemă este extrem de urgentă. Nutresc convingerea că între protecția climei, realizarea Obiectivelor de Dezvoltare ale Mileniului și stoparea pierderii biodiversității există multe sinergii. Măsurile luate pentru protejarea biodiversității au un efect pozitiv asupra strategiilor de adaptare la schimbările climatice și de atenuare a acestora. Sunt de acord cu apelul cuprins în această rezoluție, de susținere a eforturilor pentru consolidarea sinergiilor și legăturilor dintre politicile privind biodiversitatea și cele privind clima. Cu toate acestea, pentru a ajuta la prevenirea acestor probleme globale, este necesară creșterea substanțială a finanțării globale pentru biodiversitate, în special din sursele de finanțare existente, dar și din surse noi și inovatoare, inclusiv instrumente de piață noi și inovatoare.
<SPEAKER ID="932" NAME="Maria do Céu Patrão Neves" LANGUAGE="PT">
Diversitatea biologică este un patrimoniu bogat pe care l-am moștenit de la generațiile trecute și pe care trebuie să îl lăsăm generațiilor viitoare. Lăsând deoparte orice punct de vedere antropologic, este de asemenea important să recunoaștem valoarea intrinsecă a acestei diversități biologice.
<P>
În prezent, una din cinci specii este pe cale de dispariție. Este o cifră alarmantă care impune luarea unor măsuri adecvate, în vederea apărării și a protejării biodiversității.
<P>
În acest sens, salut această rezoluție, care urmărește până la urmă să promoveze punerea în aplicare eficientă și decisivă a obiectivului stabilit anterior pentru 2010, de a reduce semnificativ ritmul de pierdere a biodiversității, și care sistematizează diferitele modalități de luare a unor măsuri urgente în vederea protejării biodiversității, stabilind noi obiective pentru 2020.
<SPEAKER ID="327" NAME="Frédérique Ries" LANGUAGE="FR">
Uniunea Europeană trebuie să aibă aceeași atitudine ofensivă pe scena internațională în ceea ce privește protejarea biodiversității, ca și în combaterea schimbărilor climatice. Sarcina de conservare a biodiversității se anunță a fi la fel de dificilă la Nagoya, ca și la Cancún, de inversare a tendinței dezastruoase a încălzirii globale. Cifrele disponibile ne reamintesc amploarea acestei provocări: din 1970, 30 % din speciile de animale și plante au dispărut. În Europa, pierderea biodiversității continuă chiar dacă, ca urmare a creșterii gradului de conștientizare, au fost înființate zone ecologice denumite "Natura 2000”, care acoperă aproape 18 % din teritoriul european. La ce ar trebui să ne așteptăm la Nagoya între 18 și 29 octombrie 2010? În cel mai bun caz, ca Uniunea Europeană să vorbească într-un singur glas. De asemenea, trebuie să aibă curajul să dezbată unele subiecte care pot fi supărătoare, inclusiv cu Japonia, țara gazdă, care nu poate continua să utilizeze metode nedurabile și deosebit de barbare pentru pescuirea balenelor și a delfinilor fără teama de a fi pedepsită. Trebuie, de asemenea, să trimită un mesaj pozitiv: cea mai bună metodă de protejare a diversității speciilor este de a integra orizontal această preocupare în activități economice precum comerțul, turismul și transporturile.
<SPEAKER ID="328" NAME="Raül Romeva i Rueda" AFFILIATION="Verts/ALE">
în scris. - Deși prima noastră intenție a fost de a sprijini textul, amendamentul 1 la punctul 16, depus de Grupul PPE și de Grupul ECR, a determinat până la urmă grupul nostru să se abțină.
<SPEAKER ID="329" NAME="Czesław Adam Siekierski" LANGUAGE="PL">
Biodiversitatea afectează viața fiecăruia dintre noi. Totuși, ca urmare a activității omului, procesul de pierdere a biodiversității în lume avansează cu o viteză tot mai mare. Simptomele includ despădurirea în masă, resurse halieutice tot mai mici și dispariția tot mai multor specii. Oamenii de știință estimează că 15-40 % din specii ar putea dispărea până la sfârșitul secolului XXI. Ar trebui să fim conștienți de faptul că pierderea biodiversității are un efect advers asupra acțiunii ecosistemelor și asupra serviciilor pe care le furnizează acestea, precum furnizarea de alimente, purificarea apei, fertilizarea solului, protecția împotriva inundațiilor și producerea de energie. Biodiversitatea este amenințată de numeroși factori, de exemplu, schimbările climatice, dezvoltarea necontrolată a suburbiilor și speciile alogene invazive. Cu toate acestea, aș dori să mă concentrez asupra unei anumite probleme. Mă gândesc la agricultură, care este adesea menționată ca fiind un factor care reprezintă o amenințare pentru biodiversitate. Desigur, putem fi de acord că agricultura industrială nu este ecologică. Cred, însă, că o amenințare considerabil mai mare pentru mediu o reprezintă întreruperea activității agricole. În ultimul timp, am văzut o intensificare a acestui proces. Profitabilitatea tot mai scăzută a producției agricole cauzată, printre alți factori, de fluctuațiile prețurilor, înseamnă că oamenii întorc spatele agriculturii, iar acest lucru determină dispariția vieții pe zone extinse.
<SPEAKER ID="330" NAME="Marie-Christine Vergiat" LANGUAGE="FR">
Din 18 până în 29 octombrie, va avea loc în Japonia Conferința părților la Convenția privind diversitatea biologică (CDB). Atât la nivel mondial, cât și european, obiectivul pentru 2010, de a pune capăt pierderii biodiversității nu a fost îndeplinit.
<P>
Așa cum o subliniază rezoluția Parlamentului, dacă nu se face ceva repede pentru schimbarea acestei situații, pierderea biodiversității va fi semnificativă și de necontrolat pe termen mediu și lung.
<P>
Parlamentul solicită ca formele de viață să nu facă obiectul brevetării și ca prădarea resurselor genetice de către întreprinderi și industrie, în special în țările în curs de dezvoltare, să înceteze.
<P>
Protecția biodiversității este esențială pentru atingerea Obiectivelor de Dezvoltare ale Mileniului.
<P>
Prin urmare, am susținut rezoluția, inclusiv amendamentele propuse de Grupul GUE/NGL și de Grupul Verts/ALE.
<P>
Peste câteva săptămâni va avea loc conferința de la Cancún cu privire la schimbările climatice; astfel, comunitatea internațională și, în primul rând, Uniunea Europeană, având în vedere angajamentul său pentru protecția mediului, trebuie să ia în considerare la conferința de la Nagoya raportul intitulat "The Economics of Ecosystems and Biodiversity” (TEEB) și recomandările sale.
<P>
Trebuie să reiterăm de urgență faptul că lupta pentru biodiversitate, combaterea schimbărilor climatice și combaterea sărăciei sunt strâns legate, la fel ca și răspunsurile de abordare a acestora.
<SPEAKER ID="331" NAME="Angelika Werthmann" LANGUAGE="DE">
Deși studiile au estimat că costurile economice actuale ale pierderii biodiversității sunt de aproximativ 50 de miliarde de euro anual, această chestiune nu se află în calendarul politic internațional. La nivel european există deja instrumente excelente, iar noi trebuie să le dezvoltăm într-o anumită direcție și să le coordonăm cu măsurile politicii privind clima, pentru a obține beneficii maxime din investiții. Investițiile în păstrarea biodiversității vor fi avantajoase.
<SPEAKER ID="931" NAME="Sophie Auconie" LANGUAGE="FR">
Acordurile Basel II reglementează activitatea bancară și, în special, fondurile proprii pe care băncile trebuie să le păstreze pentru a-și asigura solvența. În această rezoluție, Parlamentul European susține gestionarea pe termen lung a riscurilor și a profiturilor, precum și câteva reguli care sunt adaptate în funcție de dimensiunea băncilor - pentru ca cele mai importante să nu se simtă exonerate - și susține că acestea nu ar trebui să transfere costul adaptării noii legislații asupra persoanelor particulare. În plus, Parlamentul este îngrijorat de faptul că Basel II ar putea să nu fie respectat în mod uniform în lume. Acesta îndeamnă Comisia Europeană să ia măsuri în vederea unui grad mai mare de armonizare. Cred că aceste recomandări merg în direcția bună: reducerea riscului unei viitoare crize și apărarea persoanelor particulare. Prin urmare, am votat cu hotărâre în favoarea acestei rezoluții.
<SPEAKER ID="333" NAME="Vito Bonsignore" LANGUAGE="IT">
Salut excelenta muncă a raportorului, dl Karas, de pregătire a unui valoros raport, din proprie inițiativă cu privire la reforma Basel II, de consolidare a sistemului bancar în contextul crizei financiare. Europa trebuie, de fapt, să se implice mai mult în această fază a negocierilor, pentru a putea evita o posibilă penalizare a sistemului economic european și denaturarea concurenței. Comparativ cu sistemul american, sistemul european este finanțat în principal prin împrumuturi bancare, însă criza financiară din ultimii ani din Europa și lipsa de lichidități rezultată au dus la o reducere drastică a împrumuturilor pentru întreprinderile mici și mijlocii, care reprezintă coloana vertebrală a economiei noastre. Am votat în favoarea acestui document, deoarece sunt convins că în negocierile privind reforma Basel II, UE trebuie să încerce să obțină condiții egale cu Statele Unite cu privire la standardele de contabilitate, condiții similare atât pentru băncile comerciale, cât și pentru băncile de investiții, o definiție clară a lichidităților și o mai mare transparență în ceea ce privește rolul agențiilor de rating. Pentru a face față viitoarelor perioade de stres, trebuie ca de acum înainte să dispunem de un capital mai mare și mai de calitate și de lichidități mai mari. În același timp, ar fi adecvat să luăm măsuri anticiclice și să creăm un surplus economic.
<SPEAKER ID="930" NAME="Maria Da Graça Carvalho" LANGUAGE="PT">
Am votat în favoarea rezoluției deoarece sunt de acord că ar trebui să abordăm problema instituțiilor financiare "prea mari pentru a da faliment”, conform căreia cerințele de capital și zonele-tampon contraciclice ar trebui să fie proporționale cu mărimea, nivelul riscului și modelul de afaceri ale unei instituții financiare. Aș dori să solicit un studiu cuprinzător al instrumentelor de capital anterioare și ulterioare crizei pentru a evalua importanța fiecărui instrument de capital și relevanța lor în situații de criză. Viitoarea Autoritate Bancară Europeană ar trebui să joace un rol de frunte în definirea și aplicarea măsurilor legate de cerințele de capital și de standardele privind rezervele de capital cu caracter anticiclic la nivelul UE.
<SPEAKER ID="334" NAME="Nikolaos Chountis" LANGUAGE="EL">
M-am abținut cu privire la acest raport deoarece, deși recunoaște problema teoretic și susține necesitatea de a revizui normele Basel II și de a consolida supravegherea sistemului financiar și a băncilor, acesta evită adoptarea unor reguli stricte. Raportul subestimează gradul în care băncile ar trebui învinuite pentru criză, din cauza indulgenței prea mari și a tendințelor lor speculative, în special în ultimii ani. Avem nevoie de o nouă percepție asupra caracterului și rolului sistemului financiar dacă vrem să avem politici economice europene care promovează creșterea durabilă și, în cele din urmă, care abordează nevoile sociale.
<SPEAKER ID="929" NAME="Mário David" LANGUAGE="PT">
Votez în favoarea majorității măsurilor propuse în acest raport. Reglementarea anticiclică necesită criterii standardizate pentru asigurarea unei supravegheri globale și atente a piețelor financiare și a pieței în general de către autoritățile de supraveghere. Acestea includ, în special, schimbul integral de informații, sincronizarea acțiunilor de reglementare, precum și monitorizarea în timp real a expunerilor la risc, inclusiv prin cerința de introducere a unor piste de audit pentru toate tranzacțiile de pe piața financiară. Elaborarea unor standarde de bună calitate privind lichiditățile constituie astfel o componentă esențială a reacției la criză. Cu toate acestea, acestea ar trebui să fie diferențiate într-o măsură corespunzătoare, astfel încât să țină seama de specificul modelului de afaceri și de profilul de risc ale unei bănci. Drept urmare, viitoarea Autoritate Bancară Europeană ar trebui să joace un rol de frunte în definirea și aplicarea măsurilor legate de cerințele de capital și de standardele privind rezervele de capital cu caracter anticiclic la nivelul UE.
<SPEAKER ID="928" NAME="José Manuel Fernandes" LANGUAGE="PT">
Am votat în favoarea rezoluției, deoarece consider că supravegherea și reglementarea participanților de pe piețele financiare sunt esențiale pentru protejarea intereselor publicului și a stabilității financiare și economice necesare pentru dezvoltare și progres. În plus, criza cu care ne confruntăm în prezent a arătat insuficiența clară a capitalului băncilor pentru a le asigura solvabilitatea și solvența. Cerințele de capital și zonele-tampon contraciclice ar trebui să fie proporționale cu mărimea, nivelul riscului și modelul de afaceri ale unei instituții financiare. Pe de altă parte, aș dori să subliniez apelul și avertismentul adresat Comitetului de la Basel cu privire la importanța efectuării ajustărilor necesare cadrului normativ, astfel încât economia europeană și sectorul bancar european, care sunt caracterizate printr-o puternică interdependență, să nu fie prejudiciate și să nu se creeze un dezavantaj competitiv pe piața mondială.
<SPEAKER ID="335" NAME="Bruno Gollnisch" LANGUAGE="FR">
Am impresia că încercările de îmbunătățire a sistemului financiar internațional, în cadrul Comitetului de la Basel, G20 și la nivelul Uniunii Europene nu au niciun rost.
<P>
Acordul din septembrie privind volumul și calitatea fondurilor proprii pe care băncile trebuie să le dețină a fost salutat ca fiind un mare progres și o mare victorie asupra unui sector care se opunea acestor măsuri și care amenința că va întrerupe creditarea. Se pare că a fost o victorie în stil Pyrrhus, deoarece, în urma acordului, cursul bursei din acest sector a crescut foarte puțin, ceea ce nu a fost un semn bun.
<P>
Băncile au timp până în 2019 să se conformeze acestor noi dispoziții, iar până atunci, orice se poate întâmpla. Analiza riscurilor, pe care o știm deja ca fiind total ineficientă, rămâne esența acestui sistem. Problema lichidităților și a ratelor de îndatorare nu a fost rezolvată și nici cea a activelor din afara bilanțului și a securitizării. Instituțiile financiare care nu primesc finanțare din partea sectorului public, precum fondurile cu capital de risc, nu sunt afectate, în ciuda faptului că sunt periculoase și au un mod pervers de operare.
<P>
Pe scurt, nimic nu s-a rezolvat și nici nu se va rezolva, atât timp cât nu vom schimba sistemul în profunzime, în loc să încercăm să îl cârpim.
<SPEAKER ID="336" NAME="Anne E. Jensen" LANGUAGE="DA">
Deputații în Parlamentul European ai Partidului Liberal danez au votat în favoarea raportului Karas. Raportul tratează o serie de aspecte esențiale și solicită ca Basel III să fie pus în aplicare cât mai bine și ținând seama de diferențele dintre sistemele financiare. Cu toate acestea, deputații în Parlamentul European ai Partidului Liberal danez regretă faptul că nu s-a ținut seama mai mult de recomandările daneze în ce privește protejarea modelului de credit ipotecar danez. Unele propuneri de la Basel ar putea cauza prejudicii semnificative modelelor efective de credite ipotecare din Europa, inclusiv celui danez.
<SPEAKER ID="927" NAME="Alan Kelly" AFFILIATION="S&amp;D">
în scris. - Comitetul de la Basel urmărește reformarea cadrului Basel II, cu scopul de a întări rezistența sistemului bancar. Propunerea Comitetului are drept scop îmbunătățirea calității bazei de capital, extinderea și asigurarea unei acoperiri mai largi a cadrului de capital. Comitetul intenționează, de asemenea, să introducă o rată de îndatorare pentru a limita îndatorarea excesivă în cadrul sistemului, precum și alte măsuri anticiclice suplimentare, cum ar fi zonele tampon de capital create pe fondul unei conjuncturi favorabile. Mai mult, sunt propuse standarde generale de gestionare a lichidităților.
<P>
Cu toate acestea, deși există un angajament ferm la nivel internațional în sensul revizuirii cadrului Basel, este important ca această revizuire să stabilească un echilibru just între diferitele modele de afaceri, servicii bancare de investiții și cele tradiționale cu amănuntul, diferitele forme juridice și împrumuturile bancare care reprezintă principala formă de finanțare a sectorului corporatist din Europa.
<P>
Mai mult, Parlamentul European trebuie să joace un rol activ și să influențeze puternic revizuirea standardelor care fac deja obiectul procesului de negocieri în cadrul Comitetului de la Basel. Parlamentul European, în calitatea sa de instituție europeană aleasă în mod democratic și care va participa în calitate de colegislator în procesul de adoptare a propunerii Comisiei referitoare la Directiva privind cerințele de capital (CRD 4), ar trebui să fie implicat în procesul de negocieri încă din faza inițială a acestuia.
<SPEAKER ID="337" NAME="Mario Mauro" LANGUAGE="IT">
Votul în favoarea raportului Karas se datorează preciziei cu care colegul meu a înregistrat progresul realizat în Directiva privind cerințele de capital, dar și aspectelor critice care ne obligă să efectuăm de urgență această reformă. În primul rând, sunt de acord cu privire la necesitatea de a garanta Parlamentului European un rol activ și, mai presus de toate, "precoce”, în negocieri, pentru a asigura un tip de "control democratic” care să permită luarea unor măsuri care corespund cât mai mult posibil cerințelor tuturor sectoarelor. Trebuie să facem tot posibilul pentru a proteja utilizatorii finali ai serviciilor financiare, pentru ca noul acord să prevadă un sistem care nu obligă băncile să le transfere acestora costurile de exploatare.
<SPEAKER ID="338" NAME="Arlene McCarthy" AFFILIATION="S&amp;D">
în scris. - Criza financiară a fost cauzată în principal de băncile care și-au asumat riscuri excesive, fără să dispună de capital suficient pentru a acoperi aceste riscuri. Disfuncționalitățile acestor bănci au determinat o criză care îi afectează în continuare în mare măsură pe cetățenii din întreaga lume. Cetățenii au plătit de două ori, costurile pentru salvarea contribuabililor, urmate de dureroasa recesiune și de reducerea cheltuielilor. Pentru a preveni repetarea unei asemenea crize, se impune o revizuire fundamentală a cadrului de reglementare financiară, iar aceasta trebuie să includă un cadru de capital mai puternic pentru bănci. Propunerile de îmbunătățire a Directivei privind cerințele de capital sunt astfel esențiale pentru crearea unor bănci stabile și responsabile. Acest raport susține obiectivele și propunerile stabilite de G20 și de Comitetul de la Basel, pentru a asigura că băncile dețin un volum suficient de capital, de bună calitate și că dețin lichidități și o finanțare stabilă, necesare pentru a rezista condițiilor grele de pe piață. Noi, deputații europeni laburiști, votăm pentru acest raport, deoarece sprijină procesul reformei, dar nu susținem îndemnurile de atenuare a propunerilor adoptate la Basel. Încurajăm examinarea în continuare a impactului măsurilor, dacă este cazul, dar în vederea asigurării unei aplicări integrale, stricte și în timp util, la nivel internațional.
<SPEAKER ID="339" NAME="Jean-Luc Mélenchon" LANGUAGE="FR">
Acest text nu se ridică la înălțimea provocării pe care o reprezintă criza actuală și consecințele ei economice și sociale. Urgența o reprezintă schimbarea radicală a regulilor sistemului bancar, nu luarea unor măsuri de compromis, pentru a le păstra. Acordul de la Basel stabilește un nivel ridicol de scăzut pentru fondurile proprii și nu interzice niciun instrument de speculă. Am votat împotriva acestei forme de speculă.
<SPEAKER ID="926" NAME="Nuno Melo" LANGUAGE="PT">
Criza financiară globală, care cauzează în continuare probleme economiei din toate țările, a confirmat faptul că un sector bancar puternic este de o importanță capitală pentru evitarea unor situații similare în viitor. Basel II și revizuirea Directivei privind cerințele de capital vor contribui la crearea unui sector bancar puternic, în condițiile în care, pe viitor, ne vor permite să facem față unor crize similare celor din ultimul timp.
<P>
Acest raport are drept scop îmbunătățirea calității bazei de capital, extinderea și consolidarea cerințelor de capital pentru acoperirea riscurilor (cum ar fi riscul de credit al contrapartidei care rezultă din instrumentele derivate, operațiunile repo etc.). Aceasta intenționează, de asemenea, să introducă o rată de îndatorare, pentru a limita îndatorarea excesivă în cadrul sistemului bancar, precum și alte măsuri anticiclice suplimentare, cum ar fi zonele tampon de capital create pe fondul unei conjuncturi favorabile. Nu în ultimul rând, sunt propuse standarde generale de gestionare a lichidităților. Astfel se explică votul meu.
<SPEAKER ID="925" NAME="Maria do Céu Patrão Neves" LANGUAGE="PT">
Am votat în favoarea acestei rezoluții, deoarece consider că:
<P>
instituțiile financiare "prea mari pentru a da faliment” ar trebui să poată atrage rezerve de capital cu caracter anticiclic, proporționale cu mărimea și nivelul riscului de afaceri;
<P>
Comitetul de la Basel și Comisia ar trebui să clarifice tratamentul acordurilor privind participațiile financiare reciproce;
<P>
ar trebui să se realizeze studiu cuprinzător al instrumentelor de capital anterioare și ulterioare crizei, pentru a evalua importanța fiecărui instrument de capital și relevanța lor într-o viitoare situație de criză;
<P>
elaborarea unor standarde de bună calitate privind lichiditățile constituie o componentă esențială a reacției la criză;
<P>
trebuie să se definească criteriile pentru activele lichide de înaltă calitate;
<P>
Comisia ar trebui să includă toate datoriile publice din zona euro în categoria activelor lichide de înaltă calitate, indiferent de ratingul unor cazuri concrete;
<P>
viitoarea Autoritate Bancară Europeană ar trebui să joace un rol de frunte în definirea și aplicarea măsurilor legate de cerințele de capital și de standardele privind rezervele de capital cu caracter anticiclic la nivelul UE;
<P>
reglementarea anticiclică necesită criterii armonizate pentru asigurarea unei supravegheri globale și atente a piețelor financiare și a pieței în general de către autoritățile de supraveghere.
<SPEAKER ID="340" NAME="Raül Romeva i Rueda" AFFILIATION="Verts/ALE">
în scris. - Raportul stabilește poziția PE cu privire la viitoarea revizuire a standardelor internaționale și a orientărilor privind cerințele de capital și de lichidități pentru sistemul bancar, care sunt adoptate de Comitetul de la Basel (forumul internațional stabilit de băncile centrale și de autoritățile de supraveghere ale sectorului bancar), precum și angajamentele G20 în această privință. Aceste standarde trebuie transpuse și adaptate cadrului juridic al UE, prin revizuirea Directivei privind cerințele de capital (CRD). O propunere legislativă a Comisiei este prevăzută în decursul primului trimestru al lui 2011.
<SPEAKER ID="924" NAME="Peter Skinner" AFFILIATION="S&amp;D">
în scris. - Aș dori să confirm susținerea mea pentru acest raport. Așa cum Comisia o știe, Parlamentul a considerat întotdeauna că pregătirile pentru acordul Basel II nu reflectă în mod corespunzător procesul parlamentar. Având în vedere pericolele care amenință principalele națiuni financiare, reconsiderarea aspectelor precum indicii de capital și îndatorarea necesită o supraveghere mai puternică din partea Parlamentului. Acest raport a ajutat la corectarea dezechilibrului legat de implicarea instituțională din partea PE, iar Comisia trebuie să recunoască acest lucru.
<SPEAKER ID="341" NAME="Søren Bo Søndergaard" LANGUAGE="DA">
Sunt întru totul de acord cu faptul recunoscut în raport, și anume că există obligațiuni ipotecare și alte tipuri de valori mobiliare care sunt, de fapt, la fel de lichide și sigure ca și obligațiunile guvernamentale. Prin urmare, susțin pe deplin sprijinul indirect al raportului pentru modelul de credit ipotecar danez, deși consider că Danemarca ar fi trebuit să fie menționată mai explicit în textul său. Motivul pentru care mă abțin de la vot este faptul că, în interesul competitivității în UE, raportul nu solicită introducerea unor reglementări financiare mai stringente decât în restul lumii occidentale, inclusiv în Statele Unite.
<SPEAKER ID="342" NAME="Nuno Teixeira" LANGUAGE="PT">
Adoptarea, în septembrie, a pachetului de măsuri de supraveghere financiară al UE a implicat, în special, crearea unor organisme și a unor mecanisme pentru supravegherea microprudențială din sectorul bancar, în coordonare cu rețeaua autorităților naționale de supraveghere. Raportul elaborat din proprie inițiativă asupra căruia am votat astăzi se axează pe un subiect care, în opinia mea, se încadrează în această nouă arhitectură și pe care îl consider decisiv pentru orice economie. Stabilirea cantității și calității fondurilor proprii este, desigur, o chestiune foarte sensibilă, care trebuie analizată din punctul de vedere al impactului său - în special asupra redresării economice din Europa - și al contextului general. Având în vedere că activitățile noastre sunt finanțate în principal de sectorul bancar, care este unul dintre pilonii economiei, în opinia mea, este esențial ca băncile să-și gestioneze riscurile și profiturile în cadrul unei perspective prudențiale pe termen lung. În plus, consider că aceste preocupări ar trebui dezbătute în mod activ și ținând seama de cooperarea transatlantică. Am votat în favoarea acestui raport, deoarece sunt de acord cu conținutul său global, pe care îl văd ca pe un pas înainte către stabilirea unor noi mecanisme ale Uniunii pentru planificarea, coordonarea și supravegherea din domeniile economic, bugetar și social ale UE.
<SPEAKER ID="343" NAME="Derek Vaughan" AFFILIATION="S&amp;D">
în scris. - Actuala criză financiară a arătat riscurile pe care și le-au asumat numeroase bănci și lipsa de capital pentru acoperirea acestor riscuri. Iresponsabilitatea îi costă în continuare pe cetățenii europeni, atât în ce privește măsurile de salvare a băncilor, cât și reducerea cheltuielilor, ca urmare a recesiunii. Orice revizuire a cadrului de reglementare financiară trebuie să includă propuneri de îmbunătățire a Directivei privind cerințele de capital și este, astfel, esențială pentru crearea unor bănci stabile și responsabile. Acest raport susține obiectivele și propunerile stabilite de G20 și de Comitetul de la Basel, pentru a asigura că băncile dețin un volum suficient de capital, de bună calitate și că dețin lichidități și o finanțare stabilă, necesare pentru a rezista condițiilor grele de pe piață. Am votat pentru acest raport, deoarece sprijină procesul reformei, dar nu voi susține îndemnurile de atenuare a propunerilor adoptate la Basel. Aș sugera, de asemenea, examinarea în continuare a impactului măsurilor, dacă este cazul, dar în vederea asigurării unei aplicări integrale, stricte și în timp util, la nivel internațional.
<SPEAKER ID="345" NAME="Elena Oana Antonescu" AFFILIATION="PPE">
în scris. - Până în prezent, comunitatea internațională nu a rămas indiferentă și a întreprins numeroase acțiuni de solidaritate, venind în sprijinul populațiilor de pe continentul african. Cu toate acestea, nivelul de dezvoltare al acestui sector este încă mult sub cel occidental. Dacă avem în vedere că speranța de viață a unui african poate fi și cu treizeci sau patruzeci de ani mai mică decât cea a unui european, putem spune că problema rămâne, și la această oră, una de amploare. Stimați colegi, susțin soluțiile propuse în raportul doamnei De Keyser și atrag atenția asupra faptului că rezolvarea reală a problemei de pe continentul african ține, în egală măsură, de construcția bazei sistemului de sănătate, cât și de ajutorul punctual. Parafrazând o vorbă celebră, consider că "dacă-i oferi pacientului un medicament, l-ai ajutat pentru o zi. Dacă-i oferi bazele unui sistem de sănătate, îl ajuți pentru întreaga sa viață; pe el, dar și pe copiii săi”. Tocmai de aceea, susțin o politică echilibrată de acordare a fondurilor!
<SPEAKER ID="346" NAME="John Attard-Montalto, Louis Grech și Edward Scicluna" AFFILIATION="S&amp;D">
în scris. - Delegația malteză laburistă a votat în favoarea raportului referitor la sistemele de sănătate din Africa Subsahariană și sănătatea mondială, care promovează probleme fundamentale și priorități în vederea atingerii Obiectivelor de Dezvoltare ale Mileniului și reducerii la jumătate a sărăciei extreme până în 2015. Totodată, dezaprobăm faptul că în unele regiuni femeile sunt încă victime ale mutilării genitale, violenței și violului. De asemenea, suntem de acord întru totul cu problemele abordate în acest raport, în special problemele cele mai urgente privind sănătatea din Africa Subsahariană și problema generală a modului în care pot fi îmbunătățite furnizarea de asistență medicală și sistemele de asigurări sociale de acolo. Cu toate acestea, delegația din care fac parte nu este de acord cu referința la promovarea avortului de la punctul 6 al raportului.
<SPEAKER ID="347" NAME="David Casa" AFFILIATION="PPE">
în scris. - Acest raport abordează o serie de probleme. Cu toate acestea, cel mai îngrijorător este punctul 6 care abordează avortul. Sunt împotriva avortului și nu pot susține un dosar care promovează aceste practici. Acesta este motivul pentru care votez împotriva raportului așa cum a fost modificat.
<SPEAKER ID="923" NAME="Anna Maria Corazza Bildt, Christofer Fjellner, Gunnar Hökmark și Anna Ibrisagic" LANGUAGE="SV">
Conservatorii suedezi au votat astăzi, 7 octombrie 2010, împotriva raportului referitor la sistemele de sănătate din Africa Subsahariană și sănătatea mondială. Cu toate acestea, am dori să subliniem faptul că noi suntem convinși că raportul abordează un subiect deosebit de important - accesul la asistență medicală este o premisă obligatorie pentru dezvoltare. Sute de mii de copii din Africa Subsahariană mor în fiecare an de boli care nu sunt fatale pentru nici o persoană care are acces la îngrijiri de bază. Cu toate acestea, suntem de părere că acest raport nu oferă răspunsul la întrebarea referitoare la modul în care aceste îngrijiri ar putea fi acordate. Este adevărat că societatea civilă a jucat, și în multe țări continuă să joace, un rol foarte important în calitate de furnizor de servicii medicale. Respingerea categorică a eforturilor depuse de furnizorii de servicii medicale privați și de organizațiile neguvernamentale nu este modul corect de a aborda lucrurile pentru cineva care se gândește la bunăstarea celor săraci. În același timp, am dori să subliniem că susținem, bineînțeles, afirmația din raport referitoare la sănătatea reproductivă a femeilor, condamnarea mutilării genitale și groaznicele acte de violență ale căror victime sunt încă femeile.
<SPEAKER ID="922" NAME="Corina Crețu" LANGUAGE="RO">
După mine, principalul merit al rezoluției referitoare la sistemele de sănătate din Africa Subsahariană și sănătatea mondială este de a fi abordat problema din punctul de vedere al caracteristicilor specifice ale regiunii în cauză. Implantarea unui model de organizare a sistemelor de protecție socială, specific civilizației vestice, într-un context cu totul diferit este o reală problemă. Multe proiecte destinate țărilor în curs de dezvoltare au eșuat din cauza adoptării unei abordări absolutiste și specifice vestului, fie ea din Europa sau din Statele Unite. Acest lucru a determinat o risipă de resurse și apariția unor probleme pentru țările respective. Situația specifică a acestei regiuni face și mai evidentă observația conform căreia nu putem trata sănătatea ca pe o marfă. Prin urmare, trebuie identificate forme de asistență medicală care poate fi acordată gratuit, inspirate din valorile solidarității și democrației. Progresele realizate în timp, inclusiv contribuțiile statelor membre ale UE, se pot pierde dacă se adoptă o abordare pripită, bazată pe considerente comerciale. Am sentimentul că rezoluția abordează această problemă într-un mod echitabil și coerent, motiv pentru care am votat în favoarea ei.
<SPEAKER ID="921" NAME="Proinsias De Rossa" AFFILIATION="S&amp;D">
în scris. - Susțin acest raport care încearcă, în lumina angajamentelor luate de UE de a atinge Obiectivele de Dezvoltare ale Mileniului și de a reduce la jumătate sărăcia extremă până în 2015, să abordeze problemele cele mai urgente legate de sănătate din Africa Subsahariană și chestiunea sistemelor ce pot fi create pentru a asigura acest lucru.
<P>
Raportul examinează modul în care se pot institui sisteme de sănătate universale, accesibile și rezonabile și modul în care noi putem împărtăși cele mai bune practici ale experienței europene. În special, raportul analizează organizațiile mutuale în domeniul sănătății, care au fost deja create și care s-au dovedit a fi eficiente în unele state africane.
<P>
Organizațiile mutuale în domeniul sănătății nu urmăresc să se substituie statului; ci, mai degrabă, acestea oferă o alternativă, făcând posibilă depășirea obstacolelor în calea accesului la asistență medicală și oferind un acces mai bun la asistența medicală de calitate pentru toți cetățenii, indiferent de veniturile acestora. Într-adevăr, aceste organizații au putut adapta furnizarea asigurărilor la caracteristicile socioeconomice ale populațiilor dintr-o economie informală, care rămân în afara regimurilor formale și nu au acces la asigurări comerciale, și, din acest motiv, ele constituie un răspuns adecvat pentru atingerea obiectivului acoperirii universale în țările cu venituri reduse și medii.
<SPEAKER ID="920" NAME="Marielle De Sarnez" LANGUAGE="FR">
Africa este epuizată de consecințele crizei, de dezastre naturale, sărăcie extremă, războaie și epidemii, și de aceea trebuie să ajutăm urgent la introducerea unei politici durabile de sănătate. Acesta este motivul pentru care am susținut acest raport, care prezintă sisteme de sănătate cu finanțare mixtă din partea statului, a solidarității internaționale și a cetățenilor. În vederea atingerii acestui obiectiv, țările europene trebuie să își păstreze promisiunea de a aloca cel puțin 0,7 % din PNB pentru cooperare în anul 2010. UE trebuie să susțină numeroasele inițiative mutualiste al căror obiectiv este de a promova accesul la asistență medicală. Statele membre sunt invitate să își pună la dispoziție expertiza și să ofere mai mult sprijin tehnic și financiar guvernelor din țările în curs de dezvoltare pentru a introduce și a extinde sistemele de securitate socială. În sfârșit, Banca Europeană de Investiții are de asemenea un rol de jucat în garantarea creditelor, cofinanțarea investițiilor în clinici și participarea la remunerarea specialiștilor din domeniul sănătății. Numai prin aceste eforturi conjugate Africa va putea beneficia de un sistem de sănătate durabil, care să fie accesibil tuturor.
<SPEAKER ID="348" NAME="Harlem Désir" LANGUAGE="FR">
Consolidarea sistemelor de sănătate din Africa Subsahariană este un aspect crucial al politicilor de dezvoltare. Compensarea neajunsurilor sistemelor de sănătate va avea, de asemenea, un impact asupra sănătății publice mondiale, prin îmbunătățirea formării cadrelor medicale, prin campanii adecvate de prevenire și prin reducerea costurilor de tratament. Acest lucru va contribui la reducerea epidemiilor grave, cum ar fi SIDA, tuberculoza și dizenteria. Este de neacceptat ca întreprinderile private să împiedice accesul la asistență medicală de dragul profiturilor și este cu atât mai mult de neacceptat ca mișcări religioase conservatoare să respingă politici de sănătate sexuală și reproductivă și să pună la îndoială dreptul la avort, punând astfel în pericol sănătatea a milioane de femei. În vederea îmbunătățirii sistemelor de sănătate din Africa Subsahariană și din toată lumea, este esențial ca Uniunea Europeană să fie în pas cu restul comunității internaționale. În special, ea are un rol de jucat în încurajarea emergenței unor structuri mutuale în domeniul sănătății, cu caracter nelucrativ și bazate pe solidaritate, permițând astfel promovarea accesului la asistență medicală de calitate. Acesta este motivul pentru care susțin adoptarea raportului dnei De Keyser.
<SPEAKER ID="349" NAME="Lena Ek, Marit Paulsen, Olle Schmidt și Cecilia Wikström" LANGUAGE="SV">
Este important ca populația din țările continentului african să aibă acces la servicii medicale. Prin urmare, este bine că dezbatem pe marginea sistemelor de asigurare medicală și a modului în care asistența medicală poate fi organizată în țările cu venituri reduse.
<P>
Din păcate, tonul și abordarea raportului ar fi putut fi mult mai bune. De exemplu, este regretabil că mai există încă idei în Europa care fac posibilă scrierea unor fraze precum "întrucât, date fiind condițiile sociale și umanitare în care trăiesc, anumite populații nu înțeleg întotdeauna noțiunea de previziune”.
<P>
Totodată, credem că, în anumite privințe, raportul face dovada unei atitudini învechite față de asigurarea de sănătate privată și față de furnizorii independenți de servicii medicale. În anumite părți ale Africii de azi, este vital ca acești furnizori independenți să poată funcționa în continuare pentru ca acolo să existe cât de cât asistență medicală.
<P>
În ciuda acestor neajunsuri, credem că acest raport are un obiectiv bun și că prezintă un număr rezonabil de inițiative sănătoase. De asemenea, am dori să sprijinim forțele progresiste din cadrul organizațiilor de ajutorare pentru dreptul femeilor la sănătate reproductivă. În consecință, am ales să votăm în favoarea acestui raport.
<SPEAKER ID="350" NAME="Edite Estrela" LANGUAGE="PT">
Am votat în favoarea raportului referitor la sistemele de sănătate din Africa Subsahariană și sănătatea mondială, deoarece confirmă nevoia ca comunitatea internațională să își îndeplinească angajamentele față de Obiectivele de Dezvoltare ale Mileniului și ca Uniunea Europeană să se achite de angajamentul de a intensifica sprijinul acordat serviciilor medicale din Africa Subsahariană. Trebuie să evidențiez importanța susținerii dezvoltării unor modele durabile de organizare mutuală, care ar trebui să se bazeze pe solidaritate - solidaritate între nord și sud și între membri - însă care, pe termen lung, ar trebui să aibă în vedere autonomia și autofinanțarea.
<SPEAKER ID="351" NAME="Diogo Feio" LANGUAGE="PT">
Africa Subsahariană continuă să fie regiunea cu speranța medie de viață la naștere (SMV) cea mai mică (din cele 20 de țări cu cea mai mică SMV, 19 sunt în Africa), cu cea mai mare rată de mortalitate și rată de mortalitate la mamă și copil. Este totodată regiunea cu cel mai mare număr de decese cauzate de infectarea cu SIDA, rata de răspândire la populația adultă depășind 15 % în unele țări. Aceste date nu pot fi considerate decât șocante, alertându-ne cu privire la nevoia urgentă ca ajutorul umanitar acordat acestor țări să fie orientat corect către zona sănătății și către furnizarea de servicii medicale elementare unor comunități foarte sărace. În acest sens, Uniunea Europeană și statele membre au un rol de jucat, nu deoarece această situație extrem de precară ar fi cauzată de trecutul colonial al continentului african, așa cum se afirmă în raport, ci deoarece, noi, europenii, suntem legați de Africa prin legături speciale de prietenie și solidaritate, care nu trebuie uitate.
<SPEAKER ID="919" NAME="José Manuel Fernandes" LANGUAGE="PT">
Problemele grave și nevoile extreme de sănătate ale locuitorilor Africii sunt de necontestat, la fel cum este și importanța intervenției eficace din partea lumii dezvoltate în vederea asigurării unor condiții de viață mai bune într-un continent marcat de numeroase calamități, de la dezastre naturale la războaie, conflicte și dictaturi opresive. Cu toate acestea, este de neacceptat să folosim această cauză pentru a forța introducerea unor valori umane fundamentale și nenegociabile, așa cum este cazul dreptului la viață. Impunerea unor concepte noi, care dezbină, nu va contribui la soluționarea problemelor Africii subdezvoltate. De aceea am votat împotrivă.
<SPEAKER ID="352" NAME="João Ferreira" LANGUAGE="PT">
Raportul cuprinde aspecte pe care le considerăm importante, cum ar fi convingerea că sănătatea nu este o marfă și îngrijorarea cu privire la "intensificarea caracterului comercial al sistemului de sănătate”. Salutăm faptul că raportul apără dreptul de decizie al femeilor, fără nicio restricție, în problemele care privesc sănătatea reproducerii, fie că este vorba despre procreare, contracepție, avort sau boli cu transmisie sexuală. La fel de important este faptul că evidențiază problema penuriei de cadre medicale calificate în multe țări africane. În loc să încerce să păstreze aceste resurse în țările de origine, unele țări europene au contribuit la exacerbarea exodul persoanelor calificate, prin ademenirea multora dintre specialiști. Punctele în legătură cu care raportul ar fi putut și ar fi trebuit să meargă mai departe se referă la așa- numiții "factori externi”, care "pot reduce în mod semnificativ marja de manevră a statelor (...) și pot afecta în mod profund sănătatea populației acestora”. Cu siguranță, nu putem ignora programele de ajustare structurală, datoria externă sau reducerile și privatizările vizând obținerea viabilității, inclusiv în sectorul de sănătate, în situațiile în care există lipsuri uriașe. Nici nu putem ignora modul în care UE încearcă cu orice preț să impună acordurile de parteneriat economic, ceea ce va slăbi și mai mult economiile acestor țări.
<SPEAKER ID="918" NAME="Alan Kelly" AFFILIATION="S&amp;D">
în scris. - Schimbul de informații este important indiferent despre ce politică este vorba. Cu toate acestea, în sectorul sănătății, schimbul de informații între țări și regiuni este extrem de important facilitând astfel examinarea aspectelor universale, accesibile și disponibile în regiuni altele decât cea pentru care au fost proiectate inițial. Având în vedere acest lucru, salut acest raport întrucât arată cele mai bune practici ale experienței europene și întrucât putem vedea ceea ce se poate aplica Africii Subsahariene.
<SPEAKER ID="353" NAME="Giovanni La Via" LANGUAGE="IT">
Am susținut raportul referitor la sistemele de sănătate din Africa Subsahariană și sănătatea mondială, deoarece consider că este esențial să se protejeze dreptul la sănătate ca drept fundamental al omului. Din păcate, se știe foarte bine că speranța de viață a unui african este cu cel puțin 30 de ani mai mică decât cea a unui european și doar această diferență pune în mod serios la încercare modelul de solidaritate între nord și sud. De asemenea, se știe bine că majoritatea populației din Africa Subsahariană, în special cei care locuiesc în zonele rurale, nu își pot permite costul medicamentelor. Raportul pentru care am votat astăzi în Parlament arată o preferință pentru serviciile medicale durabile finanțate fie din fonduri publice fie prin solidaritatea internațională. De fapt, în acest context, Uniunea Europeană poate juca un rol important prin luarea unor măsuri adecvate pentru a pune bazele unui sistem de finanțare transparent bazat pe indicatori de sănătate rezultați din nevoile reale ale populației. În plus, consider că este necesară continuarea aplicării programelor de educare a populației în vederea prevenirii și diagnosticării precoce a bolilor și, în sfârșit, aș evidenția rolul primordial pe care trebuie să îl joace autoritățile locale în acest sens.
<SPEAKER ID="917" NAME="Nuno Melo" LANGUAGE="PT">
Este absolut necesar să ne coordonăm în continuare eforturile pentru ca investiția Uniunii Europene în sistemele de sănătate din Africa Subsahariană să fie aplicată în mod eficace, cu scopul de a reduce constant dezechilibrul major care există în prezent între acest continent și celelalte, în special în ceea ce privește nașterea, speranța de viață și frecvența SIDA.
<P>
Cu toate acestea, este important să tragem un semnal de alarmă pentru conducătorii acestor țări, pentru ca fondurile disponibile să fie folosite pentru scopurile vizate și să nu fie orientate spre alte tipuri de activități, deoarece guvernarea defectuoasă din anumite țări duce adesea la înrăutățirea problemelor din sistemele de sănătate. Ar trebui totodată să evidențiez faptul că rata nașterilor ar trebui să fie protejată și promovată în continuare în aceste țări, iar întreruperea voluntară de sarcină nu ar trebui să fie simplă. Respectând bineînțeles drepturile femeilor, nu ar trebui ca practica recurentă de întrerupere de sarcină să fie principalul factor în rata nașterilor. Astfel se explică votul meu.
<SPEAKER ID="354" NAME="Louis Michel" LANGUAGE="FR">
Susțin raportul referitor la sistemele de sănătate din Africa Subsahariană și sănătatea mondială. Sănătatea nu este o marfă. Ca urmare a raportului din 2010 referitor la Obiectivele de Dezvoltare ale Mileniului și cu cinci ani înainte de termenul limită, este responsabilitatea fiecăruia dintre noi de a susține țările partenere în aplicarea propriilor politici naționale de sănătate. Cheltuielile legate de sănătate nu sunt un cost, ci o investiție pentru dezvoltarea socioeconomică durabilă a acestor țări.
<SPEAKER ID="355" NAME="Robert Rochefort" LANGUAGE="FR">
Cum putem accepta faptul că diferența între speranța de viață a unui african și a unui european poate fi de 30 sau 40 de ani? Există mulți factori, cum ar fi guvernarea defectuoasă, catastrofele naturale și sărăcia extremă, care contribuie la crearea unei situații îngrijorătoare; o situație în care indicatorii de sănătate în Africa sunt unii dintre cei mai îngrijorători pe plan mondial. Așa cum se declară în raport, conform Băncii Mondiale, este puțin probabil ca țările în curs de dezvoltare să-și poată finanța în viitorul apropiat propriile sisteme de sănătate din venituri proprii. În acest context, sistemele fără scop lucrativ și cu finanțare mixtă din partea statului, a sprijinului internațional și a cetățenilor ar putea oferi un răspuns în fața imensei provocări pe care o reprezintă asistența medicală în Africa Subsahariană. Ce e drept, unele țări africane au demarat deja unele inițiative promițătoare cu ajutorul comunității internaționale. Cu toate acestea, Uniunea Europeană trebuie să joace un rol deosebit în punerea în aplicare a structurilor de sănătate bazate pe solidaritate, oferind consiliere și finanțând sisteme de servicii medicale elementare, alături de accesul la medicamente. Trebuie totodată să susțină programe de educare a populației în vederea prevenirii și diagnosticării precoce a bolilor.
<SPEAKER ID="356" NAME="Raül Romeva i Rueda" AFFILIATION="Verts/ALE">
în scris. - Raportul abordează absența asigurării de sănătate în Africa Subsahariană, ceea ce penalizează majoritatea populației în obținerea accesului la asistență medicală. Cei care beneficiază de asistență medicală sunt cei care și-o pot permite. Marea majoritate a populației din Africa Subsahariană, în special din zonele rurale, nu poate să își permită asistență medicală sau medicamente, nici măcar cele generice, în ciuda faptului că există ONG-uri și alte programe guvernamentale care furnizează aceste servicii. Așadar principalul mesaj al raportului este instituirea unui sistem de asigurări de sănătate, bazat pe solidaritate, care să permită populației accesul la asistență medicală. În această privință, raportul solicită Comisiei să susțină și să încurajeze un sistem de asigurări de sănătate prin participarea comună a autorităților publice, a tuturor părților interesate și a donatorilor.
<SPEAKER ID="357" NAME="Licia Ronzulli" LANGUAGE="IT">
Aproape 10 milioane de copii cu vârsta sub cinci ani mor în fiecare an, iar dintre aceștia, 4 milioane sunt nou-născuți de mai puțin de o lună. Mortalitatea infantilă este aproape în întregime concentrată în țările sărace, în principal în Africa Subsahariană. Chiar și astăzi, o femeie moare în fiecare minut în lume din cauza unor complicații legate de sarcină sau de naștere. Cauzele principale sunt hemoragii, infecții și crize de hipertensiune. Statisticile Organizației Mondiale a Sănătății arată că riscul de deces ca urmare a sarcinii este de 36 de ori mai mare pentru o femeie dintr-o țară în curs de dezvoltare decât pentru o femeie care trăiește într-o țară dezvoltată. În ultimii câțiva ani, numărul deceselor a scăzut cu 34 %, dar această statistică reprezintă mai puțin de jumătate din cât ne-ar trebui ca să atingem Obiectivul de Dezvoltare al Mileniului nr. 5. Trebuie acordată mai multă atenție ajutorării celor care sunt expuși unui risc mai mare, și anume femeile din zonele rurale și familiile cele mai sărace, minoritățile etnice și grupurile indigene, persoanele care trăiesc în zone de conflict, și trebuie să se investească mai mult în sistemele de sănătate pentru a asigura tuturor disponibilitatea asistenței medicale de calitate.
<SPEAKER ID="358" NAME="Alf Svensson" AFFILIATION="PPE">
în scris. - (SV) În cadrul votului de astăzi din Parlamentul European, am votat împotriva raportului din proprie inițiativă referitor la sistemele de sănătate din Africa Subsahariană și sănătatea mondială. Raportul abordează un subiect deosebit de important - este evident că accesul la asistența medicală este o premisă elementară pentru dezvoltare. Sute de mii de copii din Africa Subsahariană mor în fiecare an de boli care nu sunt fatale pentru nicio persoană cu acces la asistență medicală elementară. Este o rușine pentru noi, cei din lumea dezvoltată. Este nevoie de sprijin care să facă accesibilă asistența medicală. În opinia mea, totuși, acest raport nu oferă răspunsuri acceptabile la întrebarea legată de modul în care ar trebui să se procedeze. Este adevărat că societatea civilă, în special organizațiile religioase, a jucat de-a lungul istoriei, și în multe țări subsahariene încă mai joacă, un rol foarte important în calitate de furnizor de asistență medicală. Respingerea categorică a eforturilor depuse de furnizorii privați de asistență medicală și de organizațiile neguvernamentale, așa cum face acest raport, nu reprezintă cu siguranță modul corect de a proceda pentru cineva care se gândește la bunăstarea celor săraci. Prin urmare, am votat împotriva raportului.
<SPEAKER ID="916" NAME="Marc Tarabella" LANGUAGE="FR">
Prin rezoluția referitoare la sistemele de sănătate din Africa Subsahariană și sănătatea mondială, Parlamentul European a "subliniat dreptul de decizie al femeilor, fără nicio restricție, în problemele care privesc sănătatea reproducerii, fie că este vorba despre procreare, contracepție, avort sau despre bolile cu transmisie sexuală”. Cu toate acestea, regret faptul că această măsură a fost adoptată cu o mică majoritate - 313 la 229. Este vorba de un drept fundamental pentru care mii de femei au luptat și luptă încă în Europa și în lumea întreagă, adesea punându-și viețile în pericol. Deși deplâng profund poziția adoptată de o minoritate dintre colegii mei, sunt foarte mulțumit de votul de astăzi.
<SPEAKER ID="915" NAME="Sophie Auconie" LANGUAGE="FR">
Colegii mei și cu mine credem că trebuie să beneficiem de pe urma succeselor politicii regionale a Uniunii Europene. Acest lucru înseamnă că politica regională va trebui să sufere mai degrabă o evoluție decât o revoluție. Ea trebuie să rămână o politică puternică, bine finanțată, care reprezintă o pârghie reală pentru dezvoltarea economică a tuturor regiunilor noastre. Dorim reguli simplificate, nu numai cu vorba, ci și cu fapta. Credem cu tărie că ar trebuie să se acorde o atenție deosebită orașelor și regiunilor ultraperiferice. Deoarece am lucrat la această rezoluție, atât în cadrul grupului de lucru, cât și în cadrul Comisiei pentru dezvoltare regională, am asigurat progrese importante pe două fronturi: ca nevoile beneficiarilor potențiali să fie luate în considerare într-o mai mare măsură și ca conceptul de PIB să nu fie neapărat considerat sacru. Cred că PIB-ul ar trebui să rămână principalul criteriu de alocare a fondurilor, dar că ar trebui să luăm în considerare și alte criterii. Sunt mulțumită de compromisul la care s-a ajuns, așa că am votat în favoarea acestui text. Prin adoptarea acestei rezoluții cu o foarte mare majoritate, ne-am unit forțele și am trimis un mesaj foarte clar către Comisia Europeană și către miniștrii europeni.
<SPEAKER ID="914" NAME="Jean-Pierre Audy" LANGUAGE="FR">
Am votat în favoarea rezoluției referitoare la politica de coeziune și regională a UE după 2013. Acest text include afirmații esențiale cum ar fi nevoia ca, după 2013, să menținem o politică de coeziune, care este o condiție necesară pentru uniunea statelor membre. Cred că trebuie să fim foarte atenți în ceea ce privește solicitarea ca, în cadrul celui de-al doilea pilon al politicii agricole comune (PAC), dezvoltarea rurală să fie coordonată cu obiectivele de dezvoltare a coeziunii și gestionată la nivel regional pentru a se asigura adaptarea acesteia la nevoi. Este absolut posibilă obținerea unei adecvări regionale prin contractualizare, fără un instrument obligatoriu. Sunt perfect de acord că politica de coeziune nu ar trebui renaționalizată. Politica de coeziune nu ar trebui să fie nici regională, nici națională. Ar trebui să fie europeană. Ar trebui să renunțăm la politica de coeziune bazată pe reunificarea Europei în favoarea unei politici de coeziune bazată pe planificare și dezvoltare europeană. Transformarea Uniunii în cea mai competitivă regiune pe plan mondial din punct de vedere social și în cea mai durabilă din punct de vedere ecologic: aceasta este ambiția legată de Europa rezultatelor pe care o așteaptă cetățenii.
<SPEAKER ID="360" NAME="Liam Aylward" LANGUAGE="GA">
Politica de coeziune a UE urmărește reducerea diferențelor dintre nivelurile de dezvoltare a regiunilor europene și realizarea coeziunii economice și sociale, care este foarte importantă pentru viața și dezvoltarea comunității rurale. Am votat în favoarea acestei rezoluții și este vital ca UE să continue sprijinirea creșterii durabile în regiunile rurale și îndepărtate. Irlanda a primit aproximativ 10 miliarde de euro din 1973 prin Fondul de dezvoltare regională și Comisia pentru coeziune. Susțin ceea ce se afirmă în rezoluție în legătură cu acordarea unei atenții deosebite importanței dezvoltării regionale și luării acesteia în considerare în bugetul UE, și în legătură cu promovarea unei politici regionale europene puternice cu finanțare adecvată, pentru a obține coeziune socială, economică și teritorială. Politica de coeziune de după 2013 trebuie să vină în întâmpinarea nevoilor regiunilor europene, să ajute comunitatea UE să se dezvolte și să prospere. Trebuie să fie o politică simplificată și transparentă. Trebuie să existe o sinergie cu politica de dezvoltare regională și o abordare coordonată, fiind gestionată la nivel regional, pentru ca obiectivele specifice ale politicii să fie atinse și ca fondurile să fie distribuite echitabil.
<SPEAKER ID="913" NAME="Zigmantas Balčytis" AFFILIATION="S&amp;D">
în scris. - (LT) Am susținut această rezoluție. Politica de coeziune este o parte deosebit de importantă a politicii UE, care urmărește reducerea disparităților dintre nivelurile de dezvoltare a regiunilor europene și asigurarea coeziunii economice, sociale și teritoriale. O politică regională aplicată în mod eficace are o mare valoare adăugată pentru întreaga UE și creșterea sa economică. Parlamentul European și-a exprimat adesea poziția în legătură cu faptul că politica de coeziune este dezvoltată în prezent pe fondul unor provocări mondiale, care au un impact variat asupra regiunilor UE. Prin urmare, este necesară îmbunătățirea fundamentală a coordonării generale a politicii de coeziune la nivelul UE. În realitate, complexitatea și strictețea cerințelor și normelor aplicate politicii de coeziune sunt unul dintre obstacolele principale care împiedică exploatarea potențialului acestor instrumente. Pentru a garanta îndeplinirea obiectivelor politicii de coeziune în momentul în care aceasta va fi pusă în aplicare, trebuie să existe o flexibilitate adecvată, pentru ca politica de coeziune să fie adaptată la caracteristicile specifice ale fiecărei regiuni în parte, astfel încât acestea să poată depăși dificultăți socioeconomice specifice.
<SPEAKER ID="361" NAME="Elena Băsescu" AFFILIATION="PPE">
în scris. - Politica de coeziune reprezintă instrumentul cel mai eficient pentru aplicarea politicilor europene la nivelul regiunilor. Propunerea de rezoluție adoptată astăzi conține elemente importante pentru realizarea unei legături strânse cu obiectivele strategiei 2020. Cadrul bugetar 2014-2021 trebuie să sprijine o politică de coeziune ambițioasă în ceea ce privește resursele alocate. De asemenea, având în vedere impactul crizei economice asupra regiunilor mai puțin dezvoltate, obiectivul Convergență trebuie să dețină și pe viitor ponderea dominantă. Pentru România, implementarea acestei politici permite o convergență reală cu celelalte state ale Uniunii, mai ales că toate cele 8 regiuni de dezvoltare ale țării mele pot beneficia de fondurile structurale. Atragerea și utilizarea optimă a acestora ar fi antrenat o creștere de 15% a PIB-ului în următorii 5 ani. Capacitatea administrativă redusă a unităților de gestionare din cadrul ministerelor a făcut însă ca rata de absorbție să rămână una dintre cele mai scăzute din Europa. Din acest motiv, consider că ar fi utilă reorganizarea acestor structuri de gestionare existente la nivelul ministerelor și aplicarea unor criterii stricte de competență în selecția personalului. În plus, consider că este necesară menținerea strategiilor macroregionale, precum Strategia Dunării, ca axe prioritare ale acestei politici.
<SPEAKER ID="362" NAME="Vilija Blinkevičiūt" LANGUAGE="LT">
Am votat pentru această rezoluție, deoarece Uniunea Europeană trebuie să înceapă acum să planifice modul de finanțare și coordonare a politicii de coeziune și regionale a UE după 2013. Sunt de acord cu părerea Parlamentului European conform căreia acum trebuie să planificăm și să distribuim sumele din bani europeni alocate fondurilor structurale, pentru ca, în noua perioadă financiară pe termen lung, să fie alocate fonduri suficiente pentru a asigura o dezvoltare armonioasă a tuturor regiunilor UE. Europa este unită, așadar este foarte important să atingem obiectivul politicii de coeziune - reducerea disparităților dintre nivelurile de dezvoltare a regiunilor europene și asigurarea coeziunii economice, sociale și teritoriale. Sunt de acord cu opinia Parlamentului conform căreia politica de coeziune ar trebui să fie orientată într-o măsură mai mare către rezultate și că ar trebui să urmărim sporirea eficacității și a utilității, deoarece doar astfel această politică va deveni mai convenabilă și mai benefică pentru consumatori. Pentru a realiza acest lucru, trebuie să îmbunătățim în mod fundamental procedurile administrative, să intensificăm controlul financiar, să coordonăm procedurile naționale și regionale și să le facem mai flexibile și mai simple. Pentru a îndeplini obiectivele strategiei Europa 2020, trebuie să punem în aplicare politica de coeziune și regională și să ne asigurăm că această politică este independentă și acoperă toate regiunile europene.
<SPEAKER ID="912" NAME="Maria Da Graça Carvalho" LANGUAGE="PT">
Este important să majorăm bugetul UE, dar este la fel de important să îmbunătățim flexibilitatea și simplificarea normelor de aplicare pentru ca bugetul să fie mai bine executat. UE ar trebui să aibă priorități politice care să contribuie la creșterea economică și la crearea unor locuri de muncă mai multe și mai bune, alături de politici care contribuie la competitivitate, cum ar fi cercetarea științifică și inovarea.
<P>
Aș dori să solicit ca arhitectura politicii de coeziune după 2013 să ofere un regim de tranziție simplu, echitabil și transparent, luând în considerare experiențele din trecut și cele mai recente tendințe în situația socială și economică a regiunilor în cauză și permițându-le totodată să-și continue traiectoria către creștere și dezvoltare. Bugetul UE ar trebui conceput în conformitate cu agenda politică europeană. De exemplu, energia se află pe agenda tuturor liderilor europeni, cu toate acestea investim de patru ori mai puțin în cercetare științifică decât o făceam în anii '80. Sunt convinsă că strategia Europa 2020 a UE este un bun punct de plecare și o bună bază de lucru.
<SPEAKER ID="363" NAME="Vasilica Viorica Dăncilă" AFFILIATION="S&amp;D">
în scris. - Consider că Fondul social european trebuie să rămână în cadrul regulamentului privind dispozițiile generale referitoare la fondurile politicii de coeziune, însă cred că este nevoie să funcționeze pe bază de reguli proprii.
<SPEAKER ID="911" NAME="Mário David" LANGUAGE="PT">
De la înființarea sa, Uniunea Europeană a promovat ca valori esențiale pacea și bunăstarea, un spațiu de libertate și securitate, o piață unică, precum și coeziunea socială, economică și teritorială prin dezvoltare durabilă. Astăzi, aceste valori, cu care ne mândrim, ar trebui să ghideze în continuare procesul de integrare europeană pe viitor, evident alături de politica sa de dezvoltare regională. 2013 este foarte aproape.
<P>
Eforturile tuturor sunt așadar importante pentru atingerea acestui obiectiv, întrucât situația actuală a Europei este destul de complexă și trece prin schimbări profunde ca urmare a adoptării Tratatului de la Lisabona. Climatul mondial nefavorabil a reorientat de asemenea prioritățile UE, în vederea identificării unor probleme specifice sau economice care trebuie soluționate, dar care nu pot să ne îndepărteze de principiile ce stau la baza politicii regionale a UE. Arhitectura politicii de coeziune după 2013 ar trebui să reflecte în mod clar faptul că politica de coeziune nu este o politică de redistribuire a resurselor financiare între state membre și regiuni. Ci este mai degrabă, sau ar trebui să fie, o politică îndreptată spre dezvoltarea socială, economică și teritorială a UE.
<SPEAKER ID="364" NAME="Marielle De Sarnez" LANGUAGE="FR">
Prin adoptarea rezoluției referitoare la politica de coeziune și regională a UE după 2013, Parlamentul European și-a dat sprijinul pentru solicitările făcute de regiunile reunite în prezent la Bruxelles pentru Zilele porților deschise. Parlamentul dorește să dea un semnal politic puternic înainte de cel de-al cincilea raport privind coeziunea, care ar trebui să apară în noiembrie și care va stabili principalele obiective ale politicii regionale a UE după 2013. Criza socială prin care trecem oferă o dimensiune specială politicii de dezvoltare regională. Ca să se descurce în această perioadă de restructurare economică, regiunile au nevoie de un buget adecvat. În vederea asigurării succesului strategiei Europa 2020 a UE, regiunile trebuie, totodată, să se implice mai mult, iar Comisia Europeană trebuie să continue simplificarea procedurilor de accesare a fondurilor. În sfârșit, politica de coeziune trebuie de asemenea să facă obiectul unei comunicări mai bune, pentru ca cetățenii europeni să poată înțelege rolul important jucat de fondurile structurale în cadrul proiectelor majore legate de politica de coeziune și regională. Aceasta este una din inițiativele de la nivel local pe care Europa trebuie să o promoveze.
<SPEAKER ID="365" NAME="Edite Estrela" LANGUAGE="PT">
Am votat în favoarea rezoluției referitoare la politica de coeziune și regională a UE după 2013. Punerea în aplicarea a politicii de coeziune, care contribuie la creșterea economică durabilă și la crearea de locuri de muncă în Uniunea Europeană, este esențială pentru reușita strategiei Europa 2020. Cu toate că este importantă pentru atingerea obiectivelor acestei strategii, politica de coeziune și regională ar trebui să fie independentă și să ofere un cadru pentru stabilirea unor sinergii puternice între toate politicile europene.
<SPEAKER ID="366" NAME="Diogo Feio" LANGUAGE="PT">
Așa cum am avut ocazia să o spun cu alt prilej, politica de coeziune a UE este esențială pentru reducerea dezechilibrelor dintre diferitele regiuni ale UE 27, pentru atenuarea acestor dezechilibre și pentru promovarea competitivității europene. Este esențial să ajutăm zonele cel mai puțin favorizate să se dezvolte, să consolidăm alocarea eficientă de fonduri pentru inovare, tehnologie și educație și să punem în aplicare măsuri care să stimuleze în special ocuparea forței de muncă și competitivitatea. Obiectivele strategiei Europa 2020 ar trebui să fie forța motrice și în acest sector, așadar salut recomandările de încurajare a unei utilizări mai largi a resurselor de asistență tehnică disponibile în vederea consolidării capacităților întreprinderilor mici și mijlocii și ale organizațiilor neguvernamentale.
<SPEAKER ID="910" NAME="José Manuel Fernandes" AFFILIATION="PPE">
în scris. - (PT) Politica de coeziune are drept scop reducerea disparităților dintre nivelurile de dezvoltare a regiunilor europene și mobilizarea potențialului de creștere pentru a obține coeziunea economică, socială și teritorială. Această politică s-a dovedit a fi esențială pentru procesul de integrare europeană, pentru eforturile de modernizare și creștere durabilă. În conformitate cu spiritul tratatelor, aceste caracteristici necesită aplicarea unei politici regionale în cadrul UE, pe toată întinderea UE, acoperind toate regiunile UE.
<P>
Regiunile ultraperiferice, regiunile de frontieră, regiunile cu caracteristici geografice specifice și alte regiuni care se confruntă cu provocări specifice în ceea ce privește dezvoltarea ar trebui să beneficieze în continuare de dispoziții specifice. Acumularea actuală a provocărilor pe termen lung și scurt cu care se confruntă Uniunea Europeană presupune adoptarea unei strategii UE 2020 de natură să creeze un cadru favorabil creșterii economice stabile și durabile și creării de locuri de muncă în Europa. Punerea în aplicare a politicii de coeziune este în prezent esențială pentru reușita acestei strategii. Aș dori să evidențiez faptul că coeziunea teritorială presupune o abordare orientată către dezvoltarea teritorială, care ar trebui să fie destul de flexibilă pentru a permite adaptarea la caracteristicile regionale specifice și susținerea regiunilor cel mai puțin dezvoltate în eforturile lor de a-și depăși dificultățile socioeconomice.
<SPEAKER ID="367" NAME="Ilda Figueiredo" LANGUAGE="PT">
Există câteva aspecte pozitive ale acestei rezoluții, în special în situațiile unde se insistă pe obiectivele politicii de coeziune, care urmărește reducerea disparităților dintre nivelurile de dezvoltare a regiunilor europene și mobilizarea potențialului de creștere pentru a obține coeziunea economică, socială și teritorială.
<P>
Aceasta este o politică care înlesnește eforturile de modernizare și de creștere durabilă și demonstrează, în același timp, o oarecare solidaritate. În consecință, ar fi trebuit să i se acorde o mai mare atenție. Este esențial ca dimensiunea regională să fie luată în considerare pe deplin în cadrul revizuirii propuse a bugetului UE și în viitorul cadru financiar, din moment ce altfel coeziunea socială, economică și teritorială va fi greu de realizat.
<P>
Politica de coeziune trebuie să fie adaptată la regiunile ultraperiferice menționate la articolul 349 din Tratatul privind funcționarea Uniunii Europene prin adoptarea unor măsuri specifice. Comisia trebuie să propună măsuri permanente, susținute de finanțare adecvată, ce se pot la adapta nevoile fiecărei regiuni ultraperiferice pentru a o ajuta să depășească handicapurile permanente. Regiunile de frontieră, regiunile cu caracteristici geografice specifice și alte regiuni care se confruntă cu provocări de dezvoltare specifice trebuie, de asemenea, să beneficieze de dispoziții speciale. Cu toate acestea, nu dorim ca politica de coeziune să fie subordonată priorităților strategiei Europa 2020, care pune accentul pe "competitivitate”, "dereglementare” și "antreprenoriat”, întotdeauna în detrimentul coeziunii și convergenței.
<SPEAKER ID="368" NAME="Pat the Cope Gallagher" LANGUAGE="GA">
În prezent, se iau decizii în legătură cu viitoarea politică de coeziune, în timp ce șomajul crește și finanțarea publică se reduce în toată Europa. PIB-ul din regiunea de frontieră, centrală și de vest (BMW), de exemplu, va scădea probabil din nou la 75-100 % din PIB-ul european. Trebuie puse în aplicare măsuri pentru perioada de după 2013 care să țină seama de situația economică schimbată din Irlanda și în special din regiunea BMW. Programele din cadrul Obiectivului 2 trebuie să se axeze pe viitor pe consolidarea capacității regiunilor de a contribui în mod eficace la dezvoltarea economică durabilă în Irlanda și Europă, o dezvoltare mai ecologică și mai înțeleaptă. Cursele regionale către regiunea BMW sunt o necesitate economică și socială. Astfel, finanțarea obligației de serviciu public trebuie menținută, deoarece aceste curse interne nu ar putea fi operate fără aceste fonduri. UE ar trebui să susțină în continuare cooperarea transfrontalieră. Aceasta are potențialul de a combate fragmentarea pieței muncii, prin schimbul de rețele și infrastructuri în regiunile de frontieră.
<SPEAKER ID="909" NAME="Alan Kelly" AFFILIATION="S&amp;D">
în scris. - Politica de coeziune este un principiu de bază al integrării europene întrucât asigură o dezvoltare egală și reducerea disparităților în cadrul UE, protejând în același timp coeziunea socială și teritorială. Tratatul de la Lisabona a consolidat politica de coeziune și, prin urmare, este în interesul nostru al tuturor ca viitoarea politică de coeziune să stimuleze potențialul de dezvoltare al întregii UE, să încurajeze creșterea competitivității economiei europene și să ne îmbunătățească calitatea nivelului de trai.
<SPEAKER ID="369" NAME="Mario Mauro" LANGUAGE="IT">
Ca o consecință a începerii lucrărilor la strategia Europa 2020 în cadrul Consiliului și ca urmare a adoptării în Comisia pentru dezvoltare regională a Parlamentului a unui document referitor la viitoarea politică de coeziune, dispunem de un raport adecvat și oportun, menit să redea politicii de coeziune rolul său central. Raportul subliniază, pe bună dreptate, pertinența dimensiunii regionale ca urmare a introducerii, în temeiul noului tratat, a unui statut teritorial suplimentar pentru coeziunea economică și socială și face trimiteri pertinente la principiile-cheie ale coeziunii - guvernanța pe mai multe niveluri, parteneriatul și o abordare integrată. Pentru toate aceste motive, voi vota în favoarea raportului.
<SPEAKER ID="908" NAME="Nuno Melo" LANGUAGE="PT">
Fără o politică de coeziune categorică ca cea pe care a aplicat-o dintotdeauna, UE nu ar fi reușit să reducă dezechilibrele existente între regiunile mai dezavantajate din punct de vedere geografic și celelalte regiuni. Consolidarea acestor politici în acest stadiu, când criza determină întârzieri ale misiunii dificile de reducere a dezechilibrelor, este esențială pentru atingerea obiectivelor prezentate în strategia Europa 2020 și pentru realizarea de către UE a unuia dintre principalii săi piloni de solidaritate, care a făcut deja posibilă dezvoltarea și progresul majorității regiunilor europene.
<SPEAKER ID="370" NAME="Alexander Mirsky" LANGUAGE="LV">
Aș dori să îmi exprim respectul sincer pentru dna Hübner și să îi mulțumesc pentru această rezoluție, pe care a elaborat-o în numele Comisiei pentru dezvoltare regională. Rezoluția pune în mod foarte oportun problema aplicării fondurilor UE alocate dezvoltării regionale și a modului de a asigura un context în care aceste fonduri să poată fi puse în aplicare în mod mai flexibil, luând în considerare amplasarea geografică a țărilor și indicatorii de bază ai eficienței lor economice. Din păcate, în țara mea, Letonia, fondurile destinate aplicării politicii de coeziune sunt folosite în mod foarte ineficace. Corupția autohtonă printre oficialii din Ministerul Economiei și din Ministerul Dezvoltării Regionale și al Autorităților Locale din Letonia "frânează” practic atât inițiativele individuale, cât și orice progres către o aplicare eficientă a resurselor financiare ale UE. Din cauza lipsei unei campanii de informare în Letonia cu privire la fondurile de coeziune, populația letonă practic nu cunoaște oportunitățile oferite de UE. Am votat pentru această rezoluție, ca să o pot folosi pentru a le explica anumitor miniștri și funcționari publici letoni că este vremea să se apuce de treabă în UE și, evident, în beneficiul Letoniei. Oportunitățile ratate de reînnoire a Letoniei reprezintă o crimă pentru generațiile viitoare.
<SPEAKER ID="371" NAME="Andreas Mölzer" LANGUAGE="DE">
Sistemul politicii de coeziune din cadrul UE oferă sprijin pentru a da regiunilor mai sărace posibilitatea de a ajunge la același nivel cu regiunile mai bogate. Acest sistem este menit a fi folosit pentru a echilibra consecințele unei dezvoltări economice inegale. Cu toate acestea, trebuie să ne asigurăm că regiunilor li se alocă resurse financiare într-un mod echitabil și transparent. Criteriile folosite pentru plata subvențiilor ar trebui, de asemenea, să fie clar definite. Trebuie să acordăm mai multă atenție regiunilor rurale periferice. Votez împotriva rezoluției, deoarece nu este suficient de clară în privința gradului în care vor fi monitorizate subvențiile și a metodei de calcul utilizate pentru a determina modul de distribuire a acestora.
<SPEAKER ID="372" NAME="Wojciech Michał Olejniczak" LANGUAGE="PL">
Propunerea de rezoluție referitoare la politica de coeziune și regională a UE după 2013 este un semnal clar din partea Parlamentului European către Comisia Europeană cu privire la cerințele minime în elaborarea acestei politici pentru următoarea perioadă de programare. Obiectivul politicii de coeziune este reducerea diferențelor dintre nivelurile de dezvoltare a regiunilor europene și creșterea potențialului de dezvoltare pentru a obține coeziunea economică, socială și teritorială. Politica de coeziune, care este o expresie a solidarității europene, joacă un rol extrem de important în programul Europa 2020. Punerea sa în aplicare în mod eficace este esențială pentru continuarea modernizării, pentru asigurarea unei creșteri economice durabile și stabile și pentru crearea de locuri de muncă în Europa. Politica de coeziune urmărește totodată creșterea competitivității și îmbunătățirea calității vieții cetățenilor UE. Sunt categoric în favoarea respingerii oricăror încercări de renaționalizare a politicii de coeziune sau a sectorializării acesteia și de inițiere a unei dispersii pe domenii a resurselor alocate acestei politici. Ar trebui să se acorde atenție nevoii de guvernanță pe mai multe niveluri și importanței cooperării cu regiunile, pentru ca politica de coeziune să fie cât se poate de favorabilă utilizatorilor, precum și nevoii de a coordona mai bine dezvoltarea rurală cu obiectivele de dezvoltare a coeziunii.
<SPEAKER ID="373" NAME="Raül Romeva i Rueda" LANGUAGE="FR">
Politicile de coeziune regională urmăresc să asigure condiții de bunăstare cât mai bune cu putință pentru populație. Pentru a evalua în mod util aceste politici și pentru a îmbunătăți procesul decizional privind alocarea de fonduri europene, UE trebuie să dispună de indicatori sociali și de mediu, în plus față de indicatorul PIB. Nu mai este suficient să considerăm creșterea economică ca fiind singurul criteriu în luarea unei decizii. Politica de coeziune este expresia solidarității dintre regiunile europene. Gestionarea sa descentralizată este modul cel mai eficient de a răspunde circumstanțelor și nevoilor specifice ale regiunilor și, ca atare, adaugă o valoare esențială politicilor naționale de ocupare a forței de muncă. Acesta este motivul pentru care ne opunem categoric oricăror planuri de renaționalizare a gestiunii Fondului social european. Renaționalizarea nu ar trebui să fie singura opțiune prin care acest fond să capete mai multă însemnătate și vizibilitate.
<SPEAKER ID="374" NAME="Oreste Rossi" LANGUAGE="IT">
Obiectivul realizării coeziunii economice, sociale și teritoriale între nivelurile de dezvoltare a regiunilor Uniunii este important. Prin adoptarea strategiei Europa 2020, trebuie să creăm un cadru favorabil pentru creșterea economică stabilă și crearea de locuri de muncă. Rezoluția solicită totodată ca dezvoltarea rurală să fie coordonată cu obiectivele de dezvoltare a coeziunii și gestionată la nivel regional pentru a se asigura adaptarea acesteia la nevoi. Din păcate, din cauza crizei, există multe regiuni rurale în Europa care au devenit și mai marginalizate și, în consecință, depopulate. O asemenea situație duce la degradarea terenului, ceea ce intensifică instabilitatea hidrogeologică. UE trebuie să acorde regiunilor oportunitatea de a interveni cu ajutorul unor subvenții cu destinație specifică, menite să repopuleze zonele care trec printr-un declin demografic. Doar astfel vom putea garanta noi locuri de muncă și o dezvoltare regională accentuată.
<SPEAKER ID="375" NAME="Nuno Teixeira" LANGUAGE="PT">
Politica de coeziune este marele pilon al solidarității europene. Prin această politică se atinge obiectivul de reducere a disparităților regionale și de stimulare a dezvoltării armonioase în întreaga Uniune Europeană. Pentru perioada 2014-2020 care urmează, trebuie stabilit un cadru care să consolideze eficacitatea politicii regionale. Trebuie încurajată guvernanța pe mai multe niveluri, cu o mai mare participare a organelor regionale și locale în procesul legislativ, așa cum este prevăzut de Tratatul de la Lisabona, și cu respectarea principiului subsidiarității, întrucât deciziile trebuie luate la nivelul cel mai apropiat de cetățeni. Circumstanțele speciale ale regiunilor ultraperiferice, cum ar fi Madeira, care este locul de unde vin, nu trebuie uitate. Acest grup de regiuni europene se confruntă cu dificultăți de dezvoltare specifice și trebuie să beneficieze în continuare de dispoziții speciale în ceea ce privește aplicarea politicilor europene. De asemenea, ar fi de dorit să se aplice și alți indicatori pe lângă produsul intern brut, care trebuie să rămână principalul criteriu pentru a determina eligibilitatea pentru asistența din cadrul politicii regionale. Asemenea indicatori trebuie să țină seama de caracteristicile specifice ale regiunilor, pentru a asigura o imagine cât mai completă a realității fiecărei regiuni.
<SPEAKER ID="907" NAME="Dominique Vlasto" LANGUAGE="FR">
Salut adoptarea acestei rezoluții care stabilește orientările Fondului european pentru dezvoltare regională (FEDR) pentru perioada de programare 2014-2020. Sunt convinsă că, atrăgând atenția asupra caracterului regional al FEDR, reafirmăm nevoia de a ține cont de caracteristicile specifice ale regiunilor în aplicarea politicii regionale. Cu toate acestea, este esențial ca autoritățile de gestiune să ia în considerare situația actuală din regiuni și să stabilească zone de aplicare a politicii FEDR care să vină cu adevărat în întâmpinarea nevoilor comunităților și ale operatorilor economici locali. Trebuie să recunoaștem că gestiunea FEDR în regiunile noastre se caracterizează prin disparități serioase și de aceea solicit ca standardele din acest domeniu să fie armonizate la nivel european. Este la fel de important să oferim mai multă libertate pentru a modifica, pe termen mediu, zonele de aplicare a politicii în funcție de condițiile economice și sociale și de evoluția regiunilor, pentru ca FEDR să poată oferi o adevărată valoare adăugată pe toată durata perioadei de programare. FEDR este, în opinia mea, un catalizator minunat pentru creștere, ocuparea forței de muncă și coeziune teritorială și trebuie să devină un instrument important pentru a sprijini în mod eficace proiecte de dezvoltare structurală în beneficiul populației și al regiunilor noastre.
<SPEAKER ID="376" NAME="Angelika Werthmann" LANGUAGE="DE">
Raportul solicită un regim de tranziție simplu, echitabil și transparent după 2013. Una din provocările-cheie ale politicii de coeziune și regionale au fost schimbările climatice, care vor avea, de asemenea, - în grade diferite -, un impact considerabil asupra regiunilor din Austria, deoarece sectoarele care vor fi afectate cel mai mult includ turismul, precum și agricultura și industria forestieră. Așa cum se indică în propunerea de rezoluție, resursele limitate trebuie să se axeze pe prioritățile-cheie, iar la probleme comune trebuie găsite soluții comune.
<SPEAKER ID="906" NAME="Sophie Auconie" LANGUAGE="FR">
Articolul 9 din Tratatul privind funcționarea Uniunii Europene prevede că: "În definirea și punerea în aplicare a politicilor și acțiunilor sale, Uniunea ține seama de cerințele privind promovarea unui nivel ridicat al ocupării forței de muncă, garantarea unei protecții sociale corespunzătoare, combaterea excluziunii sociale, precum și de cerințele privind un nivel ridicat de educație, de formare profesională și de protecție a sănătății umane.” Astfel, consider că este esențial să fie sporite eficacitatea și vizibilitatea Fondului social european (FSE), adică a dimensiunii sociale a politicii regionale a UE. Cele 10 miliarde de euro investite în fiecare an în Europa socială (învățarea pe tot parcursul vieții, incluziunea socială, adaptarea lucrătorilor și așa mai departe) trebuie utilizate într-un mod care este în concordanță cu obiectivele strategiei UE 2020 și trebuie să înregistreze progrese reale. Cu toate acestea, FSE trebuie să rămână o parte integrantă a politicii regionale a UE, astfel încât să asigure că nicio diferențiere crescută între fonduri nu face ca lucrurile să devină mai complexe. Am votat în favoarea acestui text, pentru că prezintă aceste aspecte într-un mod clar și lansează un apel puternic către Comisia Europeană: FSE trebuie să devină un instrument-cheie al politicilor UE.
<SPEAKER ID="905" NAME="Zigmantas Balčytis" AFFILIATION="S&amp;D">
în scris. - (LT) Sunt de acord cu această rezoluție. O politică privind creșterea economică durabilă și crearea de locuri de muncă în Europa este esențială. Punerea în aplicare a acestei politici ar trebui să fie susținută de reforme în educație, educația profesională și programe de formare și reconversie profesională, cu scopul de a le adapta la nevoile pieței forței de muncă, și ar trebui să primească sprijinul întreprinderilor mici și mijlocii. Este foarte important ca instrumentele planificate să lucreze împreună, în mod coordonat și sprijinindu-se reciproc, astfel încât să poată fi atinse cele mai bune rezultate. La nivelul UE, Fondul social european (FSE) joacă un rol-cheie în îmbunătățirea ocupării forței de muncă și a condițiilor de muncă și în integrarea lucrătorilor pe piața forței de muncă. Cu toate acestea, este insuficient să se acorde sprijin doar din partea fondurilor structurale. În vederea stabilirii unui sistem eficient și eficace pentru finanțarea programelor sociale, ajutorul din fondurile structurale trebuie să fie combinat cu alte programe existente, cum ar fi Instrumentul european de microfinanțare Progress, prin care microcreditele sunt oferite întreprinderilor mici și se acordă sprijin persoanelor care înființează o societate, și alte instrumente.
<SPEAKER ID="378" NAME="Elena Băsescu" AFFILIATION="PPE">
în scris. - Fondul Social European reprezintă un instrument cheie care contribuie la intensificarea coeziunii economice și sociale în statele UE. O susținere financiară optimă a fondului ar duce la consolidarea sentimentului de solidaritate în rândul cetățenilor europeni, în special în noile State Membre. Pentru perioada 2007-2013, Uniunea Europeana a alocat aproximativ 3,5 milioane de euro României pentru Fondul Social European. Programele operaționale se focalizează pe doua direcții. Prima vizează dezvoltarea capitalului uman, iar cea dea doua urmărește îmbunătățirea infrastructurii de servicii și de politici publice prin programul "Dezvoltarea capacităților administrative”. În acest context, este necesară o consolidare a potențialului fondurilor structurale prin simplificarea și prin îmbunătățirea procedurilor. Obiectivul principal este de a ajuta statele membre să optimizeze ocuparea forței de munca și participarea activă a cetățenilor în societate. În viitor, Fondul Social European va trebui să joace un rol important în sprijinirea strategiei Europa 2020. Acest lucru va necesita cu siguranță acțiuni întreprinse atât la nivel european cât și la nivel național.
<SPEAKER ID="379" NAME="Mara Bizzotto" LANGUAGE="IT">
Viitorul Fondului social european va depinde în mod cert nu numai de abordarea adoptată de factorii de decizie europeni față de viitorul continentului, ci și de modul în care aceștia au reușit să valorifice experiențele trecutului, un trecut care ne demonstrează astăzi, mai clar decât oricând, că modelul aplicat până în prezent de instituțiile europene în ceea ce privește ocuparea forței de muncă, formarea și munca este un model care nu mai corespunde nevoilor economiei din prezent. Strategia UE 2020 în sine, împreună cu instrumentul său principal, Fondul social, va trebui să ia în considerare faptul că singurele politici în domeniul ocupării forței de muncă și al formării, care pot face cheltuielile fondurilor europene durabile sunt cele care sunt orientate în mod obligatoriu către îndeplinirea necesităților locale și consolidarea și susținerea întreprinderilor mici și mijlocii ca piatră de temelie a economiei europene. Pe viitor, va trebui să acordăm o atenție mult mai mare decât până acum, în Fondul social și în întreaga strategie UE 2020, dimensiunii locale și întreprinderilor mici, care alcătuiesc 99 % din structura economică a Europei. În speranța că perspectiva Uniunii cu privire la aceste aspecte de o importanță vitală se va schimba, votez în favoarea rezoluției.
<SPEAKER ID="380" NAME="Vilija Blinkevičiūt" LANGUAGE="LT">
Am votat pentru această rezoluție depusă de Comisia pentru ocuparea forței de muncă și afaceri sociale a Parlamentului European, deoarece este necesară consolidarea Fondului social european (FSE) și sporirea eficienței acestuia, în special, în timpul crizei economice și sociale, întrucât acest fond este unul dintre principalele instrumente financiare ale Uniunii Europene pentru combaterea sărăciei și a excluziunii sociale. Mai mult decât atât, este foarte important să se îmbunătățească procedurile financiare ale FSE, deoarece aceasta ar permite statelor membre să utilizeze FSE mai ușor și mai eficient pentru a investi în competențe, ocuparea forței de muncă și activități de formare și recalificare în scopul creării de locuri de muncă mai numeroase și de mai bună calitate. Aș dori, de asemenea, să atrag atenția asupra faptului că este foarte important ca Comisia să distribuie banii UE alocați FSE într-un mod direcționat, deoarece numai atunci acest instrument va ajuta în mod direct oamenii pentru a obține locuri de muncă, pentru a găsi locuri de muncă mai bune, pentru a depăși sărăcia, pentru a evita excluziunea socială și pentru a trăi viața din plin. În plus, doar un FSE mai eficient și mai puternic poate să conducă la punerea în aplicare a obiectivelor strategiei Europa 2020 în domeniile ocupării forței de muncă și al afacerilor sociale și să contribuie la reducerea șomajului și a sărăciei în Europa.
<SPEAKER ID="381" NAME="Zuzana Brzobohatá" LANGUAGE="CS">
Am susținut rezoluția privind viitorul Fondului social european din mai multe motive. În primul rând, apreciez faptul că rezoluția Parlamentului European recunoaște că fondurile structurale rămân în continuare, în mare măsură, principalul instrument de finanțare a obiectivelor din domeniul politicii sociale. În același timp, sprijin cererea adresată Comisiei, care subliniază necesitatea de interdependență cu alte programe și sprijinul pentru coeziune cu programe-cadru multianuale, cum ar fi Daphne, Progress, Programul de sănătate publică și programul "Europa pentru cetățeni”. Nu mai puțin important este apelul Comisiei de a consolida potențialul fondurilor structurale prin simplificarea și îmbunătățirea abordărilor și a flexibilității, cu accent pe dimensiunea de integrare socială, cu scopul de a ajuta statele membre să optimizeze rezultatele politicii sociale și ale politicii de ocupare a forței de muncă și de a genera o creștere durabilă. În sfârșit, am susținut această rezoluție a Parlamentului European deoarece subliniază că politica regională și politica socială a UE formează un întreg interconectat reciproc, iar pentru succesul strategiei Europa 2020, este necesar să se prevadă un cadru clar pentru realizarea coeziunii tuturor politicilor europene și a fondurilor structurale, un scop care trebuie îndeplinit de Comisie, conform provocării din rezoluție.
<SPEAKER ID="382" NAME="Alain Cadec" LANGUAGE="FR">
Fondul social european joacă un rol vital în coeziunea socială, contribuind la integrarea lucrătorilor în regiunile Europei. Acțiunea sa în favoarea întreprinderilor mici și mijlocii, a educației și a formării profesionale este esențială pentru succesul strategiei UE 2020. Rolul Fondului social european ar putea totuși să fie consolidat și mai mult. Viitoarea arhitectură a fondurilor structurale pentru perioada 2014-2020 va trebui să ia în considerare caracteristicile specifice ale acestui fond. Ar putea fi avute în vedere unele modificări. Cu toate acestea, este important ca Fondul social european să fie menținut în cadrul reglementărilor generale privind fondurile structurale, după cum se întâmplă în prezent. A-i acorda propriul cadru juridic va avea în mod inevitabil ca efect fragmentarea politicilor europene și crearea de complicații inutile pentru beneficiari. Coerența politicii europene trebuie să meargă mână în mână cu o viziune integrată a obiectivelor și a resurselor, care necesită o mai mare sinergie între instrumente. Prin urmare, Fondul social european ar trebui să continue să intre sub incidența regulamentului privind dispozițiile referitoare la fonduri, cu propriile sale reguli, desigur, dar în niciun caz cu buget propriu.
<SPEAKER ID="904" NAME="Maria Da Graça Carvalho" LANGUAGE="PT">
Fondul social european joacă un rol vital în îmbunătățirea oportunităților de carieră și profesionale, în promovarea competențelor de adaptare ale lucrătorilor la cerințele pieței forței de muncă și integrarea acestora pe piață, precum și în consolidarea incluziunii sociale. Este important ca statele membre să folosească Fondul social european pentru a investi în calificări, ocuparea forței de muncă, formare și recalificare în scopul creării de locuri de muncă mai numeroase și de mai bună calitate.
<P>
Scopurile și obiectivele strategiei UE 2020 pot fi atinse prin utilizarea acestui instrument în sprijinul întreprinderilor mici și mijlocii (IMM-uri), precum și prin adaptarea sistemelor de educație și de formare profesională la nevoile IMM-urilor. Trebuie acordată o atenție deosebită modernizării sistemelor de educație și de formare profesională, muncii decente, inclusiv combaterii muncii instabile și nedeclarate, egalității de gen, creării condițiilor pentru reconcilierea activității profesionale cu viața privată, precum și asigurării incluziunii persoanelor care sunt excluse de pe piața forței de muncă.
<SPEAKER ID="383" NAME="Nikolaos Chountis" LANGUAGE="EL">
M-am abținut cu privire la acest raport deoarece, deși solicită reformarea și consolidarea Fondului social european, pune fondul în serviciul strategiei UE 2020. Știm cu toții că Fondul social european "a fost creat pentru a reduce diferențele cu privire la standardele de viață și prosperitate în regiunile și statele membre ale UE și, prin urmare, pentru a promova coeziunea economică și socială”. Cu toate acestea, în prezent, întrucât criza economică împinge UE și mai mult în recesiune și șomaj, la închiderea de companii și fabrici, sărăcie și excluziune socială, în ciuda faptului că anul 2010 a fost declarat de UE ca an de luptă împotriva sărăciei, un semn de întrebare atârnă peste acest obiectiv. Prioritățile tuturor fondurilor europene, inclusiv FSE, trebuie să fie revizuite în beneficiul cetățenilor și al societăților din Europa, nu pentru a servi strategiei UE 2020, care vine în continuarea Strategiei de la Lisabona, care a eșuat în mod vădit. Anumite puncte ale raportului, precum ajustarea sistemelor educaționale și de educație și formare profesională (EFP) la nevoile întreprinderilor, servesc în mod clar nevoilor pieței și nu ale cetățenilor Europei.
<SPEAKER ID="384" NAME="Vasilica Viorica Dăncilă" AFFILIATION="S&amp;D">
în scris. - Având în vedere că fondurile structurale rămân în continuare, în mare măsură, principalul instrument de finanțare pentru îndeplinirea obiectivelor sociale, consider că coeziunea economică, socială și teritorială trebuie întărită prin îmbunătățirea capacității de inserție profesională și a oportunităților de angajare, prin încurajarea unui nivel ridicat de ocupare a forței de muncă și prin garantarea de locuri de muncă mai numeroase și de mai bună calitate
<SPEAKER ID="385" NAME="Edite Estrela" LANGUAGE="PT">
Am votat în favoarea acestei rezoluții, deoarece cred că Fondul social european ar trebui să fie principalul instrument financiar pentru realizarea obiectivelor strategiei Europa 2020. Este esențial ca statele membre să utilizeze acest fond pentru a investi în activități de formare și recalificare în scopul îmbunătățirii calificărilor persoanelor și al creării de locuri de muncă mai numeroase și de mai bună calitate.
<SPEAKER ID="386" NAME="Diogo Feio" LANGUAGE="PT">
Având în vedere situația actuală a ocupării forței de muncă în Europa, cu rate ale șomajului ajungând la niveluri record în diferite state membre, cred că obiectivele Europa 2020 pot fi atinse prin utilizarea Fondului social european (FSE) pentru a sprijini întreprinderile mici și mijlocii (IMM-uri) și pentru a adapta sistemul educațional și de formare profesională la nevoile întreprinderilor, astfel încât capacitatea de inserție profesională a persoanelor să fie îmbunătățită. Succesul strategiei Europa 2020 depinde de competitivitatea întreprinderilor și industriilor europene și, de asemenea, de dinamica noastră economică în lumea post-criză. Pentru a realiza acest lucru, trebuie să ne concentrăm eforturile asupra vitalității și a dinamismului întreprinderilor (în special IMM-uri și industrii tehnologice și științifice), precum și asupra formării corespunzătoare a cetățenilor noștri. În opinia mea, FSE ar trebui să fie în serviciul acestor obiective și, prin urmare, susțin pe deplin accentul pe care această rezoluție îl pune pe importanța formării și a educației ca mijloc de combatere a sărăciei, a șomajului și a excluziunii sociale, prin crearea prosperității și consolidarea competitivității.
<SPEAKER ID="903" NAME="José Manuel Fernandes" LANGUAGE="PT">
Ca urmare a efectelor actualei crize economice și sociale, lupta împotriva șomajului și a excluziunii sociale au atras atenția deosebită a publicului european și a instituțiilor europene. În acest context, Fondul social european (FSE) are o dublă importanță pentru posibilitatea de realizare a obiectivelor strategiei UE 2020. În prezent, se pune un accent deosebit pe formare și competențe profesionale, cu scopul de a realiza o creștere inteligentă, durabilă și incluzivă, precum și inovare și dinamism în rândul întreprinderilor mici și mijlocii (IMM-uri). Scopul este de a promova locuri de muncă mai numeroase și de mai bună calitate, în vederea eradicării situațiilor de sărăcie și de excluziune socială. Aș dori, prin urmare, să reiterez importanța și necesitatea urgentă ca FSE să devină mai flexibil, mai simplu și mai adaptabil, asemenea celorlalte fonduri structurale, astfel încât să promoveze un răspuns mai eficient la noua realitate europeană și la noile probleme sociale.
<SPEAKER ID="387" NAME="Ilda Figueiredo" LANGUAGE="PT">
Noi considerăm că Fondul social european (FSE) ar trebui să sprijine măsurile adoptate de statele membre pentru a încuraja ocuparea forței de muncă, a promova calitatea muncii sub toate aspectele (formare profesională, condiții de muncă, relații contractuale, durata de muncă și organizarea muncii), precum și pentru a contribui la reducerea inegalităților sociale și a diferențelor în distribuția veniturilor.
<P>
Creșterea fondurilor FSE poate contribui la atingerea obiectivelor incluziunii sociale, lupta împotriva sărăciei și a excluziunii sociale, precum și educația și formarea profesională, având, în același timp, o contribuție majoră la coeziunea economică și socială.
<P>
Rezoluția adoptată astăzi de Parlament evidențiază unele dintre aceste măsuri. Acesta subliniază problemele esențiale asupra cărora FSE ar trebui să se concentreze și atrage atenția asupra necesității de a menține "eforturile pentru a realiza o coeziune socială”. Cu toate acestea, avem nevoie de mult mai mult decât de fondurile FSE. Trebuie să schimbăm politicile. Trebuie să renunțăm la Pactul de stabilitate și de creștere și să îl înlocuim cu un adevărat program de dezvoltare și progres social.
<SPEAKER ID="388" NAME="Pat the Cope Gallagher" LANGUAGE="GA">
Din momentul în care a aderat la Uniunea Europeană, în 1973, Irlanda a primit sprijin financiar de peste 7 miliarde de euro din partea Fondului social european. Acești bani au fost utilizați, în principal, pentru a combate șomajul pe termen lung și șomajul în rândul tinerilor. În cadrul Programului operațional al UE de resurse umane pentru Irlanda pentru perioada 2007-2013, Uniunea Europeană îi acordă Irlandei 375 de milioane de euro, prin intermediul Fondului social european. Acest program are un buget total de 1,36 miliarde de euro. Acești bani sunt utilizați pentru a oferi cursuri de formare pentru șomeri, persoane cu dizabilități, persoane care renunță de timpuriu la școală și pentru persoane marginalizate ale societății. Aceasta este epoca globalizării. Pentru a răspunde provocărilor și oportunităților pe care le creează globalizarea pentru forța de muncă irlandeză, Fondul social european din Irlanda sprijină, de asemenea, programe de formare pentru învățarea pe tot parcursul vieții, care pot fi adaptate pentru a face față realităților unei piețe globalizate a forței de muncă.
<SPEAKER ID="902" NAME="Sylvie Guillaume" LANGUAGE="FR">
Am votat în favoarea rezoluției referitoare la viitorul Fondului social european (FSE). FSE este un factor-cheie în coeziunea socială europeană, care sprijină ocuparea forței de muncă, integrarea lucrătorilor pe piața forței de muncă și formarea profesională. În acest text, ne-am exprimat în mod clar opoziția față de propunerea Comisiei Europene de a separa FSE de celelalte fonduri. De fapt, ar trebui să fie luată acțiunea opusă: acest fond ar trebui să fie strâns legat de celelalte, în special de instrumentele de politică regională, astfel încât să își sporească eficiența. Ne-am exprimat în favoarea faptului ca FSE să devină un instrument mai eficient, simplificat și transparent, care trebuie să continue să acționeze ca un catalizator puternic pentru construirea Europei sociale. FSE trebuie să poată fi desfășurat în lupta împotriva sărăciei și a excluziunii sociale în ansamblul său și trebuie să fie capabil să îndeplinească obiectivele UE în acest domeniu.
<SPEAKER ID="901" NAME="Alan Kelly" AFFILIATION="S&amp;D">
în scris. - Fondul social european (FSE) este principalul instrument bugetar al UE care contribuie la integrarea socială și la integrarea pe piața forței de muncă. Cu toate acestea, este clar că această rezoluție se concentrează prea mult asupra rolului FSE în stimularea ocupării forței de muncă și nu suficient asupra rolului său cheie în sprijinirea incluziunii grupurilor vulnerabile, pe care grupul meu, al socialiștilor și democraților, a sprijinit-o întotdeauna cu fermitate. În schimb, este deosebit de important ca sprijinul FSE să se concentreze asupra grupurilor vulnerabile care suferă cel mai mult ca urmare a recesiunii economice.
<SPEAKER ID="389" NAME="Jean-Luc Mélenchon" LANGUAGE="FR">
Acest raport pretinde că apără munca decentă și că luptă împotriva muncii precare. Să pretinzi aceasta este un lucru, însă trebuie să ne procurăm resursele necesare în acest sens. Strategia Europa 2020 se îndreaptă în direcția opusă unei astfel de revendicări. Care este adevăratul impact al acestei discuții? Niciunul. De ce să enumerăm problemele create de cei săraci și să nu spunem nimic de cele cauzate de bogați? Acest text este o predică ipocrită.
<SPEAKER ID="900" NAME="Nuno Melo" LANGUAGE="PT">
Fondul social european (FSE) este instrumentul par excellence care permite crearea de noi locuri de muncă și oportunități de angajare, promovarea adaptării competențelor lucrătorilor la cerințele pieței forței de muncă, precum și integrarea lucrătorilor pe piața forței de muncă, împreună cu consolidarea incluziunii sociale. Prin urmare, este vital ca Uniunea Europeană să atingă obiectivele stabilite în strategia Europa 2020 în domeniul afacerilor sociale și al ocupării forței de muncă. Astfel, consolidarea acestui instrument important este esențială pentru ca noi să ducem la îndeplinire în mod corespunzător strategia prezentată, consolidată prin sprijinul acordat întreprinderilor mici și mijlocii (IMM-uri), care sunt forța motrice a întregii economii și principalele responsabile pentru dezvoltarea economică și tehnologică, precum și pentru crearea de locuri de muncă.
<SPEAKER ID="390" NAME="Alexander Mirsky" LANGUAGE="LV">
În Letonia, finanțarea Fondului social european a devenit obiectul speculațiilor politice și economice. Unii funcționari publici necinstiți se îmbogățesc din fondurile alocate pentru formarea profesională și recalificare. Centre de formare nou înființate și alte instituții neautorizate "spală” pur și simplu banii alocați pentru formarea profesională a șomerilor și a altor grupuri cu venituri mici, în timp ce calificările formatorilor sunt adesea sub standardele necesare. Taxele percepute de anumite "centre de formare” sunt mai mari decât cele de la Universitatea din Letonia. Fondul social european trebuie să plătească pentru această situație neglijentă. Am sprijinit această rezoluție. Am fost șocat în mod deosebit de punctul 15, în care Parlamentul European "invită Comisia să consolideze potențialul fondurilor structurale prin simplificarea, [...] flexibilitatea și îmbunătățirea procedurilor [...], cu scopul de a ajuta statele membre să își optimizeze rezultatele politicilor sociale și de ocupare a forței de muncă și de a genera o creștere durabilă”. Am votat "pentru”, în speranța că poate fi înființat un mecanism de monitorizare care să ia măsuri ferme împotriva operatorilor politici necinstiți.
<SPEAKER ID="391" NAME="Andreas Mölzer" LANGUAGE="DE">
Se fac încercări pentru a reduce diferențele economice și sociale între statele membre, prin utilizarea Fondului social european. În acest sens, este mult mai prospectiv să se înceapă cu măsurile de calificare, în interesul siguranței locurilor de muncă și al plasamentului lucrătorilor europeni. Trebuie să utilizăm pe deplin potențialul pe care îl avem deja, astfel încât comerțul și industria să nu poată importa un număr uriaș de specialiști străini ieftini sub pretextul că există o lipsă de lucrători calificați. În acest context, diferitele "cărți” care sunt luate în considerare ar trebui să fie, de asemenea, respinse. Cu toate acestea, dacă tragerea la răspundere și executarea proiectelor conduc la probleme în multe regiuni și dacă programul francez de formare PPP, de exemplu, așteaptă de trei ani pentru acordarea plăților din cauza unei schimbări a competențelor în cadrul birocrației de la Bruxelles, fondul eșuează în misiunea sa. În orice caz, trebuie să clarificăm faptul că o mai mare atenție trebuie să fie concentrată asupra întreprinderilor mici și mijlocii ca fiind "adevărații” angajatori. Întrucât, în esență, rezoluția este de acord cu aceste considerente, dar conține câteva lacune, m-am abținut de la vot.
<SPEAKER ID="392" NAME="Crescenzio Rivellini" LANGUAGE="IT">
Am votat astăzi, în plen, pentru o propunere de rezoluție referitoare la viitorul Fondului social european. După cum este bine știut, Fondul social european joacă un rol-cheie în sprijinirea strategiei Europa 2020, al cărei obiectiv principal este de a realiza o creștere incluzivă, o reducere a sărăciei, o creștere a ocupării forței de muncă și o creștere a nivelurilor de formare profesională, cu scopul final de a crea locuri de muncă noi și mai bune. Considerate în această lumină, pot fi înțelese importanța primară a fondului ca instrument de politică și valoarea sa dublă, în sprijinirea politicii de ocupare a forței de muncă și a politicii de coeziune, pe de o parte, și în dezvoltarea regională reală și armonioasă, pe de altă parte. Acest ultim aspect - și închei - este de o importanță deosebită prin faptul că nu se poate spune că Europa este cu adevărat completă, coerentă și unită dacă toate comunitățile din care este compusă nu sunt cu adevărat dezvoltate și nu au ajuns la un nivel de creștere care să fie atât constant, cât și uniform, pe cât posibil. În special, nu trebuie să uităm regiunile din sudul Europei - mobilizarea de fonduri pentru regiunile din Europa de Est, oricât ar fi de corectă și de adecvată, nu trebuie să fie efectuată pe cheltuiala regiunilor care reprezintă partea esențială a Europei.
<SPEAKER ID="393" NAME="Raül Romeva i Rueda" AFFILIATION="Verts/ALE">
în scris. - Am sprijinit textul care, printre altele, ia act de rolul-cheie jucat de Fondul social european (FSE) în îmbunătățirea ocupării forței de muncă și a oportunităților de angajare, promovarea adaptării competențelor lucrătorilor la cerințele pieței forței de muncă și integrarea lucrătorilor pe piața forței de muncă, precum și consolidarea incluziunii sociale. Acesta atrage atenția asupra celor patru linii directoare privind ocuparea forței de muncă adoptate de Parlamentul European și salută faptul că obiectivele includ promovarea ocupării forței de muncă și combaterea sărăciei în contextul integrării/reintegrării în viața profesională prin formare. De asemenea, textul subliniază că realizarea unor progrese substanțiale în vederea atingerii țintelor și obiectivelor strategiei Europa 2020, în special în domeniul ocupării forței de muncă și al afacerilor sociale, este esențială pentru credibilitatea strategiei.
<SPEAKER ID="394" NAME="Oreste Rossi" LANGUAGE="IT">
Rezoluția este extrem de importantă prin faptul că atrage atenția asupra rolului-cheie pe care îl joacă Fondul social european în îmbunătățirea ocupării forței de muncă și a calității muncii. Aceasta acordă o mare importanță sistemelor educaționale și educației și formării profesionale (EFP), locurilor de muncă decente, egalității de gen și asigurării faptului că persoanele care sunt în prezent excluse de pe piața forței de muncă pot avea acces la aceasta. Din nefericire, criza a făcut să fie și mai dificilă inserția pe piața forței de muncă a tinerilor și a cauzat pierderea locurilor de muncă de către lucrătorii în vârstă. Este important să fie sporit potențialul fondurilor structurale pentru a sprijini persoanele care pot fi excluse, optimizând astfel rezultatele politicilor sociale și generând o creștere durabilă în beneficiul tuturor.
<SPEAKER ID="395" NAME="Nuno Teixeira" LANGUAGE="PT">
Scopul Fondului social european (FSE) este de a promova oportunitățile de angajare și mobilitatea geografică și profesională pentru lucrătorii din Uniunea Europeană, precum și de a facilita schimbarea industrială și evoluția sistemelor de producție. În acest scop, formarea și reconversia profesională sunt de cea mai mare importanță, mai ales într-o perioadă de criză economică și șomaj în creștere, precum cea pe care o trăim în prezent. Scopul FSE este de a îmbunătăți oportunitățile de angajare ale lucrătorilor și de a contribui la îmbunătățirea standardelor de viață ale acestora. Prin urmare, este un instrument esențial. Crearea de locuri de muncă și promovarea capacității de inserție profesională sunt mijloace pentru atingerea obiectivului de coeziune economică, socială și teritorială în cadrul Uniunii. Sinergiile între diferitele politici ale UE ar trebui să fie încurajate în vederea realizării obiectivelor de creștere și de ocupare a forței de muncă ale strategiei Europa 2020. Cu toate acestea, nu sunt în favoarea transformării FSE într-un instrument financiar separat de celelalte fonduri structurale, cu propriile sale norme și cu propriul buget. Sunt de părere că va fi mai ușor să se realizeze sinergii dacă nu ne angajăm în acest tip de divizare a fondurilor europene, ci, în schimb, ne concentrăm asupra îmbunătățirii coordonării între diferitele instrumente și a utilizării mai eficiente a acestora.
<SPEAKER ID="396" NAME="Derek Vaughan" AFFILIATION="S&amp;D">
în scris. - Ca parte din dezbaterea actuală privind viitorul politicii de coeziune după 2013, această rezoluție stabilește angajamentul Parlamentului de a garanta că Fondul social european rămâne parte integrantă a strategiei globale pentru fondurile de coeziune. Există totuși o nevoie de flexibilitate crescută și de simplificare a normelor din jurul fondului. FSE poate acționa ca principalul instrument în realizarea strategiei Europa 2020, concentrându-se asupra competențelor și a locurilor de muncă pe teritoriul UE. Pentru a realiza acest lucru, trebuie să garantăm că FSE rămâne parte integrantă a politicii de coeziune.
<SPEAKER ID="397" NAME="Marie-Christine Vergiat" LANGUAGE="FR">
Parlamentul European a votat pentru o rezoluție referitoare la viitorul Fondului social european (FSE).
<P>
Într-un moment în care FSE este interogat, în special, de către președintele Comisiei, care dorește să îl integreze într-un fond mult mai mare cu obiective diluate, sprijinul acordat FSE de Parlamentul European este semnificativ.
<P>
Rezoluția sprijină rolul FSE în politica regională și socială a UE și solicită simplificarea procedurilor de alocare a fondurilor. Într-adevăr, aceste proceduri extrem de restrictive nu facilitează distribuirea de fonduri într-un mod care să fie cu adevărat adecvat pentru nevoile populațiilor și, de asemenea, au ca rezultat non-consumul de credite, în special în Franța, ceea ce este un scandal în sine.
<P>
Regret totuși că rezoluția reînvie, printre altele, dogma "actualizării sistemelor educaționale” și solicită adaptarea acestora exclusiv la nevoile companiilor pentru a îmbunătăți accesul pe piața forței de muncă.
<SPEAKER ID="398" NAME="Angelika Werthmann" LANGUAGE="DE">
Fondul social european joacă un rol-cheie în îmbunătățirea situației ocupării forței de muncă și în crearea de locuri de muncă. Sprijin prioritățile subliniate în propunerea de rezoluție privind modernizarea sistemelor educaționale (inclusiv extinderea acestora pentru a include formarea profesională adaptată la nevoile IMM-urilor), promovarea muncii decente și, desigur, egalitatea de gen prin crearea de condiții pentru reconcilierea vieții profesionale și private. Trebuie depuse toate eforturile posibile pentru a garanta că politicile și instrumentele UE lucrează împreună, în mod coordonat și sprijinindu-se reciproc (punctul 13 din raport).
<SPEAKER ID="399" NAME="Președinte">
Procesul-verbal al acestei ședințe zilnice va fi depus spre aprobare de către Parlamentul European la începutul următoarei ședințe.
<P>
Dacă nu există obiecții, rezoluțiile adoptate în ședința de astăzi vor fi transmise de îndată destinatarilor și organismelor nominalizate în cuprinsul lor.
