<CHAPTER ID="004">
Descărcarea de gestiune 2009 (dezbatere) 
<SPEAKER ID="008" NAME="Președinte">
- Următorul punct pe ordinea de zi îl reprezintă dezbaterea comună privind următoarele rapoarte:
<P>
elaborat de Jorgo Chatzimarkakis, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea III - Comisia și agențiile executive [SEC(2010)0963 - C7-0211/2010 -;
<P>
elaborat de Jorgo Chatzimarkakis, în numele Comisiei pentru control bugetar, referitor la rapoartele speciale ale Curții de Conturi în contextul descărcării de gestiune a Comisiei pentru exercițiul financiar 2009;
<P>
elaborat de Ville Itälä, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea I - Parlamentul European [SEC(2010)0963 - C7-0212/2010 -;
<P>
elaborat de Crescenzio Rivellini, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea II - Consiliul [SEC(2010)0963 - C7-0213/2010 -;
<P>
elaborat de Crescenzio Rivellini, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea IV - Curtea de Justiție [SEC(2010)0963 - C7-0214/2010 -;
<P>
elaborat de Crescenzio Rivellini, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea V - Curtea de Conturi [SEC(2010)0963 - C7-0215/2010 -;
<P>
elaborat de Crescenzio Rivellini, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea VI - Comitetul Economic și Social European [SEC(2010)0963 - C7-0216/2010 -;
<P>
elaborat de Crescenzio Rivellini, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea VII - Comitetul Regiunilor [SEC(2010)0963 - C7-0217/2010 -;
<P>
elaborat de Crescenzio Rivellini, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea VIII - Ombudsmanul European [SEC(2010)0963 - C7-0218/2010 -;
<P>
elaborat de Crescenzio Rivellini, în numele Comisiei pentru control bugetar, referitor la descărcarea de gestiune pentru execuția bugetului general al Uniunii Europene aferent exercițiului financiar 2009, Secțiunea IX - Autoritatea Europeană pentru Protecția Datelor [SEC(2010)0963 - C7-0219/2010 -;
<P>
elaborat de Bart Staes, în numele Comisiei pentru control bugetar, referitor la descărcarea de gestiune pentru execuția bugetului celui de al optulea, de al nouălea și de al zecelea Fond european de dezvoltare (FED) aferent exercițiului financiar 2009 - C7-0220/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune 2009: performanțele, gestiunea financiară și controlul agențiilor UE;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Colegiului European de Poliție aferent exercițiului financiar 2009 [SEC(2010)0963 - C7-0241/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene pentru Medicamente aferent exercițiului financiar 2009 [SEC(2010)0963 - C7-0233/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Centrului de Traduceri pentru Organismele Uniunii Europene aferent exercițiului financiar 2009 [SEC(2010)0963 - C7-0232/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Centrului European pentru Dezvoltarea Formării Profesionale aferent exercițiului financiar 2009 [SEC(2010)0963 - C7-0226/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Comunitare pentru Controlul Pescuitului aferent exercițiului financiar 2009 [SEC(2010)0963 - C7-0244/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene de Siguranță a Aviației aferent exercițiului financiar 2009 [SEC(2010)0963 - C7-0237/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Centrului European de Prevenire și Control al Bolilor aferent exercițiului financiar 2009 [SEC(2010)0963 - C7-0239/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene pentru Produse Chimice aferent exercițiului financiar 2009 [SEC(2010)0963 - C7-0245/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene de Mediu aferent exercițiului financiar 2009 [SEC(2010)0963 - C7-0230/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Autorității Europene pentru Siguranța Alimentară aferent exercițiului financiar 2009 [SEC(2010)0963 - C7-0238/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Observatorului European pentru Droguri și Toxicomanie aferent exercițiului financiar 2009 [SEC(2010)0963 - C7-0229/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene pentru Siguranță Maritimă aferent exercițiului financiar 2009 [SEC(2010)0963 - C7-0236/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene pentru Securitatea Rețelelor Informatice și a Datelor aferent exercițiului financiar 2009 [SEC(2010)0963 - C7-0252/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene a Căilor Ferate aferent exercițiului financiar 2009 [SEC(2010)0963 - C7-0240/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Fundației Europene de Formare aferent exercițiului financiar 2009 [SEC(2010)0963 - C7-0235/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene pentru Sănătate și Securitate în Muncă aferent exercițiului financiar 2009 [SEC(2010)0963 - C7-0231/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției de Aprovizionare a Euratom aferent exercițiului financiar 2009 [SEC(2010)0963 - C7-0246/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Fundației Europene pentru Îmbunătățirea Condițiilor de Viață și de Muncă aferent exercițiului financiar 2009 [SEC(2010)0963 - C7-0227/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Eurojust aferent exercițiului financiar 2009 [SEC(2010)0963 - C7-0234/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției pentru Drepturi Fundamentale a Uniunii Europene aferent exercițiului financiar 2009 [SEC(2010)0963 - C7-0228/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Agenției Europene pentru Gestionarea Cooperării Operative la Frontierele Externe ale Statelor Membre ale Uniunii Europene (FRONTEX) aferent exercițiului financiar 2009 [SEC(2010)0963 - C7-0242/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Autorității de Supraveghere a GNSS European aferent exercițiului financiar 2009 [SEC(2010)0963 - C7-0243/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Întreprinderii comune ARTEMIS aferent exercițiului financiar 2009 [SEC(2010)0963 - C7-0250/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Întreprinderii comune Clean Sky aferent exercițiului financiar 2009 [SEC(2010)0963 - C7-0249/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Întreprinderii comune pentru punerea în aplicare a inițiativei tehnologice comune privind medicamentele inovatoare aferent exercițiului financiar 2009 [SEC(2010)0963 - C7-0251/2010 -;
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului întreprinderii comune europene pentru ITER și pentru dezvoltarea energiei de fuziune aferent exercițiului financiar 2009 [SEC(2010)0963 - C7-0247/2010 -, și
<P>
elaborat de Georgios Stavrakakis, în numele Comisiei pentru control bugetar, referitor la descărcarea de gestiune pentru execuția bugetului Întreprinderii comune SESAR aferent exercițiului financiar 2009 [SEC(2010)0963 - C7-0248/2010 -.
<SPEAKER ID="009" NAME="Jorgo Chatzimarkakis" LANGUAGE="DE">
Dle Președinte, dle comisar Šemeta, doamnelor și domnilor, procesul de care ne ocupăm astăzi - adică descărcarea de gestiune pentru cheltuielile Comisiei Europene - este un proces esențial. În ultimii ani, este posibil să fi fost considerată cu destulă ușurință, dar, de fapt, aprobarea descărcării de gestiune pentru toate cheltuielile Comisiei Europene pentru anul 2009 este o misiune esențială a Parlamentului European.
<P>
Suntem conștienți că 80 % din aceste fonduri au fost cheltuite ca o responsabilitate comună între Comisie și statele membre. Cu toate acestea, responsabilitatea generală pentru acest proces aparține Comisiei. Prin urmare, aș dori să mă adresez dvs. destul de direct, dle comisar Šemeta. În primul rând, aș dori să vă mulțumesc. Doresc să precizez clar acest lucru încă de la început. Aș dori să îi menționez pe colegii mei deputați care au lucrat foarte bine împreună și care au susținut cu tărie poziția Parlamentului. Cu toate acestea, discuțiile pe care le-am avut au fost foarte intense, dle comisar Šemeta. Dvs. aveți doar o responsabilitate partajată pentru anul 2009, totuși, v-ați implicat foarte mult. În unele cazuri, am avut discuții aprinse și am intrat foarte mult în detalii. Cu toate acestea, aș dori să subliniez că ați plasat descărcarea de gestiune în prim-plan în cadrul Colegiului, în Comisie. Președintele Comisiei, dl Barroso, a negociat cu noi asupra detaliilor mai mult o oră. Dvs. ați jucat un rol important în schimbarea atitudinii Comisiei despre descărcarea de gestiune și a atitudinii funcționarilor Comisiei despre întregul proces. Vă sunt recunoscător pentru că ați declarat destul de deschis că presiunea exercitată anul acesta de Parlament vă va ajuta în cele din urmă să îmbunătățiți transparența. Acum dețineți mijloace de exercitare a presiunii nu doar asupra statelor membre, dar și asupra propriei administrații - care a fost până acum puțin mai permisivă în ceea ce privește aceste chestiuni.
<P>
Cu toate acestea, cred, de asemenea, că trebuie să utilizăm acest avânt pe care l-am generat împreună, dle comisar Šemeta - și v-aș ruga să transmiteți mulțumirile noastre președintelui Barroso - și acest dinamism pentru celelalte rapoarte de descărcare de gestiune. Deoarece există un lucru care trebuie să ne fie clar, și anume, este a 16-a oară consecutiv când Curtea de Conturi Europeană nu a dat o declarație pozitivă. Acest lucru nu este nesemnificativ, deoarece dovedește că, de fapt, nu ați îndeplinit criteriile timp de 16 ani la rând. Cu toate acestea, am stabilit criterii-cheie pe care aș dori să le menționez pe scurt și pe care le-ați îndeplinit. Sunt încântat să îl am alături pe dl Fjellner, viitorul raportor privind descărcarea de gestiune pentru execuția bugetului. Sper că va continua activitatea cu același elan.
<P>
Comisia a început - și acest lucru este crucial, deoarece până la urmă aici discutăm despre 80 % responsabilitate partajată - să consemneze destul de clar cheltuielile eronate din conturile Uniunii Europene pentru anul 2009. A enumerat aceste elemente în mod deschis. Prin urmare, bazându-ne pe această nouă transparență, ne-am stabilit cinci cerințe esențiale. Prima este o chestiune de lungă durată - de mult dorită - de care Parlamentul se ocupă de mult timp și care se referă la declarațiile naționale de gestiune. Ca reprezentant al Grupului Alianței Liberalilor și Democraților pentru Europa, sunt, de asemenea, încântat să pot sublinia că acest lucru a fost determinat de deputații olandezi ai Grupului ALDE, în special. Vorbim aici despre confirmarea din partea miniștrilor de finanțe privind faptul că fondurile UE au fost cheltuite corect în țările lor de origine.
<P>
Încă nu avem aceste declarații naționale de gestiune, dar dorim să le obținem. În acest sens, mă voi baza pe cooperarea mea cu dl Fjellner în viitor. Dle comisar, ați promis că vom analiza posibilitatea introducerii unor condiții mai stricte până la perspectiva financiară următoare în anul 2014. Este important că ați elaborat orientări - vă suntem recunoscători pentru acest lucru - și că ați evidențiat țările care au furnizat declarațiile naționale de gestiune - acestea nu sunt multe: de fapt, numai Țările de Jos îndeplinesc în totalitate criteriile - și că ați instruit direcțiile generale să explice pentru prima dată în raportul de activitate pentru anul 2010 elementele care trebuie să se regăsească în viitor într-o declarație administrativă națională, chiar dacă acest lucru va avea loc la nivelul grupurilor de lucru.
<P>
A doua cerință-cheie este aceea că și comisarii trebuie să accepte o mai mare responsabilitate. Ați propus ca direcțiile generale să fie obligate să își informeze comisarii privind neregulile și aș dori să vă mulțumesc pentru acest lucru.
<P>
Cea de-a treia cerință esențială a fost ca instrumentul de întrerupere sau suspendare a plăților să fie folosit într-o măsură mai mare. Ați enumerat criterii clare pentru momentul în care veți face acest lucru. Ne-ați arătat clar modalitatea în care ați realizat deja acest lucru în ultimii câțiva ani. Vă mulțumesc pentru o astfel de sinceritate și transparență, care ne va ajuta să exercităm presiuni asupra statelor membre. Vă mulțumesc, de asemenea, pentru orientările care vor ajuta statele membre. În plus, ați promis că atunci când va avea loc evaluarea de audit al performanței veți stabili standarde clare; aceasta este o obligație pe care o aveți oricum în temeiul Tratatului de la Lisabona. Vă mulțumesc, de asemenea, pentru că ne-ați implicat, într-o măsură considerabilă, în procesul de audit al performanței. Ați promis, de asemenea, că veți face simplificări, deoarece, de multe ori, materialul este atât de complex încât oamenii se ascund în spatele normelor și încurajează abuzul. Vă mulțumesc, de asemenea, pentru că ați stabilit cerințe foarte specifice pentru următoarea perspectivă financiară.
<P>
Susțin să continuăm pe această cale. Cred că Parlamentul poate aduce o contribuție importantă în vederea ridicării Comisiei la un alt nivel. Îi doresc dlui Fjellner toate cele bune și aș dori să îi adresez mulțumiri calde personalului meu din Parlament, în special dlui Bent Adamsen și dlui Dominykas Mordas.
<SPEAKER ID="010" NAME="Ville Itälä">
raportor. - (FI) Dle Președinte, dle comisar, doamnelor și domnilor, în primul rând, aș dori să le mulțumesc tuturor celor cu care am avut plăcerea să lucrez, în special raportorilor alternativi, a căror cooperare a fost excelentă. De asemenea, aș dori să le mulțumesc membrilor Comisiei pentru control bugetar, deoarece în comisie a existat o majoritate clară în favoarea raportului, iar atmosfera a fost cu adevărat pozitivă. De asemenea, le adresez mulțumiri tuturor funcționarilor care ne-au sprijinit. Activitatea a fost solicitantă și de durată, iar problemele sunt destul de delicate și incomode, dar, cu toate acestea, trebuie tratate și discutate.
<P>
Ideea principală a raportului este că noi, cei din UE, trecem acum printr-o criză economică. Statele membre, companiile și publicul larg continuă să analizeze modul în care pot face economii și se pot descurca de la o zi la alta. Parlamentul trebuie să facă același lucru, iar Consiliul chiar a propus ca Parlamentul să se gândească, de asemenea, la economii din acest punct de vedere și la faptul că acestea trebuie realizate. Desigur, acest lucru este problematic, deoarece, oricum, fiecare dintre noi avem propriile noastre proiecte preferate și păreri proprii despre ceea ce ar trebui să facă Parlamentul. A identifica domeniile în care să se facă economii într-un astfel de caz este, evident, uneori foarte dificil.
<P>
Multe chestiuni care sunt propuse aici și care se referă la avantajele deputaților și la modul în care lucrează aceștia nu sunt foarte importante din punct de vedere al banilor. Economia UE nu va crește sau nu va scădea din cauza acestora, dar pierderea reputației pe care o putem provoca dacă nu lucrăm într-o manieră rezonabilă și acceptabilă în ochii publicului este însemnată și, de aceea, într-adevăr, trebuie să ne gândim cu atenție la ceea ce vom face.
<P>
În opinia mea, ar trebui să ne concentrăm asupra motivelor esențiale pentru care ne aflăm aici. Suntem un organ legislativ; elaborăm un buget. Aceasta este sarcina noastră și trebuie să avem mijloacele pentru a o îndeplini. Tehnologia informației trebuie să fie livrată și toate celelalte, dar cu privire la tot ce depășește acest nivel, trebuie să fim foarte critici, pentru a ne asigura că într-adevăr are legătură cu ceea ce facem noi aici.
<P>
Acum, timpul fiind scurt, aș dori să ridic două probleme importante, dar poate la fel de supărătoare în acest raport. Prima este securitatea. Dle Președinte, sper că secretarul general va formula cât de curând o propunere de îmbunătățire a securității. În aproximativ un an, am avut trei jafuri: la bancă, la cantină și la oficiul poștal. Acest lucru chiar nu mai poate continua. Știm că există o amenințare continuă de terorism în întreaga lume. Dacă securitatea Parlamentului este atât de modestă încât oricine poate intra aici să jefuiască oficiul poștal sau banca și nimeni nu este prins, există suficiente motive să se facă îmbunătățiri rapid. Există o mulțime de detalii în legătură cu acest aspect, prevăzute în acest report. Acestea ar trebui să servească drept bază pentru îmbunătățirea securității, mai presus de toate.
<P>
Al doilea aspect important este acela că nu pot justifica publicului faptul că din trei în trei săptămâni ne schimbăm locul de muncă. Acest lucru implică mult mai multe cheltuieli. Nu poate fi justificat și de aceea ar trebui să avem curajul să discutăm aici deschis dacă aceasta este o modalitate rezonabilă de a cheltui banii contribuabililor. Știm cât de dificil este acest lucru; este vorba despre istoria noastră și despre pasiunile noastre private, dar în criza economică actuală trebuie să discutăm despre această chestiune. Nu putem construi bariere precum acestea între factorii de decizie și oameni și să îi îndepărtăm în acest fel. De aceea, trebuie să ridicăm această problemă și să discutăm despre ea.
<P>
Ieri am văzut un document care prevedea că Senatul francez a propus că Parlamentul ar trebui să se întrunească într-un singur loc, la Strasbourg. Acest lucru este foarte convenabil pentru mine, deoarece principala problemă este că ar trebui să lucrăm doar într-un singur loc, nu să cheltuim banii pe călătorii permanente încoace și încolo.
<SPEAKER ID="011" NAME="Președinte">
Aș dori să răspund imediat prin a spune că secretarul general și secretarul general adjunct au depus foarte multe eforturi pentru a ne asigura siguranța în Parlament. Ieri am petrecut o mare parte din timp discutând despre acest aspect în cadrul unei reuniuni a Biroului. Procedurile ar trebui îmbunătățite, dar, de asemenea, mi-aș dori să profit de această ocazie pentru a apela la toți deputații din Parlamentul European să înțeleagă că nouă ni se cere un anumit nivel de disciplină. Știu că, uneori, acestea sunt o povară, dar dacă ne dorim un Parlament care să fie atât sigur, cât și deschis publicului, trebuie să efectuăm verificări, deși știu că atât eu, cât și deputații suntem câteodată deranjați de acestea. Vă rog să mă credeți când spun că există doar două opțiuni; fie se vor efectua în continuare aceste verificări, ceea ce înseamnă că ne vom putea simți în siguranță, fie renunțăm la aceste verificări, iar în acest caz nici nu poate fi vorba de siguranță. Aș dori să îi mai rog încă o dată pe deputați să adopte o atitudine pozitivă față de controalele sporite, pe care nu doresc să fim nevoiți să le abandonăm. Acestea vor continua să fie puse în aplicare.
<P>
Avem, de asemenea, alte planuri pentru a ne asigura că Parlamentul rămâne deschis, întrucât acest lucru este foarte important. Ne dorim să fie un parlament deschis publicului, dar în același timp cerințele de siguranță impun necesitatea adoptării anumitor măsuri care nu au fost necesare până în prezent. Acest lucru ne afectează asistenții și mi s-a adus la cunoștință că asistenții noștri sunt mult mai indignați decât deputații înșiși. Prin urmare, aș solicita asistenților, care lucrează din greu în Parlament, să înțeleagă și ei necesitatea acestor verificări. Nu doar deputații sunt supuși verificărilor, ci și asistenții. Sunt sigur că vom adopta aceste norme pentru a ne simți în siguranță într-o măsură mai mare.
<SPEAKER ID="012" NAME="Tamás Deutsch">
raportor. - (HU) Dle Președinte, doamnelor și domnilor, așa cum a spus și dl Președinte, dl Rivellini este raportorul pentru șapte dintre rapoartele depuse. Colegul nostru a muncit extrem de mult și eficient în ultimele șase luni, dar din păcate nu poate participa la această ședință și am onoarea de a-l înlocui la dezbaterea de astăzi.
<P>
Așa cum am menționat, dl Rivellini este raportor pentru șapte rapoarte. Permiteți-mi să vă amintesc instituțiile-cheie ale UE ale căror rapoarte de descărcare de gestiune au fost întocmite de dl Rivellini. Dl Rivellini a întocmit raportul de descărcare de gestiune pentru execuția bugetului Consiliului European, al Comitetului Economic și Social European, al Comitetului Regiunilor, al Curții Europene de Justiție, al Curții de Conturi Europene, al Ombudsmanului și al Autorității Europene pentru Protecția Datelor și birourilor acestora.
<P>
Permiteți-mi să îi mulțumesc dlui Rivellini și, în special, Curții de Conturi Europene; activitatea acestei instituții a fost indispensabilă întocmirii rapoartelor depuse.
<P>
De asemenea, permiteți-mi să le mulțumesc membrilor Comisiei pentru control bugetar a Parlamentului European și, de asemenea, colegilor lor pentru activitatea care a condus la rezultatele de astăzi.
<P>
Doamnelor și domnilor, aș dori să subliniez două rapoarte. Unul se referă la descărcarea de gestiune a Consiliului European, iar celălalt, la descărcarea de gestiune a Comitetului Economic și Social European.
<P>
Descărcarea de gestiune a Consiliului European este întotdeauna complicată, deoarece provoacă în fiecare an o dezbatere între cele două instituții, Parlamentul European și Consiliul European, privind procedura de descărcare de gestiune.
<P>
Permiteți-mi să mă fac înțeles și neechivoc. Poziția definitivă și clară a Parlamentului European este aceea că are aceeași putere și autoritate de a acorda sau refuza descărcarea de gestiune în ceea ce privește Consiliul European ca în cazul oricărei alte instituții. Dl Rivellini a propus amânarea descărcării de gestiune a Consiliului European pentru a permite consultări suplimentare între Consiliu și Parlamentul European privind procedura de descărcare de gestiune. Am urmat o procedură similară atât anul trecut, cât și acum doi ani. Comisia competentă a Parlamentului a recomandat amânarea descărcării de gestiune în cazul Consiliului, iar aceasta a fost acordată la o dată ulterioară.
<P>
În acest an, chiar dacă propunerea este similară celor din anii anteriori în ceea ce privește amânarea descărcării de gestiune, fără îndoială, am realizat progrese referitoare la procedura de descărcare de gestiune a Consiliului și, prin urmare, mulțumesc Președinției maghiare a Consiliului European și o felicit.
<P>
Așa cum prevede punctul opt al raportului de descărcare de gestiune a Consiliului European, acest progres se datorează atitudinii pozitive și eforturilor depuse de Președinția maghiară. Prin urmare, îi felicit pe cei implicați în activitatea Președinției maghiare.
<P>
Am experimentat acest proces an de an, dar rata nu este nici pe departe cea dorită. Considerăm că am obținut un rezultat pozitiv prin recunoașterea de către Consiliu a faptului că procedura de descărcare de gestiune și procedura bugetară sunt două procese diferite care trebuie tratate separat. De asemenea, ar fi binevenit dacă membrii Consiliului ar urmări și participa la prezenta dezbatere privind propunerea de descărcare de gestiune. Din nefericire, reprezentanții Consiliului au ignorat invitația comisiei tehnice și anul acesta. Aceștia nu au participat la dezbaterea comisiei privind procedura de descărcare de gestiune, nici nu au oferit acces la documente importante, care ar fi fost necesare pentru acordarea descărcării de gestiune, iar Consiliul European nu a răspuns întrebărilor comisiei parlamentare. Acestea sunt probleme care ar trebui depășite până la urmă.
<P>
Sper ca în urma amânării descărcării de gestiune să fie posibil un acord definitiv și pe termen lung între comisia parlamentară competentă, Parlamentul European și Consiliul European privind aspectele legate de descărcarea de gestiune a Consiliului.
<P>
În final, permiteți-mi să abordez pe scurt propunerea de exceptare a Comitetului Economic și Social European. Problemele privind gestionarea bugetului Comitetului nu sunt atât de grave încât să justifice amânarea descărcării de gestiune, prin urmare, susținem acordarea descărcării de gestiune. În plus, problemele constatate în timpul lucrărilor comisiei nu au legătură cu anul următor celui pentru care se acordă descărcarea de gestiune.
<P>
Doamnelor și domnilor, ca înlocuitor al dlui Rivellini, pot spune că în legătură cu cele șapte propuneri ar trebui să inițiem o rezoluție a Parlamentului, așa cum se prevede în propunere.
<SPEAKER ID="013" NAME="Bart Staes">
raportor. - (NL) Dle Președinte, doamnelor și domnilor, dle comisar, dle președinte în exercițiu al Consiliului, meritați aprecierea noastră. Pentru prima dată după mulți ani, Consiliul participă la această dezbatere privind descărcarea de gestiune pentru execuția bugetului. Felicitări, apreciem cu adevărat acest lucru.
<P>
Doamnelor și domnilor, 22,6 milioane de euro, atât de mult se va cheltui pentru cel de al zecelea Fond european de dezvoltare în perioada 2008 - 2013. Acest lucru face ca Fondul european de dezvoltare să fie cel mai important instrument financiar al UE de cooperare pentru dezvoltare cu țările ACP. Cel de al zecelea Fond european de dezvoltare este, de asemenea, foarte important în ceea ce privește angajamentul financiar al acestuia, iar în ceea ce privește domeniul de aplicare, acesta este cu 64 % mai mare decât predecesorul său, cel de al nouălea Fond european de dezvoltare.
<P>
Aș dori să fac cinci observații.
<P>
În primul rând, până în prezent, Fondul european de dezvoltare nu a făcut parte din bugetul obișnuit al UE. De fapt, acest lucru este inacceptabil deoarece intervine în controlul democratic, conduce la o lipsă de responsabilitate și, cu siguranță, nu ajută la transparența finanțării. În raportul meu, reamintesc Comisiei că, în timpul discuțiilor privind următorul cadru financiar, aceasta s-a angajat să asigure că Fondul european de dezvoltare devine cu adevărat o parte integrantă din bugetul european. Sper că acest lucru se va întâmpla acum și sper, dle președinte în exercițiu al Consiliului, că veți transmite mesajul Consiliului și statelor membre, astfel încât din 2014 Fondul european de dezvoltare trebuie, cu adevărat, să devină o parte integrantă a bugetului Uniunii. Evident, nu ar trebui să se înțeleagă că această operațiune ar trebui să conducă la reducerea resurselor care, în general, sunt puse la dispoziție în vederea cooperării pentru dezvoltare.
<P>
În al doilea rând, cantitatea este diferită de calitate. În ceea ce privește cooperarea normală pentru dezvoltare, Comisia Europeană s-a angajat să cheltuiască 20 % din ajutor în domeniul învățământului primar și secundar și al asistenței medicale primare. În raportul meu, solicit Comisiei să procedeze în același mod în ceea ce privește Fondul european de dezvoltare. În primul rând, să se concentreze pe învățământul primar și secundar, asistența medicală și chiar să crească procentul la 25 % din întregul fond. În acest sens, cooperarea cu ONG-urile, fie locale, fie europene, are o importanță vitală.
<P>
În al treilea rând, permiteți-mi să fac unele observații privind gestionarea financiară. Curtea de Conturi Europeană a efectuat o investigație extrem de aprofundată asupra gestionării financiare a celui de al optulea, de al nouălea și de al zecelea Fond european de dezvoltare, nu numai în raportul său anual, ci și în numeroase rapoarte speciale, și a formulat comentarii foarte bune și foarte valoroase. Cu toate acestea, există, într-adevăr, unele motive de îngrijorare, cum ar fi deficiențele pe care le-a constatat Curtea privind procedurile de achiziții, verificările ex-ante ale delegațiilor Comisiei Europene și lipsa sistemelor de control intern în țările noastre partenere. Curtea de Conturi constată în mod explicit că acest lucru nu este o fraudă, ci o deficiență. Cred că ar trebui să reținem acest lucru. Într-adevăr, există mult prea multe erori necuantificabile.
<P>
Dle comisar, sper că veți analiza acest lucru împreună cu colegul dvs. Ceva trebuie, cu adevărat, să se întâmple pe acest front.
<P>
Cea de-a patra observație a mea se referă la ajutorul bugetar (și s-ar putea încadra mai bine într-o dezbatere mai amplă). Dl Charles Goerens este aici cu noi; el este raportorul Comisiei de cooperare pentru dezvoltare pentru Cartea verde privind ajutorul bugetar. Cu toții recunoaștem că ajutorul bugetar poate fi un element important pentru îmbunătățirea cooperării pentru dezvoltare. Cu toate acestea, nu poate fi considerat un remediu general, deoarece are o serie de neajunsuri. Rezultatele pozitive sunt costurile de tranzacționare scăzute, faptul că țările partenere au o responsabilitate crescută și că există un dialog mai bun între parteneri și donatori. Evident, în același timp, există riscul de delapidare, de deturnare de fonduri. Prevăd că această dezbatere va avea loc de mai multe ori în Parlament.
<P>
Cea de-a cincea și ultima observație se referă la facilitatea pentru investiții. Facilitatea pentru investiții este un instrument utilizat de Banca Europeană de Investiții pentru a redirecționa împrumuturile acordate țărilor noastre partenere. În prezent, acest mecanism nu se încadrează, de fapt, în descărcarea de gestiune și nici în declarația de asigurare a Curții de Conturi. Acest lucru este de fapt inacceptabil. Trebuie să corectăm câteva chestiuni. Aspectul pozitiv din toate acestea este faptul că reprezentanții Băncii Europene de Investiții și membrii Comisiei pentru control bugetar au avut o dezbatere extrem de constructivă. În realitate, pentru prima dată, aceștia au elaborat un raport. Există o mulțime de lucruri pe care le putem învăța de aici. În acest sens, în raportul meu există o serie de observații importante. De asemenea, acordăm câteva sarcini Băncii Europene de Investiții și Comisiei Europene. Solicităm o mai bună coordonare a fondurilor. Banca Europeană de Investiții, Comisia Europeană, de fapt, solicităm o investigație asupra activității Băncii Europene de Investiții spre sfârșitul lunii septembrie a acestui an, astfel încât să putem începe următoarea procedură de descărcare de gestiune cu o documentație corespunzătoare. Solicităm o mai mare implicare a partenerilor locali unde Banca de Investiții cofinanțează proiecte, solicităm o raportare mai directă și mai puțin teoretică și solicităm un audit general al tuturor fondurilor Băncii Europene de Investiții.
<P>
Doamnelor și domnilor, este posibil ca evaluarea mea privind funcționarea Fondului european de dezvoltare să fie exigentă, dar cred că este una corectă. Cred că raportul meu conține un număr mare de modalități pentru o mai bună gestionare a resurselor financiare în vederea cooperării pentru dezvoltare și, prin urmare,
<P>
v-aș îndemna să adoptați raportul meu cu o largă majoritate.
<SPEAKER ID="014" NAME="Georgios Stavrakakis">
raportor. - Dle Președinte, aș dori să vă anunț că voi utiliza tot timpul pe care îl am la dispoziție.
<P>
Am fost responsabil cu descărcarea de gestiune a agențiilor, iar Comisia pentru control bugetar și-a îndeplinit sarcina sa de exercitare a controlului asupra administrării unui număr important de agenții descentralizate și întreprinderi comune. Îndeplinirea cu succes a acestei sarcini importante nu ar fi posibilă fără sprijinul și cooperarea colegilor mei, raportorii alternativi, sau a membrilor comisiei, a cabinetului meu și a secretariatului. Aș dori să le mulțumesc tuturor pentru aceasta. Aș dori, de asemenea, să îi mulțumesc foarte mult dlui O'Shea de la Curtea de Conturi pentru contribuția și cooperarea sa.
<P>
Cred cu tărie că agențiile și întreprinderile comune europene aduc o valoare adăugată UE și contribuie la consolidarea identității europene prin prezența acestora în statele membre. În același timp, rolul nostru ca Parlament constă în responsabilitatea față de cetățeni, deci trebuie să ne asigurăm de cheltuirea corespunzătoare, transparentă și eficientă a banilor contribuabililor.
<P>
Dialogul constructiv a implicat un lung proces de monitorizare desfășurat de-a lungul mai multor luni între Parlament, agenții, Comisie, Serviciul de audit intern și Curtea de Conturi. Activitatea comună îndelungată, de analiză și de pregătire a determinat, în opinia mea, creșterea transparenței și o disciplină mai strictă de gestionare.
<P>
Permiteți-mi să abordez acum cele două agenții pentru care comisia noastră propune amânarea descărcării de gestiune: CEPOL și EMA. La CEPOL ne așteptam să găsim probleme datând din raportul de anul trecut. De la instalarea noului director, a fost pus în aplicare planul de acțiune solicitat de către Parlament, iar rezultatele abia acum încep să fie vizibile. Cred că este general acceptat faptul că, de la venirea noii conduceri, îmbunătățirile de funcționare a CEPOL sunt evidente. Cu toate acestea, CEPOL trebuie să își intensifice eforturile.
<P>
La EMA, Agenția Europeană pentru Medicamente, au fost identificate probleme privind gestionarea procedurilor de achiziție. S-au exprimat preocupări privind riscul potențial în cazul independenței experților și, de asemenea, privind problemele potențiale legate de recrutarea personalului. În general, EMA este considerată o agenție bine organizată și care funcționează bine. Cu toate acestea, pentru o agenție de o asemenea importanță, cred că ar trebui să fim absolut siguri că procedurile corecte sunt în vigoare și sunt aplicate în mod eficient. Din acest motiv, am solicitat agenției, în cooperare cu Serviciul de audit intern, să efectueze un audit și să ne prezinte rezultatele până la sfârșitul lunii iunie.
<P>
Permiteți-mi să închei acum cu un raport orizontal. Mi-aș dori să cred că acest raport oferă o imagine completă a tuturor aspectelor legate de toate agențiile și întreprinderile comune. Raportul identifică numeroase exemple de bună practică și include propuneri pentru perfecționări viitoare. Acesta solicită o revizuire a tuturor agențiilor de către Comisie, cu o atenție sporită asupra celor mai mici agenții și asupra modalității de îmbunătățire a performanțelor acestora. De asemenea, acesta solicită Curții de Conturi să realizeze o analiză completă privind abordarea de către agenții a gestionării situațiilor în care există un potențial conflict de interese. Sunt foarte mulțumit de promptitudinea Curții în acest sens.
<P>
Importanța monitorizării a crescut mai mult ca niciodată în situația actuală de criză economică și socială profundă. Împreună - Parlamentul, agențiile, Comisia și Curtea de Conturi - ne-am asumat angajamentul de a aborda și soluționa problemele pentru obținerea unor rezultate și mai bune. Este extrem de dificil să evităm apariția unor nereguli, dar este și mai important să le descoperim și să le prevenim. Sunt de părere că ne-am realizat cu succes această funcție de monitorizare.
<SPEAKER ID="015" NAME="Președinte">
Următorul vorbitor este ministrul Zsolt László Becsey în numele Consiliului.
<P>
Dle ministru, vă mulțumesc foarte mult pentru că ați venit aici în această dimineață. Președinția maghiară oferă un exemplu foarte bun și președințiilor viitoare prin prezența ei la această discuție foarte importantă. Repet ce a spus și colegul meu Bart Staes acum câteva minute: este foarte bine că sunteți prezent.
<SPEAKER ID="016" NAME="Zsolt László Becsey">
președinte în exercițiu al Consiliului. - (HU) Dle Președinte, doamnelor și domnilor, în primul rând, voi vorbi în limba maghiară doar în introducere, apoi voi continua în engleză ca membru al Consiliului, dar ca deputat în Parlamentul European, întotdeauna, vorbesc în limba maghiară în această sală și voi continua să fac acest lucru. În al doilea rând, aș dori să îi solicit dlui Președinte să îmi mai acorde două minute la finalul dezbaterii, indiferent dacă aparatul se va opri. Sper că i se va acorda suficient timp Consiliului, la fel ca în dezbaterile anterioare.
<P>
președinte în exercițiu al Consiliului. - Această dezbatere are loc într-o perioadă de criză economică și financiară când multe state membre trebuie să își reducă bugetele naționale și să își mențină cheltuielile sub control strict. Cetățenii și contribuabilii europeni acordă, pe bună dreptate, o atenție sporită cheltuirii adecvate a fondurilor UE. Prin urmare, salut oportunitatea de a prezenta punctele de vedere ale Consiliului și Președinției maghiare în timpul acestei dezbateri.
<P>
Desigur că este corect ca bugetul fiecărei instituții să facă parte dintr-un sistem mai larg de control și analiză atentă. De prea mult timp am acționat potrivit "acordului tacit” datând din 1970, conform căruia atât Parlamentul, cât și Consiliul s-au abținut de la examinarea reciprocă a cheltuielilor administrative.
<P>
Cred că acceptăm împreună că un astfel de acord nu mai este adecvat în atmosfera actuală după Tratatul de la Lisabona. Acesta este motivul pentru care Consiliul a propus și este pregătit să discute noile acorduri care reglementează cooperarea pe termen lung a celor două instituții implicate în procedura de descărcare de gestiune. Am prezentat o propunere și așteptăm cu nerăbdare să o discutăm cu dvs. Cred cu tărie că este în interesul amândurora să cooperăm în acest domeniu și nu este mai puțin important să le arătăm cetățenilor europeni că noi cooperăm. Prin urmare, invit Parlamentul să înceapă discuțiile pe această temă.
<P>
Vă solicit personal dle Președinte să faceți tot ce puteți pentru a desemna delegația dvs. pentru a negocia cu noi la nivel politic. Suntem pregătiți să vă împărtășim ideile noastre. Mai mult, în general, împărtășim preocuparea dvs. legată de o execuție corectă a bugetului UE. Am analizat în detaliu conturile anuale ale Comisiei, precum și observațiile formulate de Curtea de Conturi Europeană în raportul său anual.
<P>
La sfârșitul lunii februarie, eu însumi am prezentat Comisiei pentru control bugetar recomandările Consiliului privind descărcarea de gestiune a Comisiei pentru execuția bugetului. Salut faptul că multe dintre aspectele evidențiate de Consiliu au fost preluate și de instituția dvs. Consiliul recomandă acordarea descărcării de gestiune Comisiei și a recunoscut îmbunătățirile generale identificate de Curtea de Conturi. Acestea fac parte dintr-o evoluție binevenită și se datorează într-o mare măsură eforturilor din ultimii ani depuse atât de Comisie, cât și de statele membre. Totuși, în ciuda acestor semne pozitive, rezultatul general nu este încă satisfăcător și Curtea trebuie în continuare să își formuleze rezervele pentru avizul său aferent anului 2009.
<P>
Aș dori să menționez pe scurt aceste aspecte: avem nevoie de o discuție serioasă; avem nevoie de o cooperare pe termen lung și de un acord pe termen lung cu dvs.: în urma acordului tacit acestea sunt lucrurile care ne-am dori să se întâmple. Suntem de acord cu procedura de descărcare de gestiune având la bază constatările Curții de Conturi, deoarece aceasta este regula, este o chestiune prevăzută de tratat; și, de asemenea, ne așteptăm ca Parlamentul și noi înșine să luăm în considerare complexitatea simplificării reglementărilor existente și a consolidării transparenței acestora.
<P>
Sper că acest tip de problemă, în care descărcarea de gestiune a Consiliului a fost amânată de către Parlament, nu se va mai repeta niciodată și prin urmare, solicit ca tocmai în timpul Președinției maghiare ar trebui să avem o dezbatere și un acord la nivel politic.
<P>
Aceasta este solicitarea mea personală pentru Parlament și pentru dvs., dle Președinte.
<SPEAKER ID="018" NAME="Algirdas Šemeta">
membru al Comisiei. - Dle Președinte, în primul rând, permiteți-mi să mulțumesc Comisiei pentru control bugetar și, în special, raportorului, dl Chatzimarkakis, pentru cooperarea ireproșabilă și pentru raportul pe care l-a elaborat, inclusiv recomandarea ca bugetul pentru anul 2009 să fie descărcat de gestiune. Aș dori să îi mulțumesc, de asemenea, dlui Staes pentru raportul său privind punerea în aplicare a Fondului european de dezvoltare și dlui Stavrakakis pentru raportul său privind agențiile.
<P>
Procedura de descărcare de gestiune aferentă anului 2009 se apropie acum de sfârșit. A fost o perioadă intensă în care Parlamentul și Comisia au configurat parteneriatul special dintre cele două instituții. Putem observa că ambele instituții au multe lucruri în comun în ceea ce privește gestionarea financiară solidă și valoarea adăugată europeană.
<P>
Ați ascultat opinia Curții de Conturi și ați examinat rapoartele sale. Mulți dintre colegii mei comisari au avut un dialog util cu Comisia pentru control bugetar și multe informații v-au fost împărtășite. Aș dori să subliniez trei subiecte de interes special.
<P>
În primul rând, atât Comisia, cât și Parlamentul trebuie să analizeze atent, împreună cu Consiliul, modul în care responsabilitatea diferiților actori financiari poate fi definită și menționată mai bine în cadrul legislativ. Faptul că majoritatea erorilor au fost depistate de Curtea de Conturi și de Comisie în proiectele și plățile gestionate de statele membre arată cu claritate situațiile în care trebuie depuse mai multe eforturi fără întârziere, întrucât gestionarea partajată reprezintă aproximativ 80 % din fondurile europene.
<P>
Articolul 317 din Tratatul de la Lisabona prevede în mod explicit cooperarea statelor membre în execuția bugetului. În acest sens, Comisia a prezentat propuneri coerente în contextul revizuirii actuale a regulamentului financiar. Întrucât Parlamentul este acum pe picior de egalitate cu Consiliul în ceea ce privește reformarea acestui regulament, există o șansă reală și unică de a consolida răspunderea statelor membre, iar aceasta nu trebuie ratată.
<P>
În al doilea rând, cu siguranță, împărtășiți punctul de vedere conform căruia complexitatea normelor descurajează potențialii beneficiari de la solicitarea de sprijin financiar din partea UE. În plus, această complexitate constituie o sursă semnificativă de erori, așa cum a subliniat Curtea de Conturi în mai multe dintre rapoartele sale de audit.
<P>
Simplificarea normelor de eligibilitate și a proceselor financiare este un obiectiv prioritar al Comisiei în perspectiva următorului cadru financiar multianual. Prin urmare, Comisia a elaborat, de asemenea, propuneri pentru revizuirea regulamentului financiar care vizează clarificarea normelor, asigurarea coerenței acestora cu legislația sectorială și simplificarea proceselor financiare.
<P>
În al treilea rând, aceste propuneri prevăd, de asemenea, strategii diferențiate de control în conformitate cu nivelul de risc estimat pentru fiecare program, acțiune și tip de beneficiar. Această abordare are ca scop îmbunătățirea calității verificărilor asigurând o proporționalitate între costurile acestora și beneficiile pe care le generează și oferind, în același timp, asigurări rezonabile asupra faptului că bugetul UE este gestionat în conformitate cu principiile bunei gestiuni financiare.
<P>
Sunt mulțumit să văd că această abordare este o prioritate în cadrul discuțiilor în curs și că propunerile depuse se potrivesc cu adevărat ambițiilor Comisiei.
<P>
Procedura de descărcare de gestiune a permis Comisiei să învețe din concluziile și din recomandările Curții de Conturi Europene și din rezoluția autorității de descărcare de gestiune într-un moment în care noi analizăm viitoarea structură a politicilor UE și reflectarea acestora în bugetul UE.
<P>
Acum este responsabilitatea noastră comună ca împreună cu Consiliul să transpunem concret aceste lecții într-un nou pachet de norme și procese moderne și eficiente care să permită Uniunii să răspundă mai bine așteptărilor celor 500 de milioane de cetățeni într-un mod corect și rentabil.
<P>
Permiteți-mi să închei prin a-mi exprima mulțumirile deosebite față de Parlamentul European pentru sprijinul acordat continuu de-a lungul anilor eforturilor Comisiei de a realiza o mai bună gestionare financiară a bugetului Uniunii Europene.
<SPEAKER ID="020" NAME="Thijs Berman">
raportor pentru aviz al Comisiei de cooperare pentru dezvoltare. - (NL) Dnă președintă, în trecut, Fondul european de dezvoltare a fost ținta criticilor Curții de Conturi prin faptul că trebuie depuse eforturi mai mari în ceea ce privește controlul cheltuielilor. Acest control trebuie, mai presus de toate, să vină din partea delegațiilor UE în țările în curs de dezvoltare. Acestea sunt cele mai apropiate de proiectele pe care le discutăm.
<P>
În ultimii ani, Comisia Europeană a făcut, în special, pași importanți în direcția îmbunătățirii controlului, în special în ceea ce privește ajutorul bugetar și cheltuielile în statele fragile. În plus, o mai bună cooperare și coordonare privind politica de dezvoltare între statele membre ne-ar putea salva 6 miliarde de euro. Cu toate acestea, pentru a realiza acest lucru avem nevoie de delegații puternice ale UE, delegații care își pot asuma aceste roluri și sarcini pentru a asigura calitatea cheltuielilor.
<P>
În mod destul de ironic, partidele care protestează vehement împotriva fraudei, dar refuză să cheltuie bani cu consolidarea gestionării delegațiilor UE, sunt de multe ori unul și același. Dacă dorim cu adevărat ca aceste delegații să împiedice ca banii pentru dezvoltare să ajungă în mâini greșite sau pentru a preveni scurgerea de bani în proiecte care eșuează, delegațiile UE vor avea nevoie de mai mult personal. Prin urmare, trebuie să facem această alegere în cadrul bugetului nostru de politică externă pentru următorii ani. Aștept cu nerăbdare răspunsul Comisiei la o serie de observații făcute de dl Bart Staes în excelentul său raport. Grupul meu susține pe deplin concluziile dumnealui.
<P>
Acestea fiind spuse, ce trebuie să se întâmple înainte de îmbunătățirea controalelor ex ante? Cum putem asigura îmbunătățirea gestionării organizațiilor responsabile de punerea în aplicare? Ce va face Comisia pentru a crește în continuare capacitatea țărilor beneficiare și a organizațiilor regionale, și ce este necesar pentru ca acestea să se întâmple? În viitor, politica de dezvoltare a UE ar trebui să cheltuie mai mult pe fondurile care oferă acces la servicii financiare, și anume fondurile de microfinanțare. În țările sărace există oameni cu vise și suficiente competențe. Acestora ar trebui să li se acorde șansa de a-și construi propriile vieți, cu împrumuturi mici. De asemenea, FED ar trebui să contribuie la acest lucru.
<P>
În cele din urmă, ca parte a bugetului european, Fondul european de dezvoltare este, evident, supus controlului democratic, dar acest lucru nu ar trebui să conducă la reducerea bugetului total destinat cooperării pentru dezvoltare.
<SPEAKER ID="021" NAME="Charles Goerens" LANGUAGE="FR">
Dnă președintă, descărcarea de gestiune în ceea ce privește execuția operațiunilor celui de al optulea, al nouălea și al zecelea Fond european de dezvoltare mă inspiră să fac următoarele observații.
<P>
În primul rând, ambiția Comisiei - extrem de justificată - este de a promova dezvoltarea regională în Africa. Pentru a face acest lucru, aceasta are două instrumente, de fapt două mandate. În primul rând, are un mandat din partea statelor membre pentru punerea în aplicare a Fondului european de dezvoltare, care este de fapt finanțat de bugetele naționale. De asemenea, aceleași state membre au acordat un mandat pentru a negocia acorduri de parteneriat economic. Prin urmare, discutăm aici despre o chestiune de coerență politică. În plus, Comisia are o mare responsabilitate în această privință. Totuși, aceasta poate conta pe membrii Comisiei pentru dezvoltare a Parlamentului European atunci când vine vorba de a face disponibile resursele necesare pentru delegații.
<P>
În al doilea rând, punerea în aplicare a Fondului european de dezvoltare este o problemă pentru africani, care sunt coproprietari ai Fondului european de dezvoltare împreună cu Uniunea Europeană. Este în interesul ambilor parteneri ca acest fond să fie utilizat cât mai bine posibil. Sper că includerea Fondului european de dezvoltare în cadrul bugetului, ceea ce eu, de asemenea, solicit - acel fenomen derutant, eveniment care este întotdeauna promis, dar care nu s-a materializat niciodată - va putea să păstreze caracterul original al fondului. Va trebui să ne asigurăm că acest acquis este menținut.
<SPEAKER ID="022" NAME="Csaba Őry">
raportor pentru aviz al Comisiei pentru ocuparea forței de muncă și afaceri sociale. - (HU) Dnă președintă, în calitate de raportor pentru aviz al Comisiei pentru ocuparea forței de muncă și afaceri sociale, aș dori să atrag atenția Comisiei privind control bugetar cu privire la mai multe propuneri și solicit includerea acestora în raportul său.
<P>
În primul rând, apreciem eforturile Comisiei de a îmbunătăți gestiunea financiară, dar în același timp regretăm faptul că în pofida crizei financiare, statele membre nu atrag în întregime activele financiare ale Fondului social european.
<P>
Acest procent a scăzut de la 54 % în 2007 la 36 %. Considerăm că trebuie întreprinse mai multe eforturi în acest domeniu. Solicităm, de asemenea, eforturi mai mari pentru a reduce frecvența de restituire a cheltuielilor neeligibile, și am dori să atragem atenția Comisiei asupra necesității de a accelera procesele de luare a deciziilor referitoare la ajustările financiare.
<P>
Trebuie salutat faptul că Fondul social european s-a concentrat asupra strategiei de ocupare a forței de muncă, dar așa cum am spus, nu au fost implicate toate fondurile disponibile, astfel încât sunt necesare eforturi suplimentare în această privință.
<P>
Au existat probleme minore cu agențiile. Nu am timp să dezvolt subiectul, dar, în general, trebuie să spunem că gestionarea financiară a acestora este acceptabilă și ar trebui să fie sprijinită.
<SPEAKER ID="023" NAME="Jutta Haug">
raportoare pentru aviz a Comisiei pentru mediu, sănătate publică și siguranță alimentară. - (DE) Dnă președintă, dle președinte în exercițiu al Consiliului, dle comisar, doamnelor și domnilor, Comisia pentru mediu, sănătate publică și siguranță alimentară și-a exprimat opinia pozitivă în fața Comisiei pentru control bugetar. Am fost foarte mulțumiți de modul în care fondurile au fost puse în aplicare de către serviciile Comisiei. Nu avem critici în ceea ce privește modul în care fondurile au fost cheltuite sau în ceea ce privește nivelul cheltuielilor. Dimpotrivă, nu avem decât cuvinte de laudă pentru utilizarea promptă și pozitivă a fondurilor în cadrul programului LIFE. Comisia a reușit să cheltuie fondurile suplimentare pe care le-am acordat și a făcut acest lucru în mod util. Agențiile din zona noastră - Agenția Europeană de Mediu (AEM), Centrul European de Prevenire și Control al Bolilor (ECDC), Agenția Europeană pentru Produse Chimice (ECHA), Autoritatea Europeană pentru Siguranța Alimentară (EFSA) și Agenția Europeană pentru Medicamente (EMA) - au gestionat, de asemenea, banii în mod responsabil.
<P>
Spre deosebire de comisia competentă, Comisia pentru control bugetar critică în raportul său Agenția Europeană pentru Medicamente, dorind chiar să refuze descărcarea de gestiune pentru această agenție. Exprimându-mă în mod politicos, lucrurile au mers prea departe. Într-un mod mai puțin politicos aș putea menționa intervenția Comisiei pentru control bugetar în chestiuni din afara sferei sale de competență. Rugăm comisia să nu mai facă acest lucru. Pot solicita doar Parlamentului și plenului să îmbunătățească situația în acest sens.
<SPEAKER ID="024" NAME="Mathieu Grosch">
raportor pentru aviz al Comisiei pentru transport și turism. - (DE) Dnă președintă, spre deosebire de comisia precedentă, Comisia pentru transport și turism nu a fost în măsură să exprime în aviz doar elemente pozitive. Am salutat totuși faptul că pentru rețelele de transport transeuropean au fost furnizate fonduri substanțiale și că, în 2009 programul Galileo a avut în cele din urmă un an foarte bun, ceea ce din păcate nu a fost cazul în anii precedenți. De asemenea, am fost în măsură să menționăm buna activitate a coordonatorilor în cazul rețelelor transeuropene, deoarece aceștia au și o mare contribuție la finanțarea totală a acestor proiecte majore.
<P>
Astfel cum vedem noi lucrurile, există loc pentru îmbunătățiri în alte domenii pe care acest Parlament le consideră importante - cum ar fi siguranța rutieră. În acest domeniu doar 73 % din fonduri au fost angajate. În opinia noastră, coordonatorii acestui program, în special, ar putea face mai multe cu mai puțină finanțare.
<P>
În cele din urmă, aș dori să menționez că ne-am dori să vedem o mai bună coordonare între politica de coeziune și de transport. Nu putem avea priorități specificate într-o singură comisie și apoi acestea să fie ignorate în alte comisii. Totuși, o astfel de coordonare are loc în prezent în evaluările pe care le realizăm. Sperăm că vom putea prezenta vești mai bune despre acest fapt pentru anul 2010.
<SPEAKER ID="025" NAME="Giommaria Uggias" LANGUAGE="IT">
Dnă președintă, doamnelor și domnilor, Comisia pentru transport și turism a aprobat recomandarea mea pentru descărcarea de gestiune care urmează să fie acordată agențiilor europene de transport, care sprijină Comisia Europeană.
<P>
Descărcarea de gestiune este acordată deoarece Curtea de Conturi a considerat conturile anuale ale agențiilor ca fiind fiabile în mod substanțial, deși trebuie să luăm act și să subliniem o serie de aspecte critice. Unele dintre aceste probleme sunt comune tuturor agențiilor sau unora dintre acestea, inclusiv, de exemplu: anulări și întârzieri în procedurile de achiziții publice, nerespectarea Statutului funcționarilor, sau încălcarea principiului anualității bugetare. Totuși, ar trebui evidențiat angajamentul acestor agenții de a depăși problemele menționate.
<P>
În termeni generali, aș dori să fac două scurte observații politice, și anume, lipsa oricărei programări multianuale - aceasta fiind caracteristică lipsei de conducere - și lipsa de incisivitate în activitatea unor agenții, cum ar fi Agenția Europeană a Căilor Ferate. În aceeași ordine de idei, aș dori să rețineți întârzierea - de aproape doi ani - în legătură cu stabilirea procedurilor pentru a determina responsabilitatea pentru dezastrul produs la Viareggio.
<SPEAKER ID="026" NAME="Jens Geier">
raportor pentru aviz al Comisiei pentru dezvoltare regională. - (DE) Dnă președintă, aș dori să vorbesc un minut în calitate de raportor pentru aviz al Comisiei pentru dezvoltare regională și apoi să vorbesc timp de două minute în cadrul dezbaterii, în numele grupului meu.
<P>
Dnă președintă, dle Becsey, dle comisar Šemeta, dle președinte Caldeira, doamnelor și domnilor, bugetul pentru politică regională rămâne călcâiul lui Ahile al bugetului general al Uniunii Europene. Cinci la sută din plățile din Fondul european regional au încă erori și trebuie să fie, prin urmare, descrise ca plăți necuvenite. Chiar și unele dintre plățile care par să fie corecte susțin, de fapt, proiecte ridicole. Trebuie să vă amintesc că un concert al lui Elton John în Napoli a fost subvenționat de către Fondul european regional. Acesta a fost declarat a fi o măsură de promovare a turismului. Poate așa a fost, dar în opinia mea, ajutorul regional real pentru Napoli ar trebui să aibă o formă diferită.
<P>
Motivul pentru aceasta este faptul că, prea adesea, statele membre consideră în continuare finanțarea din Fondul european regional ca fiind donații indirecte. Acest lucru provine în mod evident din faptul că există o întârziere a rambursărilor datorată plăților neregulate, din faptul că de foarte multe ori Comisia trebuie să utilizeze instrumentul de suspendare a plăților - fapt pe care, în calitate de controlori ai bugetului, îl salutăm în mod expres - și din faptul că punctualitatea raportării are de suferit. Directorul general pentru politica regională nu ne poate oferi nicio asigurare în ceea ce privește legalitatea și fiabilitatea a mai mult de jumătate din programele operaționale, deoarece raportarea de către statele membre este insuficientă.
<P>
Doamnelor și domnilor, avem încă multe de făcut în această privință.
<SPEAKER ID="027" NAME="Pat the Cope Gallagher">
raportor pentru aviz al Comisiei pentru pescuit. - Dnă președintă, Agenția Comunitară pentru Controlul Pescuitului a fost înființată în anul 2005 pentru a asigura o mai bună respectare a normelor politicii comune în domeniul pescuitului de către statele membre ale UE. Această agenție, care se află în Vigo, Spania, joacă un rol important în consolidarea controlului pescuitului și asigurarea coordonării între statele membre ale UE.
<P>
Salut adoptarea recentă de către agenție a unui program de lucru multianual pentru perioada 2011-2015, în conformitate cu Strategia UE 2020. Cred că programul de lucru multianual va îmbunătăți raportul cost-eficiență printr-o cooperare regională consolidată și punerea în comun a mijloacelor în cadrul planurilor de desfășurare comune. Salut aprobarea de către Curtea de Conturi a acordării descărcării de gestiune. Susțin acest punct de vedere care a fost adoptat de către Comisia pentru pescuit.
<P>
Comisia va publica în curând propunerile sale legislative pentru reforma politicii comune în domeniul pescuitului. Această reformă trebuie să standardizeze respectarea și aplicarea regimurilor de către statele membre, deoarece nu există nicio uniformitate pe întreg teritoriul UE. În această privință, îndemn insistent Comisia să introducă un sistem de sancțiuni administrative. Acest lucru nu ar trebui să fie lăsat la latitudinea fiecărei țări în parte. Dacă avem o politică comună, atunci sancțiunile ar trebui aplicate tuturor statelor membre. În realitate, ar trebui să avem mai degrabă sancțiuni administrative pentru infracțiunile minore și nu un sistem penal, care este în prezent utilizat în propria mea țară.
<SPEAKER ID="028" NAME="Iratxe García Pérez">
raportoare pentru aviz a Comisiei pentru drepturile femeii și egalitatea de gen. - (ES) Dnă președintă, an după an, noi în cadrul Comisiei pentru drepturile femeii și egalitatea de gen am reiterat necesitatea unei perspective de gen ce trebuie incorporată în toate etapele procedurii bugetare, în scopul de a face progrese în legătură cu politicile de egalitate și, prin urmare, egalitatea între bărbați și femei în Uniunea Europeană.
<P>
Salutăm, prin urmare, atât raportul special întocmit de către Curtea de Conturi privind activitățile de formare profesională finanțate de Fondul social european, cât și un studiu de evaluare a viabilității și a opțiunilor cu privire la includerea anumitor elemente în perspectiva de gen. Chiar și așa, este esențial să se continue realizarea de progrese.
<P>
Suntem preocupați de aspectele referitoare la plăți în cadrul programului Daphne pentru combaterea violenței de gen, și sperăm că peste ani va exista o sensibilitate mai mare, și că vom lua într-adevăr în considerare perspectiva de gen în toate și fiecare dintre programele operaționale derulate în cadrul UE.
<SPEAKER ID="029" NAME="Christofer Fjellner" LANGUAGE="SV">
Dnă președintă, dle comisar, și eu aș dori să mulțumesc atât comisarului Šemeta, cât și dlui raportor Chatzimarkakis, pentru cooperarea excelentă a acestora. Acesta este un raport ireproșabil și pot spune doar că suntem în esență de acord în cadrul Comisiei pentru control bugetar cu privire la recomandările pe care le-am depus. Totuși, este cel de-al 16-lea an consecutiv în care nu a existat o declarație clară de asigurare din partea Curții de Conturi. Erorile nu sunt în creștere. Dimpotrivă, acestea sunt în scădere, dar încă nu este acceptabil. Imaginea care rezultă din cifrele anuale nu este una pe care să o considerăm a fi acceptabilă.
<P>
Comisia deține un grad ridicat de responsabilitate pentru acest lucru, însă aș spune că statelor membre le revine, probabil, un grad mai mare de responsabilitate. Astfel cum dl comisar a subliniat, 80 % din finanțele și fondurile utilizate sunt supuse unei gestiuni partajate, iar statele membre nu își asumă partea lor de responsabilitate pentru acest lucru. Aceasta este, de asemenea, locul în care avem cele mai mari probleme. Prin urmare, Comisia trebuie să exercite presiune asupra statelor membre pentru a le convinge să își asume responsabilitatea pentru fondurile pe care UE le permite să le gestioneze.
<P>
Raportul conține trei cerințe pe care aș dori să le subliniez în mod special. Prima este de a face mai mult pentru a determina statele membre să prezinte declarațiile naționale. În prezent, există patru țări care fac acest lucru - Țările de Jos, Suedia, Danemarca și Regatul Unit. Acest lucru arată că este posibil. Comisia trebuie să asigure sprijin acestor țări, dar trebuie să le utilizeze, de asemenea, ca un exemplu, în scopul de a forța alte țări să facă același lucru.
<P>
Al doilea aspect este că Comisia trebuie să utilizeze mai bine posibilitatea de suspendare a plăților. Pentru acele țări care au probleme de gestionare a banilor în mod repetat, ar trebui să fie suspendate plățile. Nu este posibil să se continue gestionarea greșită a fondurilor fără a se observa acest lucru.
<P>
Al treilea punct este că trebuie să avem sisteme mai bune pentru recuperarea banilor plătiți în mod necuvenit. Avem nevoie de norme clare. Este o situație ciudată ca acele țări cu datorii mari către UE să poată continua să primească bani și să dureze atât de mult timp ca banii să fie recuperați. Acesta este un alt domeniu în care Comisia trebuie să aducă îmbunătățiri.
<P>
Mă bucur că dl comisar a preîntâmpinat opinia Parlamentului privind aceste trei puncte, și aștept cu nerăbdare să putem colabora îndeaproape cu dl comisarul Šemeta anul viitor în calitate de raportor. Doresc să îi mulțumesc dlui Chatzimarkakis. Voi încerca să desfășor bine activitatea dumneavoastră în cursul anului viitor. Acum facem progrese.
<SPEAKER ID="030" NAME="Cătălin Sorin Ivan">
în numele grupului S&D. - Și eu vreau să mulțumesc raportorului pentru acest raport foarte bun și colaborarea foarte bună pe care am avut-o în elaborarea acestuia. Aș vrea, de asemenea, să mulțumesc Comisiei pentru dialogul pe care am reușit să-l avem, pentru că acest raport pe descărcarea bugetară nu este doar un raport de descărcare anuală, ci fixează linii noi de colaborare pentru perioada următoare.
<P>
Aș vrea să abordez trei teme pe care eu le consider foarte importante. În primul rând, aș vrea să discut despre acele declarații naționale de management, declarații naționale de management care ar trebui să arate cum sunt folosiți banii europeni. Peste 80% din bugetul Uniunii Europene este gestionat la nivel național, dar aproape toată răspunderea pentru gestionarea acestor bani este la nivel comunitar. Declarațiile naționale de management ne-ar ajuta foarte mult să vedem cum sunt folosiți banii europeni de către autoritățile naționale și a cui este răspunderea în utilizarea acestor bani. Este foarte important ca un ministru să își asume această răspundere, să existe semnătura decidentului politic pe aceste declarații naționale de management.
<P>
În al doilea rând, vreau să abordez tema blocării sistematice a fondurilor europene atunci când banii europeni sunt gestionați prost sau când sunt semnale că acești bani ar fi gestionați prost. Este foarte important să intervenim rapid atunci când mecanismele de gestiune și de implementare a banilor europeni nu funcționează foarte bine.
<P>
În al treilea rând, discutăm despre banii contribuabililor, despre banii cetățenilor europeni, deci este foarte important ca recuperările, atunci când vorbim de fraudă în utilizarea banilor europeni, să fie mult mai eficiente și aceste recuperări să nu vină tot din buzunarul cetățeanului european. Sunt bani pe care cetățenii europeni îi dau Uniunii Europene. Atunci când sunt fraudați, tot cetățenii europeni sunt cei care acoperă paguba. Nu este corect. Sunt de două ori păgubiți cetățenii europeni și acest lucru trebuie remediat rapid
<SPEAKER ID="031" NAME="Gerben-Jan Gerbrandy">
în numele Grupului ALDE. - (NL) Dnă președintă, și eu aș dori să îi mulțumesc sincer dlui Chatzimarkakis și tuturor celorlalți raportori pentru excelenta lor activitate. De asemenea, aș dori să mulțumesc Consiliului și președintelui Curții de Conturi, în special, pentru prezența lor aici, deși este ciudat că ar trebui să facem referire în mod specific la acest fapt. Cu toate acestea, vă mulțumesc că vă aflați aici.
<P>
Dnă președintă, descărcarea de gestiune pentru acest an vine într-un moment important din două motive. Primul motiv este faptul că toate statele membre sunt nevoite să facă reduceri extrem de stricte. Al doilea motiv este că suntem în ajunul adoptării unui buget multianual nou. Cred că aceste două motive subliniază faptul că trebuie să examinăm foarte sever această descărcare și cheltuielile europene. În ceea ce mă privește, acest lucru se referă atât la legitimitatea cât și eficiența cheltuielilor europene, întrucât cetățenii europeni au dreptul să se aștepte ca investițiile europene să furnizeze într-adevăr ceva.
<P>
Dnă președintă, pentru mine, răspunderea politică pentru cheltuieli este pe prim plan. Dați-mi exemplu de un organism local, provincial, regional sau național de reprezentare democratică care nu își exercită responsabilitatea politică pentru cheltuieli. De ce atunci nu avem același lucru la nivel european? De ce statele membre nu își exercită încă responsabilitatea pentru 80 % din cheltuielile UE? Fac apel încă o dată la Consiliu să examineze în final declarațiile naționale ale statelor membre. În opinia mea, nu vor mai exista bugete multianuale din 2014 încolo, atât timp cât aceste declarații ale statelor membre nu sunt prezentate.
<P>
Dnă președintă, situația actuală ne obligă să examinăm în mod critic și bugetul propriu al Parlamentului. Sunt foarte mulțumit cu economiile pe care am reușit să le facem, chiar dacă acestea au apărut ca rezultat al eforturilor noastre de a conserva propriile resurse. De asemenea, ne vom utiliza milele aeriene pentru zborurile de afaceri și vom face față consumului de hârtie. Fiecare dintre aceste propuneri este excelentă. Mai există un lucru pe care aș dori să-l subliniez: din luna septembrie am putea folosi nu numai mașini, ci de asemenea biciclete, și prin intermediul dumneavoastră, dnă vicepreședintă, aș dori să îl invit pe dl Buzek să lanseze oficial acest sistem de biciclete în luna septembrie.
<SPEAKER ID="032" NAME="Andrea Češková" LANGUAGE="CS">
Dnă președintă, această dezbatere se referă la o problemă foarte extinsă, deoarece implică acordarea descărcării de gestiune pentru o gamă largă de instituții europene, fiecare dintre acestea având propriile caracteristici specifice. Prin urmare, este foarte dificil să rezum această problemă într-un singur discurs.
<P>
Cooperarea dintre Curtea de Conturi și Comisia pentru control bugetar, din care fac parte, este excelentă, iar această cooperare a generat anumite recomandări privind modul în care Parlamentul European ar trebui să voteze în momentul acordării descărcării de gestiune. Cu toate acestea, în evaluarea instituțiilor individuale, în special a agențiilor europene, apar în mod constant deficiențe, de exemplu, în procesul de recrutare, în domeniul achizițiilor publice, în probleme de transparență sau probleme privind controlul intern. Prin urmare, este foarte dificil, pentru o serie întreagă de astfel de motive, să fim de acord cu acordarea descărcării de gestiune. Dimpotrivă, ar trebui să sprijinim rapoartele care propun amânarea descărcării de gestiune.
<SPEAKER ID="033" NAME="Bart Staes">
în numele Grupului Verts/ALE. - (NL) Dnă președintă, doamnelor și domnilor, există cinci rapoarte asupra cărora aș dori să comentez. În primul rând, asupra Comisiei.
<P>
Apreciez foarte mult abordarea colegului meu deputat dl Chatzimarkakis. Cred că a făcut o treabă extraordinară în legătură cu gestionarea acestei proceduri de descărcare de gestiune. Într-un mod foarte specific, acesta s-a concentrat în avans asupra unei serii de întrebări, a adresat Comisiei șase întrebări și pot să spun că am realizat ceea ce am solicitat. De asemenea, trebuie să mulțumesc Comisiei. Acesta este cel de-al 12-lea exercițiu bugetar al meu. Cred că este prima dată când am lucrat împreună într-un astfel de mod constructiv; nu numai dl comisarul Šemeta, ci și comisarii care se ocupă de propriile competențe au investit într-adevăr timp în ceea ce privește această descărcare de gestiune. Ei s-au întâlnit în mai multe rânduri atât cu raportorii alternativi cât și cu raportorul de referință și, datorită dialogului constructiv al acestora, cred că am realizat mult.
<P>
Sunt de acord într-o mare măsură cu ceea ce dl Gerbrandy a menționat. Acestea sunt vremuri pentru economisire și, prin urmare, trebuie sa fim prudenți cu privire la modul în care ne cheltuim banii proprii. Optzeci la sută din bugetul european este, într-adevăr, cheltuit în statele membre și gestionat de către statele membre. Dle președinte în exercițiu al Consiliului, trebuie să stabilim în final această responsabilitate politică pentru gestionarea repartizată a fondurilor UE. Din acest motiv, încă solicităm statelor membre să își prezinte declarațiile naționale de asigurare. Pentru mine, aceasta este o cerere de o importanță vitală.
<P>
Este, de asemenea, nevoie de un audit mai bun. Cred că statele membre ar trebui să efectueze audituri ale fondurilor pe care le primesc de la UE, într-un mod mai intens decât până în prezent. Raportorul de referință a fost extrem de atent pentru a afla unde fondurile au fost utilizate în mod necorespunzător și pentru a le recupera, precum și pentru introducerea unor mecanisme de control. După cum văd eu lucrurile, această zonă merită într-adevăr o atenție deosebită, iar comentariile pe care le-a făcut ar trebui să ofere baza pentru următorul exercițiu bugetar, în cadrul activității de raportare a dlui Fjellner.
<P>
Făcând referire la Parlamentul European: Văd că Secretarul nostru General stă lângă vicepreședinte. Trebuie să mulțumesc în mod explicit dlui Welle. Am fost raportorul pentru descărcarea de gestiune în cadrul ultimului exercițiu bugetar. Au existat unele tensiuni între mine și Secretariatul General. Deși, la momentul respectiv, am scris un raport destul de strict, trebuie să îi mulțumesc dlui Welle, deoarece el și administrația sa a răspuns, într-un mod foarte conștiincios, corect la toate întrebările pe care le-am adresat și a depus un mare efort în legătură cu această activitate. Cred că, în cele din urmă, tensiunea care ar fi putut exista între noi a dus la un rezultat mai bun și, probabil, la un buget mai bun al Parlamentului European.
<P>
Atunci când vorbim despre bugetul Parlamentului European, ceea ce eu, de asemenea, doresc să prezint colegilor mei prezenți este că avem de a face cu o cultură de tot mai mult, tot mai mult și niciodată suficient. Ca instituție, ar trebui să fim un exemplu, ceea ce înseamnă că ar trebui să fim, de asemenea, suficient de îndrăzneți pentru a-l salva. Cu toate acestea, permiteți-mi să adaug un comentariu suplimentar cu privire la acest aspect. Am mai degrabă rezerve serioase cu privire la Casa istoriei europene, în special, nu cu privire la conținutul proiectului în sine, ci cu privire la costurile asociate acestuia. Evident, este bine că vom avea un astfel de muzeu, dar ceea ce mă deranjează foarte mult în legătură cu acest lucru este faptul că în acest plen nu am avut niciodată cu adevărat o dezbatere serioasă cu privire la acest proiect. Și totuși, dacă adăugăm totul, vom cheltui mai mult sau mai puțin de 136 de milioane de euro pentru Casa istoriei europene. Doamnelor și domnilor, este o sumă foarte mare, dar nu am avut niciodată o dezbatere serioasă cu privire la aceasta. Nu am dezbătut unde ar trebui amplasat acest muzeu și cum ar trebui să arate. Toate se întâmplă în spatele ușilor închise, de multe ori în biroul intern al Biroului, și, ca democrat, nu pot accepta asta.
<P>
Permiteți-mi să discut acum despre premiul pentru filmul Lux: Dl Itälä a făcut mai multe comentarii privind acest premiu în raportul său și, de altfel, l-am felicitat pentru munca depusă. Trebuie să spun că grupul meu pune mare accent pe premiul Lux; deși suntem acum mai mult ca sigur pregătiți pentru a primi un număr de observații critice cu privire la funcționarea premiului, considerăm că sprijinul Parlamentului European pentru acest proiect este important, întrucât acest lucru înseamnă că sunt susținute proiecte valoroase de film.
<P>
De asemenea, doresc să îl menționez pe dl Stavrakakis și unul din rapoartele sale cu privire la Consiliu. Mă adresez acum în mod direct președintelui în exercițiu al Consiliului, Președinției maghiare. Mi se pare de necrezut că Consiliul, care a cerut întotdeauna ca alții să acționeze transparent, a fost, în mod evident, mult mai rezervat atunci când vine vorba de el însuși. Cererea noastră este foarte simplă, dle președinte în exercițiu: în calitate de Parlament, ca organ de aprobare a descărcării de gestiune, solicităm acces la toate documentele. Dorim o dezbatere deschisă despre bugetul Consiliului. Nu dorim să vorbim despre conținutul bugetului Consiliului și să spunem: vi se permite sau nu să faceți acest lucru, însă ceea ce ne dorim este transparență cu privire la modul în care Consiliul își cheltuie banii, deoarece în prezent bugetul Consiliului este diferit față de ceea ce a fost cu 30 de ani în urmă și constă în mult mai mult decât doar o serie de cheltuieli administrative.
<P>
În cele din urmă, aș dori doar să comentez asupra Agenției Europene pentru Medicamente. Sunt probleme acolo. Am amânat descărcarea de gestiune, deoarece EMEA are în mod clar probleme din punctul de vedere al procedurilor de achiziții publice. Procedurile sale de achiziții publice pentru mai multe proiecte au fost pline de erori, care corespund semnificativei sume de 30 de milioane de euro. Mai mult decât atât, au existat aspecte legate de conflictele de interese ale experților EMA și de personal. Cred, având în vedere amânarea descărcării de gestiune, vom avea o dezbatere pe această temă la un moment dat înainte de toamnă și sper că, prin această dezbatere, vom fi în măsură să punem capăt conflictelor de interese din cadrul EMA.
<SPEAKER ID="034" NAME="Søren Bo Søndergaard">
în numele Grupului GUE/NGL. - (DA) Vă mulțumesc, dnă președintă. Aș dori să încep prin a mulțumi tuturor celor implicați în elaborarea acestor rapoarte excelente și critice privind conturile instituțiilor UE pentru 2009. Unele persoane au întrebat dacă nu suntem exagerat de critici. De exemplu, atunci când adresăm întrebări privind propria noastră metodă de a cheltui banii aici, în Parlamentul European, fie în legătură cu deschiderea întârziată a Centrului pentru vizitatori, înființarea unui canal de televiziune secret sau circul continuu de deplasare între Bruxelles și Strasbourg. Nu, nu suntem exagerat de critici. De fapt datoria noastră, în numele contribuabililor europeni, este tocmai de a atinge zonele sensibile și să insistăm asupra acestora. Asta este ceea ce așteaptă cetățenii noștri de la noi, și în realitate am putea include mai multe aspecte critice.
<P>
Faptul că este de datoria noastră de a investiga și de a fi critici este motivul pentru care comportamentul Consiliului este inacceptabil. În acest an Consiliul a făcut din nou tot posibilul pentru a ne împiedica să ne desfășurăm activitatea în calitate de auditori. A refuzat să ne trimită materialele relevante, a refuzat să răspundă la întrebările noastre și a refuzat să întâlnească Comisia de control bugetar pentru a purta o dezbatere deschisă, astfel cum fac toate celelalte instituții.
<P>
În mod evident, mă bucură faptul că reprezentantul Președinției maghiare a ales să fie aici. Acest lucru ar trebui să fie lăudabil. Cu toate acestea, atunci când vorbim despre un "acord informal” între Consiliu și Parlament, trebuie să spun că, în cazul în care există un astfel de acord, dorim să-l putem vedea. Consiliul are posibilitatea de a-l citi astăzi, în cazul în care un astfel de acord există. Am dori să-l vedem. Am cerut în mod repetat Consiliului să ne permită să îl avem, dar nu l-am primit niciodată. Acest lucru se datorează faptului că nu există. Prin urmare, grupul meu poate sprijini pe deplin propunerea de a nu acorda astăzi Consiliului descărcarea de gestiune. În schimb, solicităm Consiliului să renunțe la boicotarea Parlamentului European și să răspundă la întrebările pe care le adresăm referitoare la conturile sale.
<P>
Astăzi dezbatem conturile UE pentru 2009. Cu toate acestea, la fel de important precum ceea ce conturile ne spun este ceea ce fac acestea nu ne spun ceea ce este extrem de important pentru economia europeană. Acum câteva zile, Europol a publicat un raport privind crima organizată în UE. Raportul a constituit o lectură șocantă. Potrivit ziarului Le Monde, doar frauda în domeniul TVA costă multe miliarde de euro pe an. Există de asemenea fraudă în ceea ce privește cotele de CO2, precum și alte tipuri de fraude. Prin urmare, există cu siguranță motive pentru ca noi să continuăm și să ne intensificăm discuția privind modul în care economia UE poate fi organizată în interesul contribuabililor.
<SPEAKER ID="035" NAME="Marta Andreasen">
în numele Grupului EFD. - Dnă președintă, cred că este o nebunie ca acest Parlament European să aprobe bugetul pe 2009 al UE atunci când neregulile financiare sau posibilele fraude afectează între 2 % și mai mult de 5 % din totalul acestuia. Acestea nu sunt cifre inventate de mine pentru a se potrivi propagandei partidului politic, ci estimările Curții de Conturi Europene. Nivelul neregulilor pentru anul 2009 este anormal de mare și echivalează cu jumătate din contribuția Regatului Unit către UE pentru acest an, aproximativ 6,3 miliarde de euro. Această situație nu va fi pur și simplu tolerată în orice societate sau organizație: ar cădea capete.
<P>
Acest Parlament este creat pentru a aproba descărcarea de gestiune pentru 27 de agenții ale UE - organizații non-guvernamentale cvasi-autonome costisitoare și inutile -, în timp ce Curtea de Conturi Europeană a lansat o anchetă completă privind conturile acestora pentru anul 2009. Acest lucru ar trebui să reprezinte un semnal de alarmă înaintea votului. Repet, în termenii cei mai duri, că este o nebunie de a renunța la 523 de milioane de euro - să nu uităm - din banii contribuabililor, în timp ce brațul oficial de audit al UE investighează posibila fraudă și gestionarea incorectă financiară în cadrul acestor agenții. Amânarea Agenției pentru Medicamente și a CEPOL este fragmentară.
<P>
An după an auzim Comisia Europeană învinovățind statele membre pentru nereguli, dar aceasta nu face absolut nimic în această privință atunci când are puterea de a bloca finanțarea. În schimb, își propune să treacă de la o strategie de toleranță zero la una de risc admisibil atunci când vine vorba de fraude privind cheltuielile UE. Pentru a înrăutăți lucrurile, Comisia și Parlamentul solicită creșteri ale bugetului pentru următorii ani. Cele mai multe dintre aceste creșteri coincid cu zonele cu cel mai înalt nivel de nereguli. Acest lucru va fi o rușine absolută și un afront la adresa contribuabililor, în cazul în care acest Parlament acordă descărcarea de gestiune pentru conturile din 2009. Singura concluzie care poate fi trasă de la un vot în favoarea descărcării de gestiune este că acest Parlament și deputații acestuia aprobă în mod deschis gestionarea financiară defectuoasă sau mai rău decât atât.
<P>
Fac apel către prim-ministrul britanic de a reduce contribuția Regatului Unit către UE, conform valorii neregulilor în cazul în care Parlamentul European nu reușește să acționeze în interesul contribuabilului britanic.
<SPEAKER ID="036" NAME="Martin Ehrenhauser" AFFILIATION="NI">
(DE) Dnă președintă,
<P>
dați-mi, vă rog, posibilitatea de a face un apel foarte general către colegii mei deputați în ceea ce privește procedura de descărcare de gestiune. Controlul bugetar - și, prin urmare, de asemenea, procedura de descărcare de gestiune - este, fără îndoială, un element esențial al activității parlamentare, dar în opinia mea, această procedură de descărcare de gestiune nu are nicio fermitate. Chiar dacă descărcarea de gestiune este refuzată, nu există nicio posibilitate reală de a aplica sancțiuni cu caracter obligatoriu; singurul lucru care se poate face este ca președintele Parlamentului European să inițieze o procedură de încălcare a dreptului comunitar la Curtea Europeană de Justiție. În cazul în care descărcarea de gestiune va fi refuzată pentru Parlamentul European, am ajunge în situația absurdă ca președinția Parlamentului să inițieze procedurile de încălcare împotriva ei însăși. Nu există nicio îndoială că este necesară reforma în legătură cu acest aspect.
<P>
Mai mult decât atât, faptul că baza legală a procesului de descărcare de gestiune a fost orientată în principal către Comisie, având tendința de a acorda descărcarea de gestiune reciproc cu alte instituții, creează o anumită incertitudine juridică pe care ar trebui să o prevenim. În practică, ceea ce rămâne sunt alte pârghii politice pe care le putem folosi. Aceasta nu este suficient pentru această procedură de descărcare de gestiune. Eu, împreună cu colegii mei deputați, am dori, prin urmare, să acționăm în direcția reformării procesului de descărcare de gestiune.
