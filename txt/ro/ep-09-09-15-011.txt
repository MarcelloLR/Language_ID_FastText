<CHAPTER ID="011">
Declaraţia preşedintelui desemnat al Comisiei (dezbatere)
<SPEAKER ID="143" NAME="Preşedintele">
Următorul punct pe ordinea de zi îl reprezintă declaraţia preşedintelui desemnat al Comisiei.
<SPEAKER ID="144" NAME="José Manuel Barroso" LANGUAGE="FR">
Dle Preşedinte, doamnelor şi domnilor, trăim vremuri fără precedent. Eu personal sunt convins că în viitor cărţile de istorie vor face referire la era de dinaintea crizei financiare şi la era de după criza financiară. Totuşi, această criză nu este numai financiară, economică şi socială. Este, de asemenea, o criză a valorilor. De aceea consider că esenţa răspunsului nostru la această criză trebuie să fie modelul nostru social european, economia noastră socială de piaţă.
<P>
În acelaşi timp, criza a arătat cât de interdependenţi am devenit în această eră a globalizării. Există criza financiară, dar există, de asemenea, criza energetică. Există probleme legate de siguranţa alimentară şi schimbarea climatică, un domeniu în care Europa este lider în prezent. De aceea simt că putem spune că acesta este momentul adevărului pentru Europa. Dorim să modelăm globalizarea după valorile noastre, prin apărarea intereselor noastre, sau dorim doar să suportăm globalizarea, lăsându-ne conduşi de alţii?
<P>
Pentru mine alegerea este clară. Trebuie să facem faţă acestei provocări deoarece, dacă nu facem acest lucru împreună, Europa este în pericol de a fi marginalizată. Avem experienţă. Nu cred că vreo altă regiune din lume a avut aceeaşi experienţă pe care am avut-o noi, experienţa stabilirii unei pieţe interne, a unor norme comune, a unor instituţii comune şi chiar a unei monede unice şi a unor politici de solidaritate şi coeziune. Avem această experienţă unică. Prin urmare, consider că, în loc să suferim consecinţele globalizării, o putem modela, pentru că suntem, prin natura noastră, un laborator de globalizare; suntem campionii guvernării globale.
<P>
Acum nu avem timp de status quo sau de rutină. Trebuie să avem o agendă pentru schimbare. Avem nevoie de o Europă puternică acum mai mult decât oricând. Prin Tratatul de la Lisabona vom deveni mai puternici în viitor şi vom fi mai în măsură să acţionăm.
<P>
Când spun o Europă mai puternică, să ne fie clar ce înseamnă. Nu înseamnă în mod necesar un nivel mai ridicat de centralizare a competenţelor. Sunt dedicat principiului democratic al subsidiarităţii, legată, desigur, de solidaritate, conform căruia deciziile se iau la nivelul cel mai potrivit.
<P>
Când mă refer la o Europă mai puternică, mă refer, de asemenea, la spiritul european, la cultura de luare a deciziilor la nivel european, la metoda comunitară de lucru şi la voinţa de a acţiona împreună - nu numai la capacitatea de a acţiona, ci şi la voinţa de a acţiona, la voinţa politică. Avem nevoie de o Europă care nu face compromisuri când este vorba despre apărarea valorilor şi intereselor sale, care respinge protecţionismul de orice tip, însă fără a fi naivă, şi care poate demonstra spiritul său proactiv. Acest spirit proactiv este cel care ne-a ghidat în timpul elaborării documentului pe care vi l-am transmis înaintea acestei şedinţe.
<P>
Mandatul Comisiei pe care o prezidez în prezent a fost cel al primei comisii a Europei extinse, a Europei mari a celor 27. Cred că, acum că am consolidat această Europă, există condiţiile pentru o nouă ambiţie: o nouă ambiţie socială, deoarece este criză, iar şomajul reprezintă principala problemă cu care se confruntă europenii; o nouă ambiţie cu privire la combaterea schimbărilor climatice, un domeniu în care jucăm deja un rol major; şi o nouă ambiţie legată de modul în care abordăm globalizarea.
<P>
Cea de-a doua chestiune este - discutăm despre discriminare în acordarea de fonduri publice, din punct de vedere geografic sau între naţiuni şi state - dar cum rămâne cu sectoarele? Este echitabil ca aceste întreprinderi mari să obţină fonduri publice din banii contribuabililor, în timp ce întreprinderile mici şi de familie nu obţin? Nu reprezintă aceasta o încălcare fundamentală a principiului egalităţii de şase între operatorii economici din Uniunea Europeană?
<P>
Cred că acum a venit timpul să obţinem un consens mai larg, precum şi să convenim pe cât posibil asupra direcţiei de urmat. În faţa tuturor celor prezenţi astăzi m-am angajat anterior că - în cazul în care sunt confirmat de acest Parlament - voi aplica acele orientări politice în timpul celui de-al doilea mandat şi le voi transpune, împreună cu viitorii comisari, în următorul program legislativ şi de lucru al Comisiei. Nu voi repeta acum acele orientări, dar consider, în urma discuţiilor cu dumneavoastră, că va fi util ca o parte dintre elementele orientărilor să devină mai concrete şi, de asemenea, să fie încorporate o parte dintre sugestiile dumneavoastră. În interesul transparenţei, aş dori să subliniez acele domenii împreună cu dumneavoastră.
<P>
Mai întâi, linia de bază: pe măsură ce punem în aplicare planul nostru de relansare pentru a ieşi din această criză economică şi financiară, trebuie să ne gândim şi la viitor. Trebuie să ne revigorăm economia noastră de piaţă socială, de incluziune. Vom investi în noi surse de creştere durabilă, în creşterea ecologică inteligentă, în reţelele viitorului, de la infrastructura digitală la superreţelele europene pentru energie electrică şi gaze - toate acestea în vederea promovării unor niveluri ridicate de ocupare a forţei de muncă şi ale prestaţiei sociale şi pentru a consolida modelul european de societate, în acelaşi timp obţinând rezultate într-o lume din ce în ce mai competitivă.
<P>
Solidaritatea trebuie să rămână esenţială. De aceea, în afară de toate deciziile deja luate şi propuse în termeni de fonduri structurale şi în termeni de dublare a sprijinului pentru balanţa de plăţi pentru unele ţări aflate în dificultate, doresc să mă angajez că voi utiliza toate instrumentele aflate la dispoziţia mea pentru a ajuta acele state membre care se confruntă cu constrângeri bugetare grave - şi anume noile state membre - să se relanseze.
<P>
Însă nu ne putem întoarce la modelul de creştere anterior. Acesta s-a dovedit în mod clar instabil. Trebuie să creăm condiţiile în care tranziţia la o economie cu emisii reduse de carbon reprezintă o sursa unui avantaj competitiv pentru afacerile noastre, o sursă de locuri de muncă pentru lucrătorii noştri şi o sursă de speranţă pentru generaţiile viitoare. Da, sunt de acord cu aceia dintre dumneavoastră care aţi afirmat că nu este suficientă coordonarea. Da, trebuie să elaborăm o agendă europeană originală. Da, avem nevoie de o viziune integrată pentru o strategie europeană coerentă, o strategie a Uniunii Europene pentru 2020, care se bazează pe pieţe deschise, combinând noi surse de creştere durabilă, ocuparea forţei de muncă şi coeziune socială, agenda noastră privind clima şi siguranţa energetică, o abordare nouă a politicii industriale şi trecerea la o societate bazată pe cunoaştere. Susţin plasarea unui accent special asupra inovării şi a măsurilor de sprijinire a IMM-urilor. Da, aceasta înseamnă revizuirea Strategiei de la Lisabona după 2010. Da, avem nevoie de o abordare mult mai integrată a elementelor economice, sociale şi de mediu ale diferitelor strategii. În calitate de preşedinte al Comisiei, mă angajez să depun toate eforturile pentru a convinge şi statele membre să accepte această abordare privind coerenţa şi coordonarea.
<P>
Am susţinut în cadrul orientărilor că economia are nevoie de un sistem financiar mai etic, mai robust şi mai responsabil. Reglementarea şi supravegherea nu au ţinut pasul cu integrarea şi inovarea pieţelor financiare - nu în Europa; nu la un nivel global. Permiteţi-mi să spun că am fost şocat de nivelul comportamentului neetic pe care l-am constatat. Nu putem permite o revenire la situaţia de până acum. Problema primelor, de exemplu, necesită măsuri urgente. Ne aflăm acum în poziţie de conducere în G20 - un proces care, să ne reamintim, a fost demarat în Europa - dar este adevărat că mai sunt multe lucruri de făcut. Săptămâna viitoare, în ajunul reuniunii G20 de la Pittsburgh, Comisia va adopta propuneri pentru consolidarea unui adevărat sistem european de supraveghere - un sistem care să reflecte natura integrată a pieţei noastre unice.
<P>
O analiză a acţiunilor noastre pe o perioadă de trei ani va oferi ocazia de a constata ce măsuri sunt necesare în continuare. Este esenţial să avem reglementări care să asigure responsabilitatea şi legitimitatea sectorului financiar, fără a sufoca inovarea. Doresc ca Europa să-şi păstreze poziţia de lider mondial al serviciilor financiare.
<P>
În cadrul orientărilor propuse de mine am explicat, de asemenea, motivul pentru care criza necesită o concentrare mai puternică asupra dimensiunii sociale în Europa, la toate nivelurile de luare a deciziilor - în Europa, dar şi la nivel naţional. Este posibil ca sectorul financiar şi economia să prezinte semne de relansare - dar să ne fie clar - criza nu s-a terminat pentru cei care şi-au pierdut locurile de muncă şi nu putem spune că a luat sfârşit până nu revenim la crearea de locuri de muncă în loc de creşterea şomajului.
<P>
Doresc să-mi exprim angajamentul de a obţine creşterea ocupării forţei de muncă şi a coeziunii sociale printr-un număr de măsuri pe care le-am discutat cu unii dintre dumneavoastră.
<P>
Mi-am exprimat clar devotamentul faţă de respectarea drepturilor sociale fundamentale şi faţă de principiul liberei circulaţii a lucrătorilor. Interpretarea şi punerea în aplicare a directivei privind detaşarea lucrătorilor prezintă lacune în ambele privinţe. De aceea sunt hotărât să propun, cât mai curând posibil, un regulament în vederea soluţionării problemelor apărute. Acest regulament va face obiectul procedurii de codecizie a Parlamentului European şi a Consiliului. Un regulament are avantajul de a oferi mult mai multă siguranţă juridică decât revizuirea directivei în sine, care ar lăsa prea mult loc pentru transpuneri naţionale divergente şi ar dura mai mult să producă efecte reale în acest domeniu. Cu toate acestea, în cazul în care în timpul elaborării regulamentului descoperim că există domenii în care este nevoie să revizuim directiva, nu vom ezita să facem acest lucru. Permiteţi-mi să fiu clar - sunt angajat în combaterea dumpingului social în Europa, indiferent de forma acestuia.
<P>
A fost ridicată, de asemenea, problema evaluărilor impactului social pentru toate propunerile viitoare şi sunt de acord că acestea sunt necesare. Primul caz de testare a unei astfel de evaluări a impactului social ar trebui să îl constituie revizuirea directivei privind timpul de lucru. Pe baza acestei evaluări a impactului, viitoarea comisie va consulta partenerii sociali şi va elabora o propunere legislativă cuprinzătoare.
<P>
În cadrul orientărilor am subliniat importanţa serviciilor de interes general pentru modelul nostru european de societate. Tratatul de la Lisabona stipulează clar acest lucru şi sunt pregătit să colaborez cu dumneavoastră la dezvoltarea unui cadru de calitate pentru serviciile de interes general.
<P>
Am subliniat, de asemenea, egalitatea de gen şi necesitatea de a elimina diferenţa de remunerare între femei si bărbaţi, astfel că mă angajez să colaborez cu dumneavoastră în vederea elaborării unei Carte a femeilor, pentru a celebra cea de-a 15-a aniversare a Conferinţei de la Beijing, în 2010.
<P>
În cadrul orientărilor, mi-am exprimat hotărârea de a eficientiza inovaţiile Tratatului de la Lisabona în domeniul relaţiilor internaţionale, inclusiv Serviciul European pentru Acţiune Externă şi poziţiile de Înalt Reprezentant şi vicepreşedinte al Comisiei. Consider că acestea reprezintă unele dintre cele mai importante inovaţii ale Tratatului de la Lisabona şi mă angajez în direcţia consolidării cooperării cu Parlamentul European în domeniul afacerilor externe în general.
<P>
Cu toate acestea, Europa are nevoie de acţiuni pe măsura ambiţiilor. După cum am afirmat în cadrul orientărilor, acest lucru necesită o reformă amănunţită a bugetului Uniunii Europene, care să acopere elementele de cheltuieli şi venituri. Trebuie să trecem de la o concentrare limitată asupra soldurilor nete la o abordare bazată pe solidaritate, repartizarea sarcinilor şi echitate. Aceasta include, de asemenea, problema resurselor proprii. Uniunea Europeană trebuie să deţină o modalitate mai transparentă şi mai eficientă de finanţare a politicilor sale şi sunt pregătit - cu sprijinul acestui Parlament, sper - să susţin acest lucru în faţa statelor membre, pe măsură ce remodelăm bugetul Uniunii. De asemenea, doresc să colaborez mai strâns cu Banca Europeană de Investiţii pentru a căuta forme inovatoare de finanţare.
<P>
Sunt dedicat, de asemenea, reglementării inteligente şi doresc să reiterez că simplificarea procedurilor şi reducerea obligaţiilor administrative ale întreprinderilor, în special ale IMM-urilor, vor rămâne o prioritate a viitoarei Comisii. Această sarcină - precum şi Comitetul de evaluare a impactului şi evaluarea ex-post - va intra sub directa mea autoritate pentru a se reflecta în totalitate prioritatea pe care i-o acord. Voi apăra, de asemenea - cum am procedat de-a lungul anilor, iar uneori în situaţii dificile - integritatea pieţei unice, deoarece, fără o piaţă unică şi fără o politică de coeziune, nu vom avea niciodată o Uniune Europeană.
<P>
Dar de ce să ne oprim aici? De ce să apărăm numai piaţa internă? Doresc să completez verigile lipsă pentru ca întreprinderile şi consumatorii să poată profita de toate avantajele acesteia.
<P>
Onorabili deputaţi, mă angajez să transpun aceste priorităţi în organizarea viitorului colegiu, după confirmarea de către dumneavoastră, dar vă pot împărtăşi deja câteva dintre modificările organizatorice pe care intenţionez să le introduc.
<P>
Voi crea un post de Comisar pentru justiţie, drepturi fundamentale şi libertăţi civile, incluzând drepturile cetăţenilor şi ale minorităţilor ca o reflectare a faptului că Uniunea Europeană este o comunitate de drepturi şi valori.
<P>
Voi crea, de asemenea, postul de Comisar pentru afaceri interne şi migraţie, incluzând securitatea. Una dintre atribuţiile de bază ale acestui comisar va fi dezvoltarea unei abordări cu adevărat comune privind migraţia: promovarea integrării migranţilor legali, combaterea migraţiei ilegale şi a activităţilor infracţionale conexe, precum şi asigurarea solidarităţii între statele membre. Avem nevoie de solidaritate. Avem nevoie de solidaritate când trebuie să oferim sprijin prietenilor din zona Baltică sau ţărilor afectate de criza gazelor naturale dintre Rusia şi Ucraina, dar avem nevoie, de asemenea, de solidaritate şi când oferim sprijin prietenilor din zona Mediteraneană, atunci când se confruntă cu provocări cărora nu le pot face faţă singuri.
<P>
Voi crea, de asemenea, postul de Comisar pentru acţiuni climatice pentru a reflecta faptul că schimbările climatice reprezintă o provocare care trebuie abordată în cadrul tuturor politicilor noastre. Un Comisar pentru acţiuni climatice dedicat va transmite, de asemenea, un semnal important legat de faptul că, indiferent de nivelul ambiţiei care provine de la Copenhaga, Europa are intenţii serioase privind păstrarea elanului pentru acţiune.
<P>
Avem nevoie şi de o revizuire fundamentală a modului în care instituţiile europene accesează şi utilizează consilierea ştiinţifică. În cadrul viitoarei Comisii doresc să creez postul de Consilier ştiinţific şef care va furniza consiliere ştiinţifică proactivă în toate etapele de dezvoltare şi elaborare a politicilor. Acest lucru va reflecta prioritatea centrală pe care o acord cercetării şi inovării. Cred ca avem multe de făcut în acest domeniu. Dacă există un domeniu în care eforturile fragmentate în Europa nu conduc la rezultatele pe care le dorim, acela este exact domeniul cercetării şi inovării. Cred că, de la combaterea schimbărilor climatice la securitatea energetică, există şanse de reuşită în cazul în care dorim să lucrăm împreună în domeniul cercetării şi inovării pentru Europa.
<P>
Ceea ce propun reprezintă o agendă cu adevărat transformatoare pentru Europa. Pentru a realiza această ambiţie, am sugerat un parteneriat special între Parlament şi Comisie. Reprezentăm cele două instituţii europene prin excelenţă, iar acest lucru ne conferă o responsabilitate specială de a crea un adevărat spaţiu public european pentru dezbatere. Sunt hotărât să-mi aduc contribuţia la democraţia parlamentară europeană.
<P>
Am avut ocazia de a discuta acest lucru în ultimele luni cu Preşedintele Buzek, fapt ce a condus la multe îmbunătăţiri propuse în cadrul orientărilor elaborate de mine, cum ar fi stabilirea în mod regulat a unui timp afectat întrebărilor. În urma reuniunilor cu grupurile, sunt pregătit să preiau sugestiile efectuate de unii dintre dumneavoastră, nu numai de a reuni Conferinţa preşedinţilor periodic, ci şi de a institui un dialog adecvat cu Conferinţa preşedinţilor de comisie. Mai concret, voi invita Conferinţa preşedinţilor de comisie să întâlnească întregul Colegiu al comisarilor în fiecare an, înainte de adoptarea programului legislativ şi de lucru al Comisiei.
<P>
Trăim într-adevăr în vremuri excepţionale, vremuri de nesiguranţă şi schimbări de putere. Este posibil să apară o schimbare fundamentală în relaţiile dintre cele mai importante puteri din lume şi, în aceste vremuri de anxietate, există într-adevăr un risc crescut de apariţie a izbucnirilor de egoism naţional, a naţionalismului pur, a naţionalismului urât şi a unor forme de extremism. Există un real pericol ca realizările noastre în privinţa integrării europene să fie puse sub semnul întrebării. De aceea cred că este important să avem această relaţie specială între Comisie şi Parlament, pentru a combate aceste izbucniri de egoism naţional.
<P>
Permiteţi-mi să închei cu o pledoarie adresată fiecăruia dintre dumneavoastră. Acum, mai mult decât oricând, avem nevoie de o Europă puternică şi de o Comisie Europeană puternică - să fim cinstiţi, o Comisie puternică trebuie să fie o Comisie politică - însă o Comisie politică nu trebuie să devină o Comisie partizană. În calitate de preşedinte al Comisiei, partidul meu este Europa. Viitorul Colegiu, la fel ca şi cel actual, va fi format dintr-un număr semnificativ de membri, dintr-o varietate de familii politice. Sunt angajat ca diversitatea politică a Europei să fie reflectată în cadrul colegiului, precum şi în cele mai importante poziţii. Numai prin acest sprijin din partea tuturor partidelor putem avea, de fapt, o Europă puternică şi o Comisie puternică.
<P>
Avem nevoie de o Comisie care realizează ceea ce promite. Avem nevoie, de asemenea, de un Parlament capabil să mobilizeze majorităţile efective necesare pentru o Europă a acţiunii. Dacă dorim o Comisie puternică, care să fie uneori fermă pe poziţii în faţa statelor membre şi a izbucnirilor naţionale de egoism, trebuie să acordăm Comisiei sprijinul puternic de care are nevoie.
<P>
Toţi avem propriile poziţii ideologice, politice diferite şi provenim din familii politice foarte diferite, dar cred că în vremuri ca cele în care trăim, în vremuri de criză, dincolo de convingerile noastre, avem nevoie, de asemenea, de o etică puternică a responsabilităţii europene. La această etică a responsabilităţii europene fac apel către fiecare dintre dumneavoastră - apelul meu cu pasiune pentru Europa. Haideţi să ne îmbarcăm în această călătorie europeană împreună.
<P>
(Aplauze prelungite)
<SPEAKER ID="146" NAME="Joseph Daul" LANGUAGE="FR">
Dle Preşedinte, doamnelor şi domnilor, în luna iunie, cetăţenii Europei au confirmat sprijinul pentru Grupul Partidului Popular European (Creştin-Democrat), astfel grupul nostru devenind forţa conducătoare din acest Parlament, pentru a treia oară consecutiv.
<P>
Prin votul lor, concetăţenii noştri şi-au exprimat opţiuni clare: au ales în favoarea unei Europe stabile şi puternice, într-o perioadă de criză şi îndoială; au ales în favoarea unei economii de piaţă sociale, bazată pe norme etice; şi au ales în favoarea unei politici responsabile privind clima şi energia. Având în vedere că Grupul PPE a fost singurul partid care a numit un candidat pentru preşedinţia Comisiei, cu câteva luni înainte de alegeri, ulterior cetăţenii Europei au aprobat implicit alegerea dlui Barroso, acordându-ne cele mai multe voturi.
<P>
La rândul meu, sunt mândru că Grupul PPE a făcut această alegere şi, îndrăznesc să afirm, sunt mândru că şi-a asumat acest risc.
<P>
Toată lumea ştie că priorităţile Grupului PPE sunt: cele care au inspirat părinţii Europei şi care continuă să inspire majoritatea guvernelor din Europa de astăzi. Cea mai mare parte a acestor obiective este împărtăşită şi susţinută de actualul preşedinte al Comisiei, dl Barroso.
<P>
Doamnelor şi domnilor, Grupul PPE îl susţine pe dl Barroso deoarece şi-a demonstrat calităţile. Le-a demonstrat în cazul pachetului legislativ privind schimbările climatice şi energia şi a permis ca Europa să deţină o poziţie de pionierat pe plan mondial în lupta împotriva încălzirii globale. Această Europă în poziţie de pionierat va reprezenta un model de urmat la Conferinţa de la Copenhaga. Şi-a demonstrat calităţile ridicând standardele morale în cadrul sistemelor financiare, permiţând ca Europa să fie prima care îşi însuşeşte lecţiile unei crize financiare pe care nimeni, chiar nimeni, nu a anticipat-o. Europa şi Comisia Barroso sunt cele care arată partenerilor noştri din SUA şi Asia direcţia de urmat în cadrul G20.
<P>
În trecut, Europa a fost descrisă drept un pitic politic. Nu putem decât să ne exprimăm satisfacţia că, în privinţa celor două aspecte de importanţă majoră pentru europeni - criza şi schimbările climatice - Europa se află în sfârşit în prima linie.
<P>
Aş adăuga că dl Barroso este primul candidat la preşedinţia Comisiei care a implicat atât de mult Parlamentul în activitatea sa, precum şi în elaborarea orientărilor sale. Este primul care a propus un parteneriat real între aceste două instituţii, prin intermediul unei întregi serii de măsuri concrete.
<P>
Consider că aceasta este o evoluţie importantă a activităţii parlamentare europene; este o ocazie de care, noi, deputaţii europeni, trebuie să profităm. De aceea, grupul meu speră că preşedintele Barroso va forma o nouă Comisie şi va începe activitatea cât mai rapid posibil.
<P>
Evident, preşedintele Comisiei nu poate reprezenta un singur partid. Evident, acesta trebuie să ajungă la un compromis cu un colegiu de comisari care aparţin mai multor familii politice. Considerăm binevenit acest lucru, deoarece Europa poate fi clădită numai în spiritul deschiderii şi al consolidării consensului.
<P>
Prin urmare, dle Preşedinte, dnă preşedintă a Consiliului, trebuie să fac un apel la dumneavoastră. După alegerea preşedintelui Comisiei, trebuie începută imediat formarea restului colegiului, indiferent de tratatul în vigoare.
<P>
În ceea ce vă priveşte, dle Barroso, în cazul în care, după cum sper, majoritatea deputaţilor vă vor acorda sprijinul mâine, acesta nu va reprezenta un cec în alb. Ştiţi acest lucru, dar este datoria mea să îl repet aici. Având în vedere că Grupul PPE împărtăşeşte majoritatea convingerilor dumneavoastră, aveţi, de asemenea, o responsabilitate: de a vă asigura că în următorii cinci ani activitatea Comisiei dumneavoastră ne va îndeplini aşteptările, precum şi pe cele ale europenilor.
<P>
Avem încredere în dumneavoastră, însă să nu aveţi nicio îndoială că nu ne vom îndeplini îndatoririle de organism legislativ în cadrul parteneriatului pe care îl veţi propune.
<P>
Doamnelor şi domnilor, vă mulţumesc pentru atenţie.
<P>
(Aplauze)
<SPEAKER ID="147" NAME="Martin Schulz" LANGUAGE="DE">
Dle Preşedinte, doamnelor şi domnilor, m-am întrebat în ultimele zile de ce un candidat atât de controversat în toate grupurile din acest Parlament produce atât de puţine controverse în Consiliu. Cred că răspunsul este evident. Dacă aş fi fost un şef de guvern, l-aş fi ales, de asemenea, pe José Manuel Durão Barroso. Nu ar fi existat niciun alt avocat care să reprezinte mai bine interesele Consiliului European în ultimii cinci ani. Din acest motiv, apelul dumneavoastră, dle Barroso, la cooperare cu Parlamentul este corect, dar vine prea târziu.
<P>
(Aplauze)
<P>
Unul dintre aspectele din ultimii cinci ani a fost faptul că aţi fost în mod constant în slujba guvernelor din Uniunea Europeană, iar acesta este exact unul dintre motivele pentru care există atâta scepticism în privinţa dumneavoastră. Mulţi prieteni sunt mai periculoşi decât duşmanii. V-aţi încheiat discursul aproape susţinând că: "Sunt candidatul tuturor!” înainte ca dl Daul să spună: "Acesta este candidatul Grupului Partidului Popular European”. Ce risc v-aţi asumat, dle Barroso! Ce motiv ar avea o altă majoritate posibilă a acestei camere să vă aleagă, dacă programul dumneavoastră este programul Grupului Partidului Popular European?
<P>
Am fi putut începe cu o majoritate diferită. În luna iulie am văzută o posibilă formulă majoritară în această cameră, pe baza a diverse consideraţii între diferite grupuri, pe care Guy Verhofstadt le-a cuprins într-o majoritate proeuropeană bazată pe reformă. Acest lucru a determinat amânarea votului până în luna septembrie şi probabil că ar fi fost posibile şi alte lucruri. Din nefericire, Grupul Alianţei Liberalilor şi Democraţilor pentru Europa nu şi-a mai sprijinit liderul, altfel acest lucru ar fi fost posibil. De aceea votăm astăzi şi cântărim dacă ceea ce spuneţi este convingător.
<P>
Cu toate acestea, abia aţi început să vă concentraţi asupra unui program, după care aţi început să vă ocupaţi de ceva diferit. În ultimele zile v-aţi trimis mesagerii cu următorul mesaj: "Moi, j'ai la majorité, deţin majoritatea”. Este posibil să aveţi majoritatea mâine. Se poate întâmpla astfel. Probabil că veţi avea majoritatea mâine, care constă în Grupul PPE şi în Grupul ALDE, a căror majoritate vor vota pentru dumneavoastră şi, desigur, singurul grup care va vota pentru dumneavoastră în unanimitate, imediat şi fără ezitare: Conservatorii şi Reformiştii Europeni, partidul dlui Kaczyński şi al fratelui acestuia, partidul dlui Klaus, partidul Tory. După cum aţi afirmat, doriţi să obţineţi o majoritate în favoarea Tratatului de la Lisabona, dar acesta este partidul ai cărui membri se opun tratatului. Cum puteţi conduce Europa într-un mod proeuropean dacă intraţi în alianţe de acest fel?
<P>
(Aplauze)
<P>
În plus, nu este vorba numai despre dumneavoastră. Este adevărat că este vorba şi despre dumneavoastră, dar este vorba şi despre întrebarea: Barroso - da sau nu? Este vorba despre întrebarea dacă veţi obţine o majoritate - da sau nu? Cu toate acestea, este vorba şi despre alt aspect. Este vorba despre direcţia Europei ca întreg, iar această decizie nu vă aparţine în totalitate. În acest caz, Consiliul şi, mai presus de toate, acest Parlament, sunt implicate, de asemenea, în luarea deciziei în legătură cu componenţa colegiului şi cu portofoliile pe care le veţi pune la dispoziţie, precum şi în legătură cu programul pentru următorii cinci ani pe care îl veţi prezenta.
<P>
Este vorba despre dumneavoastră, dar este vorba, de asemenea, şi despre faptul dacă vom reuşi în cele din urmă să reglementăm piaţa internă şi pieţele financiare şi dacă vom reuşi în sfârşit să oprim munca ieftină în Europa, care distruge coeziunea socială a societăţii noastre. Este vorba, de asemenea, dacă reuşim să aducem o schimbare de direcţie în Uniunea Europeană, pe care Comisia, ca întreg, trebuie să o sprijine.
<P>
Prin urmare, pentru noi este vorba, de asemenea, de aspecte legate de program. Nu este suficient să reducem Europa la întrebarea legată de o singură persoană şi la întrebarea dacă această persoană are o majoritate sau nu. Avem nevoie de mai mult! Avem nevoie de evaluări ale impactului social. Aţi afirmat că le veţi realiza. Vă vom judeca după acest criteriu, dacă veţi face într-adevăr acest lucru, dacă sunteţi pregătit să elaboraţi reglementări împreună cu Parlamentul pe baza unui acord interinstituţional.
<P>
În viitor, Comisia trebuie să ia în considerare dinainte care vor fi efectele măsurilor sale asupra sistemelor de asigurări sociale din statele membre. Dorim şi avem nevoie de o directivă pentru servicii publice, pentru servicii de interes general. Nu trebuie să fie cazul ca viitoarea Comisie să nu aibă odihnă până ce nu va fi privatizat şi ultimul cimitir public din Europa. Această strategie trebuie oprită în cele din urmă. Avem nevoie, de asemenea, de o schimbare de direcţie în privinţa politicii salariale din Europa.
<P>
Orice instrument am alege, dle Barroso, aştept să aud o singură propoziţie din partea dumneavoastră. Nu aţi spus-o nici astăzi. Cu toate acestea, mă aştept să o spuneţi la un moment dat. Obiectivul Comisiei, în special ca urmare a verdictului Curţii de Justiţie a Comunităţilor Europene în cauza Viking, Laval şi Rüffert, trebuie să fie remunerarea egală pentru muncă egală în acelaşi loc, atât pentru bărbaţi, cât şi pentru femei.
<P>
Acestea sunt aspectele legate de programe şi conţinut pe care dorim să le discutăm cu dumneavoastră, dar nu numai cu dumneavoastră. Este vorba, de asemenea, de cine sunt comisarii şi ce portofolii vor avea. Nu ştiu ce a produs mai multe daune Europei, dumneavoastră înşivă sau faptul că nu l-aţi împiedicat pe dl McCreevy să facă ce a fost în măsură să facă. Avem nevoie de o schimbare de direcţie în cadrul UE. După aceste criterii vă vom judeca.
<P>
(Aplauze)
<P>
Prin urmare, putem vedea o legătură între votul de mâine şi votul final în ceea ce priveşte Comisia. Există o cale de a ajunge acolo. Există posibilitatea de obţine un acord şi o încredere mai mare decât în prezent. Cu toate acestea, în ceea ce priveşte bilanţul dumneavoastră pentru ultimii cinci ani şi ceea ce ne-aţi prezentat până acum - nu vorbesc despre ce se poate întâmpla în viitor, ci de ce ceea ce se află în prezent pe masă - vă pot spune un lucru cu certitudine: nu aveţi sprijinul grupului meu.
<P>
(Aplauze)
<SPEAKER ID="148" NAME="Preşedintele">
Doresc să vă informez că avem un nou regulament de procedură. Poate că nu au luat la cunoştinţă de acesta toţi deputaţii. Conform regulii, în cazul în care în timpul unui discurs deputaţii prezenţi în cameră ridică un cartonaş albastru, aceştia pot adresa o întrebare persoanei care vorbeşte. Întrebarea nu trebuie să dureze mai mult de jumătate de minut şi poate fi adresată numai cu acordul vorbitorului. Aceasta este o regulă nouă, care nu exista până acum. Prin acest lucru se intenţionează animarea dezbaterilor.
<SPEAKER ID="149" NAME="Miguel Portas" AFFILIATION="GUE/NGL">
(PT) Dle Preşedinte, voi fi foarte scurt: Dle Schultz, v-am ascultat cu atenţie şi sunt de acord cu o mare parte dintre aspectele prezentate preşedintelui Comisiei, care candidează din nou. V-am auzit spunând chiar că socialiştii nu sprijină numai dreapta şi că Europa nu este formată numai din dreapta. Vă întreb câţi deputaţi din grupul dumneavoastră parlamentar - socialişti, portughezi, spanioli sau englezi - au acordat deja sprijinul lor noului candidat, indiferent de opiniile pe care le susţineţi, dle Schultz?
<SPEAKER ID="150" NAME="Martin Schulz" AFFILIATION="S&amp;D">
(DE) Dle Preşedinte, trebuie să admit că nu-l cunosc pe colegul deputat. Cu toate acestea, sunt bucuros că, pe măsură ce noi deputaţi...
<P>
(Interpelări)
<P>
Este aici de ceva vreme? Nu l-am observat într-adevăr până acum. Având în vedere ce am auzit, acum înţeleg de ce.
<P>
Vom decide în această seară asupra votului final pentru grupul nostru. Nu ştiu cât de profund democratice sunt structurile din partidul dumneavoastră, însă noi constituim un partid democratic, astfel că vom decide în această seară prin intermediul unui vot democratic.
<SPEAKER ID="151" NAME="Preşedintele">
Doresc să precizez că este prevăzută o singură întrebare la un discurs, deoarece altfel este posibil să nu putem încheia dezbaterea.
<SPEAKER ID="152" NAME="Guy Verhofstadt" LANGUAGE="FR">
Dle Preşedinte, de la începutul acestei proceduri de numire, după cum ştiţi, Grupul Alianţei Liberalilor şi Democraţilor pentru Europa a afirmat că miza este programul pentru următorii cinci ani, nefiind o chestiune legată de persoane sau personalităţi. Ceea ce contează este: programul pe care îl prezintă candidatul, cel pe care îl prezintă acum în linii mari, apoi programul detaliat, care va fi prezentat spre sfârşitul anului, sper, când va fi finalizată Comisia.
<P>
În al doilea rând, la cererea unora dintre colegii mei, grupul nostru a dezbătut îndelung, de asemenea, dacă ar trebui să aşteptăm înainte de a lua o decizie finală. Am sprijinit această idee în luna iulie deoarece am considerat că este necesar ca un candidat să aibă şi un program, ceea ce nu a fost cazul în trecut. Consider că am procedat corect, aşteptând până în iulie, fără a numi pe cineva şi aşteptând propuneri pe care să le dezbatem acum. Cu toate acestea, am considerat că odată ce candidatul şi-a prezentat orientările, nu avea rost să mai precizăm o dată că vom aştepta câteva săptămâni sau luni.
<P>
Trecem printr-o criză economică şi financiară, prin urmare avem nevoie de instituţii europene şi avem nevoie de o Comisie. Nu este foarte responsabil..
<P>
(Aplauze)
<P>
... Nu este foarte responsabil să spui în prezent "Haideţi să aşteptăm”. Ce anume să aşteptăm? Să aşteptăm două săptămâni, trei săptămâni, două luni, până când vin cu propuneri? Sunt deja aici. Haideţi să ne asumăm responsabilităţile, fie că votăm pentru, fie împotrivă, dar haideţi să ne asumăm responsabilităţile.
<P>
În al treilea rând, nu suntem foarte convinşi de orientările prezentate de candidat. Cred că aceste propuneri, oricât de detaliate sunt uneori, se bazează pe o filozofie defectuoasă şi anume aceea că, presupunând că recesiunea s-a încheiat, are loc o relansare şi că nu avem nevoie de politici comunitare suplimentare pentru a ieşi din criză. Acesta este un punct de pornire slab, deoarece sfârşitul recesiunii nu înseamnă că acesta este începutul relansării. Este posibil să intrăm în stagnare economică, cum este cazul în Japonia, care aşteaptă creşterea de 10-15 ani. De unde necesitatea, în plus, a unei noi strategii comunitare integrate care să depăşească cele 27 de planuri naţionale. Aceasta este cerinţa noastră ca liberali şi ca democraţi şi este la fel de important ca un plan pentru curăţarea băncilor să fie prezentat de Comisie cât mai curând posibil. Nu 27 de planuri diferite, cum avem astăzi, ci o abordare comună, consecventă, stabilită de Comisie.
<P>
Am auzit, dle Barroso, că aţi afirmat în cadrul grupului nostru că sunteţi pregătit să faceţi propuneri atât cu privire la această nouă strategie comunitară integrată, care să depăşească cele 27 de planuri naţionale, cât şi cu privire la această stabilizare europeană a sectorului bancar. Acest lucru este pozitiv, iar ceea ce solicităm este ca aceste două elemente să fie detaliate şi dezvoltate în programul pe care urmează să-l elaboraţi şi pe care urmează să-l prezentaţi Comisiei.
<P>
Sprijinul nostru este foarte clar. Este condiţionat. Aceasta înseamnă că sprijinul nostru va continua cât timp vom vedea că aceste elemente, şi anume o nouă strategie comunitară integrată, un plan pentru stabilizarea sectorului bancar, suplimentar faţă de chestiunile pe care le-aţi repetat astăzi în discursul dumneavoastră, un buget bazat pe resurse proprii şi o evaluare intermediară a supravegherii financiare se vor materializa în fiecare parte a programului Comisiei. Cu privire la acest subiect, trebuie să vă spun că eu cred în continuare că ar trebui utilizată structura Băncii Centrale Europene, nu propunerile de Larosière, care constituie în prezent punctul de pornire al Comisiei şi al Consiliului.
<P>
În cele din urmă, sprijinul nostru va depinde, după cum ştiţi, şi de noua structură a Comisiei. Dorim o Comisiei eficientă, cu competenţe distribuite mai echilibrat decât a fost cazul în trecut şi, în acest context, ne bazăm, de asemenea, pe promisiunea pe care aţi făcut-o grupului nostru, şi anume că în echipa dumneavoastră i se va oferi un loc unui comisar special din Comisia pentru libertăţi civile, justiţie şi afaceri interne, cu responsabilităţi privind drepturile fundamentale şi libertăţile civile. Este important ca acest comisar să fie responsabil împreună cu alţi comisari şi nu să fie doar o persoană care le furnizează opinii.
<P>
De aceea, pentru binele comun al Europei, avem nevoie de mai multă îndrăzneală şi de o Comisie mai ambiţioasă şi sperăm că veţi asigura acest lucru şi sperăm, de asemenea, că prin programul dumneavoastră final ne veţi îndeplini aşteptările.
<SPEAKER ID="153" NAME="Daniel Cohn-Bendit" LANGUAGE="FR">
Dle Preşedinte, preşedinte desemnat, doamnelor şi domnilor, mărturisesc că cred că am halucinaţii.
<P>
Mai întâi ni se spune: "totul s-a schimbat, deci rămân!” Motivul pentru care dl Barroso trebuie să rămână este pentru că totul se schimbă, iar domnia sa reprezintă stabilitatea într-o lume în schimbare. Aşa să fie.
<P>
Apoi ascult ceea ce are de spus dl Daul. Am făcut parte din campania electorală din Franţa. În Franţa, ni s-a spus în timpul campaniei electorale că de bănci se ocupă dl Sarkozy, de schimbările climatice se ocupă dl Sarkozy, de schimbarea în Europa, se ocupă dl Sarkozy. Acum îl aud pe dl Daul spunând că de schimbările climatice se va ocupa dl Barroso, de problemele X, Y sau Z se va ocupa dl Barroso. Vei fi certat la Elysée, prietene! Vei fi certat! În acelaşi timp, întreaga situaţie este incredibilă! Da, da, ştiu, mai 68, vă enervează, reveniţi mereu cu acelaşi refren. Vă voi explica într-o zi, dacă veţi dori să ştiţi despre acest lucru.
<P>
Tot ce vreau să spun este că acest loc, chiar aici, este locul în care avem dreptul să spunem orice. José Manuel Obama: Da, el poate! Poate face orice doreşte acum; poate face orice nu a putut face timp de cinci ani. Veţi vedea ce se va întâmpla. În acest context şefi de stat sau de guvern, dnă Malmström, aveţi grijă, zilele micului domn Barroso care vă ascultă s-au terminat. Va trebui să îl ascultaţi dumneavoastră pe dumnealui acum, domnia sa vă va impune o nouă politică integrată, nu o politică de coordonare, va trebui să vă lăsaţi conduşi... Nu, dar opriţi-vă, opriţi-vă dle Barroso! Ştim cum sunteţi! Timp de cinci ani în această cameră aţi afirmat nu o dată "Am greşit”, la fel cum am făcut şi eu, Daniel Cohn-Bendit, şi alţii...
<P>
Pentru că vorbiţi despre valori europene, vorbiţi despre etica europeană, dar problema este următoarea, dle Barroso. în cazul în care doriţi într-adevăr să schimbaţi lucrurile, trebuie să explicaţi ceva deputaţilor europeni şi cetăţenilor: răspunsul la criza financiară şi economică trebuie să fie, în acelaşi timp, un răspuns la criza ecologică. În plus, în cazul în care doriţi să răspundeţi acestor crize, trebuie să transformaţi Europa - nu este suficient s-o reformaţi - iar prin aceasta vreau să spun că trebuie s-o transformaţi din punct de vedere ecologic şi social. Trebuie puse sub semnul întrebării sistemele noastre de producţie. Băncile: de ce au luat-o razna? Pentru că avem un sistem care le face să o ia razna. De ce? Pentru simplul motiv că se bazează pe a avea mai mult şi mai mult, din ce în ce mai mult, din ce în ce mai rapid.
<P>
Este cumva cazul, dle Barroso, este cumva cazul, dlor şefi de stat şi de guvern, ca majoritatea acestei camere să fie pregătită astăzi să conteste abordarea "din ce în ce mai mult, cât mai rapid posibil”? Aceasta se află la baza crizei, iar când oamenii discută despre dezvoltarea durabilă, nu este vorba de numai câteva măsuri mărunte, este vorba despre a încerca să explicăm şi să înţelegem că, în timp ce există domenii care necesită creştere, şi anume creştere selectivă - energia regenerabilă şi aşa mai departe - există şi o gamă largă de domenii care trebuie înfrânate. Trebuie să existe o măsură, iar legat de acest lucru am şi mai mari halucinaţii.
<P>
Aţi vorbit despre procesul de la Lisabona. Aţi vorbit despre cercetare. Dle Barroso, explicaţi-mi un lucru. Timp de cinci ani - de fapt, timp de patru ani: anul trecut, după criză, eraţi mai precaut - ne-aţi explicat că la baza eficienţei economice şi ecologice se află dereglementarea. Dereglementarea. Da, într-adevăr, îmi amintesc discursurile dumneavoastră, îmi amintesc ce aţi afirmat. Ulterior, când au apărut crizele, aţi realizat brusc că nu merge aşa. Odată cu apariţia crizelor, iar acesta este meritul dumneavoastră, nu am spus niciodată că sunteţi un om de onoare, nu am afirmat acest lucru, văzând modul în care dumneavoastră, dle Barroso, aţi condus această Comisie, nu avem încredere în dumneavoastră. Sunteţi european, dar în acelaşi timp sunteţi blocat într-o ideologie care este exact ideologia care a determinat criza, nu cea care o rezolvă.
<P>
Ş, dle Verhofstadt, aici apare aspectul important acum. De-a lungul campaniei am spus - şi voi încheia acum, iar dl Barroso ne va mulţumi pentru acest lucru - că nu vrem să votăm în luna iulie. Acum toata lumea ne este recunoscătoare pentru faptul că votul nu a avut loc în luna iulie, deoarece cel puţin dl Barroso şi-a putut prezenta programul. Dacă ar fi fost după dl Daul, dacă ar fi fost după dl Barroso, am fi votat în absenţa unui program în luna iulie şi totul ar fi fost în regulă! Aşa că cel puţin mulţumiţi-ne că v-am oferit ocazia să vă prezentaţi programul.
<P>
Pentru puţin, pentru puţin, dle Barroso.
<P>
În al doilea rând - dar la fel de important - aţi afirmat: "de ce să mai amânăm?” Pentru simplul motiv, iar acest lucru nu s-a mai întâmplat înainte, că poporul irlandez va vota în trei săptămâni, iar în cazul în care, astfel cum cred că se va întâmpla, cum se crede că se va întâmpla, votează în favoarea Tratatului de la Lisabona, există o nouă condiţie pentru această Comisie. Afirmaţi că: "este absolut necesar, deoarece ne aflăm într-o criză economică, veţi vedea ce se va întâmpla”.
<P>
În următoarele două luni, dl Barroso va trebui să formeze Comisia. Nu va avea timp să se ocupe de Lisabona, nici de Copenhaga, pentru că va trebui să negocieze cu dl Sarkozy. Va obţine dl Barnier piaţa internă? În cazul în care dl Barnier obţine piaţa internă, ce le va oferi polonezilor, cărora le-a promis o Comisie excepţională? Ce le va oferi germanilor? Ce le va oferi britanicilor? Pentru că în ceea ce priveşte Comisia, totul ţine de negociere! Iar negocierea îl va ţine ocupat, dar în timp ce domnia sa va fi ocupat cu negocierea, ceilalţi vor negocia la Copenhaga.
<P>
Aceasta este problema; aceasta este realitatea. Astfel că voi încheia spunându-vă, dle Barroso, că sunteţi un om de onoare, este adevărat, dar ar trebui să ştiţi un lucru: Grupul Verzilor/Alianţa Liberă Europeană nu are încredere în dumneavoastră şi va vota împotriva numirii dumneavoastră, deoarece considerăm că Europa are nevoie de cineva mai bun, cineva mai bun decât dumneavoastră, dle Barroso!
<P>
(Aplauze)
<SPEAKER ID="155" NAME="Michał Tomasz Kamiński" LANGUAGE="PL">
Este posibil ca dl Cohn-Bendit să fi vorbit prea mult şi este posibil să nu fiu aproape deloc de acord cu domnia sa, dar domnia sa are întotdeauna lucruri interesante de spus, iar acest lucru, până la urmă, este important în Parlament. Aceasta conferă Parlamentului vitalitatea despre care vorbeaţi, dle Preşedinte, în discursul dumneavoastră de la început, astăzi.
<P>
Conservatorii şi Reformiştii Europeni vor vota pentru preşedintele desemnat Barroso. Nu vom face acest lucru pentru că suntem de acord cu dumneavoastră în toate privinţele, dle Preşedinte. Există, din nefericire, multe chestiuni asupra cărora nu suntem de acord. Voi menţiona întâi sprijinul dumneavoastră entuziast pentru Tratatul de la Lisabona. Nu împărtăşim acelaşi sprijin entuziast, dar împărtăşim respingerea şi condamnarea tuturor formelor de egoism naţional şi de naţionalism despre care aţi vorbit în discursul dumneavoastră.
<P>
Într-adevăr, Europei, continentul nostru, în care dorim să fie pace şi să se trăiască în pace, izbucnirile de egoism şi şovinism naţionale i-au adus o mare de nefericire. Mulţumim lui Dumnezeu că astăzi trăim în pace în Europa.
<P>
Nu suntem de acord asupra unor chestiuni la care s-a referit dl Barroso. Avem dreptul să nu fim de acord şi vom apăra acest drept, cu toate că unele persoane pun în mod continuu în discuţie faptul că alegătorii din Europa au ales Conservatorii şi Reformiştii Europeni şi vă promit că vor mai alege şi mai mulţi dintre aceştia. Vom fi aici, iar vocea noastră se va face auzită.
<P>
Prin urmare, în numele alegătorilor noştri, avem dreptul de a spune că îl sprijinim pe dl Barroso în misiunea sa dificilă. Mă bucur că s-a menţionat astăzi solidaritatea europeană. Mă bucur că s-a afirmat că eforturile Comisiei - noua Comisie sub conducerea dlui Barroso - vor fi direcţionate pentru a ne permite să depăşim criza economică. Acest lucru este extrem de important şi suntem mulţumiţi că programul ambiţios prezentat de dl Barroso pare să fie într-adevăr direcţionat spre domeniile cele mai importante, unde sunt necesare măsuri din partea noastră. Aceasta arată, specific acest lucru, cât de mare este necesitatea cooperării între naţiuni în Europa de astăzi. Criza ne-a afectat pe toţi, indiferent de structura politică sau economia din care facem parte, indiferent de regiunea din Europa în care se află ţările noastre. Criza ne afectează pe toţi şi trebuie să luptăm toţi împotriva crizei.
<P>
Dle Preşedinte, acordându-vă sprijinul în numele grupului nostru, doresc să fac un apel la dumneavoastră să vă asiguraţi că în lunile următoare Europa nu va rămâne indiferentă la ce se întâmplă în politica mondială. Nu ascund faptul că, în opinia mea, una dintre cele mai importante încercări cu care se confruntă lumea occidentală este ceea ce se întâmplă astăzi în Iran.
<P>
Iranul este o ţară care nu îşi ascunde ambiţiile nucleare. Preşedintele acelei ţări nu numai că neagă oribila crimă a holocaustului, dar şi ameninţă în prezent Israelul cu distrugerea. Mi se pare că nu trebuie tolerat un asemenea comportament, iar acesta nu trebuie să fie acceptat într-o lume modernă, democratică. Grupul nostru se aşteaptă ca, sub conducerea dumneavoastră, Comisia Europeană să se opună cu hotărâre procedurilor nedemocratice şi politicilor nedemocratice ale actualelor autorităţi din Iran, care sunt direcţionate împotriva celui mai mare aliat al nostru din Orientul Mijlociu - împotriva statului Israel.
<P>
Ne aşteptăm, de asemenea - şi mă bucur că acest lucru reiese clar din ceea ce aţi afirmat, dle Preşedinte - ca politica externă a Uniunii Europene să constituie întotdeauna un promotor al libertăţilor cetăţenilor şi ca aceasta să promoveze şi valorile noastre europene comune dincolo de frontierele noastre.
<P>
Sunt sigur că nu aţi reuşit să evitaţi greşelile în timpul mandatului parlamentar precedent, dar nicio persoană implicată în politică nu poate evita greşelile - acesta este, din nefericire, modul în care se petrec lucrurile în această lume. Cu toate acestea, în cadrul activităţii dificile pe care vi-o asumaţi, ne bazăm pe dumneavoastră să menţineţi la un nivel ridicat etalonul valorilor europene şi să lucraţi pentru binele - şi aş dori să subliniez acest lucru - unei Europe comune şi unite.
<SPEAKER ID="156" NAME="Lothar Bisky" LANGUAGE="DE">
Dle Preşedinte, dle Barroso, doamnelor şi domnilor, dumneavoastră, dle Barroso, reprezentaţi continuitatea unei politici care a contribuit la cea mai mare criză economică din istoria de după război. În timp ce cazinourile din centrele financiare importante se redeschid, cetăţenii lumii suportă costurile. Consecinţele crizei sunt şomajul, sărăcia, veniturile scăzute şi educaţia redusă. Susţineţi că criza financiară a provenit în principal din SUA şi că numai bancherii au fost cei care au cauzat colapsul. Noi afirmăm că sistemul politic, inclusiv politicile Comisiei UE, a fost responsabil de promovarea capitalismului de tip cazinou. Ideologia liberalizării, dereglementării şi privatizării a condus la criză. În cazul în care continuăm ca în trecut vom ajunge la crize şi mai grave.
<P>
Sistemul politic trebuie să-şi asume responsabilitatea, să înveţe din greşeli si să renunţe la idealurile sale neoliberale. Politica europeană trebuie să se concentreze în mod consecvent asupra intereselor oamenilor din Europa. Nu găsesc un accent pus pe acest aspect în cadrul orientărilor dumneavoastră. Cu toate acestea, mă bucur că în cadrul remarcilor dumneavoastră de astăzi, aspectelor sociale li s-a acordat o importanţa mai mare decât se întâmpla acum un an.
<P>
Aş dori să ilustrez dezacordul nostru politic folosindu-mă de câteva exemple. Doriţi să aderaţi la Strategia de la Lisabona. Cu toate acestea, oamenii din Europa au nevoie de locuri de muncă bune, cu niveluri salariale care să le permită să trăiască demn. Trebuie să includem în agendă o reducere, nu o creştere a timpului de lucru.
<P>
Ne aşteptăm ca noua Comisie să restructureze directiva privind detaşarea lucrătorilor. Europa trebuie să ofere în sfârşit o garanţie că drepturile sociale nu vor fi sacrificate în favoarea abordărilor competitive. Din acest motiv, noi am propus, alături de alţii, o clauză obligatorie din punct de vedere juridic privind progresul social şi o cartă a serviciilor publice, care vor acorda prioritate securităţii sociale şi serviciilor de interes general, în locul reglementărilor pieţei interne. Din ceea ce aţi afirmat, înţeleg că nu acordaţi prea multă importanţă acestui lucru.
<P>
În Raportul Zimmermann, Parlamentul European solicită un salariu minim de cel puţin 60% din venitul mediu în toate statele membre. Susţineţi că nu puteţi face nimic în această privinţă. Cred că aţi putea, de exemplu, prin intermediul orientărilor politice privind ocuparea forţei de muncă.
<P>
Vă concentraţi exclusiv asupra Pactului de stabilitate şi creştere care s-a dovedit a fi un instrument ineficient, în special în vremuri de criză. Dorim un pact social care să înlocuiască Strategia de la Lisabona şi Pactul de stabilitate.
<P>
Consideraţi că lăcomia lumii financiare va fi ţinută sub control de câteva noi reglementări de supraveghere financiară. Noi solicităm o interzicere a formelor deosebit de riscante de investiţii şi un impozit asupra circulaţiei capitalurilor.
<P>
Dumneavoastră, citez, "sprijiniţi fiecare paragraf din Tratatul de la Lisabona”. Dorim o Europă socială în loc de o continuare a concentrării radicale asupra pieţei interne. Dorim o angajare faţă de dezarmare şi gestionarea conflictelor civile în locul dezvoltării continue a capacităţii militare.
<P>
Noi vedem Europa ca o putere de vârf şi dorim să răspândim ideologia liberului schimb şi a economiei de piaţă în toate domeniile vieţii din toată lumea. Susţinem dialogul intercultural, multilateral şi acordarea celui mai mare sprijin posibil pentru ţările în curs de dezvoltare în vederea depăşirii crizei economice, alimentare, financiare şi ecologice.
<P>
Doamnelor şi domnilor, haideţi să alegem împreună o Comisie care să-şi propună obiectivul unei Uniuni Europene sociale, paşnice, durabile din punct de vedere economic şi democratice. Dacă dorim să câştigăm acordul popoarelor din Europa pentru proiectul UE, avem nevoie de o perioadă fără concepte radicale legate de piaţa liberă şi de o democraţie mai directă. În acest caz, dl Barroso nu este omul potrivit pentru funcţia de preşedinte.
<SPEAKER ID="157" NAME="Nigel Farage">
în numele Grupului EFD. - Dle Preşedinte, aş dori să-l întreb pe dl Barroso: de ce atâta grabă? De ce să schimbăm regulile jocului? De ce trebuie ca realegerea pentru cinci ani ca preşedinte al Comisiei să aibă loc acum? Ei bine, desigur, răspunsul sunt Irlanda şi Tratatul de la Lisabona. Planul este de a arăta tuturor că barca este stabilă, că totul merge bine, că tot ceea ce trebuie să facă irlandezii este să-şi corecteze mica lor greşeală necugetată - şi într-adevăr documentul dumneavoastră de lucru este scris ca şi cum Tratatul ar fi deja ratificat.
<P>
Însă există un aspect important care ne scapă aici: aţi fost şeful; aţi fost guvernator timp de cinci ani. Aţi fost responsabil cu supravegherea avansării Tratatului Constituţional. Dar lucrurile nu au mers bine, corect? Francezii au spus "nu”, olandezii au spus "nu”, dar aţi refuzat să acceptaţi aceste rezultate democratice şi aţi luat parte, alături de mulţi deputaţi din acest Parlament, la înşelătoria absolută - Tratatul de la Lisabona.
<P>
Ne-aţi spus că drapelul şi imnul vor fi eliminate, dar nu am văzut nimic în acest sens. Nu, l-aţi botezat Tratatul de la Lisabona, dar nu i-aţi putut opri pe irlandezi să voteze, iar aceştia au spus "nu”. Însă încă o dată nu aţi putut accepta un rezultat democratic, nu - irlandezii trebuie să voteze din nou!
<P>
În toate acestea, dat fiind că vă aflaţi la conducere, unde este principiul responsabilităţii democratice? Ei bine, puteţi argumenta că nu a rămas prea multă democraţie în Uniunea Europeană acum, dar ar trebui să existe măcar un anumit nivel de responsabilitate şi aş argumenta că, în pragul a ceea ce poate reprezenta cea de-a patra respingere a acestui Tratat, care conduce la respingerea sa definitivă, acest Parlament nu ar trebui să vă numească în funcţia de preşedinte al Comisiei pentru următorii cinci ani până când nu cunoaştem acel rezultat.
<P>
Dacă poporul irlandez spune "nu” pentru a doua oară, atunci trebuie să respectăm ceea ce spun şi dumneavoastră trebuie să nu mai fiţi preşedinte al Comisiei. Aşa s-ar întâmpla în orice alt domeniu al vieţii, s-ar întâmpla în orice afacere şi sugerez că ar trebui neapărat să se întâmple şi în politica Europeană.
<P>
Şi cum stau lucrurile cu palmaresul dumneavoastră? Aţi supravegheat Agenda de la Lisabona: aceasta s-a scufundat fără urmă înainte să ne lovească criza creditelor. Acum ne spuneţi că trebuie să avem un comisar pentru imigraţie, luând statelor naţionale dreptul lor fundamental de a decide cine vine să locuiască, să muncească şi să se stabilească în ţările lor. Aţi insistat cu obsesia dumneavoastră legată de schimbările climatice, fapt ce a condus la costuri masive şi lipsa oricăror beneficii materiale. Dar, mai presus de toate, este vorba despre faptul că aţi ignorat referendumul irlandez, că aţi afirmat că irlandezii nu pot opri acest Tratat: chiar şi numai din acest motiv nu vă pot sprijini.
<P>
Dar este posibil să fi înţeles eu totul foarte greşit. Este posibil să fiţi persoana potrivită în cele din urmă, deoarece ieri, în Daily Telegraph, un sondaj întreba: În cazul în care Tratatul de la Lisabona se ratifică fără referendum, aţi mai dori ca Marea Britanie să rămână în Uniunea Europeană? Iar cu 43% faţă de 26% - pentru prima dată în ultimii 30 de ani - o majoritate masivă a britanicilor a afirmat că doreşte ca noi să părăsim această Uniune Europeană în cazul în care dl Barroso obţine ceea ce doreşte. Deci, poate am înţeles eu greşit: poate sunteţi persoana potrivită. Vom vedea.
<P>
(Aplauze şi râsete în anumite părţi ale sălii)
<P>
Da, este foarte încântat să plece!
<SPEAKER ID="158" NAME="Krisztina Morvai" AFFILIATION="NI">
(HU) Dle Preşedinte, Europa a ajuns la un punct istoric de cotitură. Milioane de persoane care trăiesc din munca lor cinstită doresc o schimbare fundamentală. Doresc combaterea nedreptăţilor grave ale neoliberalismului şi ale marilor capitaluri globale. Acestea includ asociaţiile familiale agricole, micii întreprinzători, patronii de întreprinderi mici şi funcţionarii publici. Pentru a putea face acest lucru, au mare nevoie de drepturile omului. Îmi pare rău că nu se află comisarul acum aici pentru a mă auzi vorbind în apărarea drepturilor omului şi a libertăţilor civile. Aceste drepturi sunt necesare astfel încât oamenii să-şi poată exprima opiniile, cu alte cuvinte, să beneficieze de libertatea de opinie, de dreptul la liberă asociere şi de libertatea de exprimare fără a fi etichetaţi drept fascişti, cum mi s-a întâmplat mie astăzi, în această cameră, sau fără a fi împuşcaţi în cap, intimidaţi de brutalitatea poliţiei, maltrataţi, încarceraţi sau fără a fi supuşi unui simulacru de proceduri penale.
<P>
Când au avut loc toate aceste evenimente în Ungaria în toamna anului 2006, am apelat la dumneavoastră pentru a interveni. Nu aţi făcut nimic. De ce? Doresc să-i cer dlui vicepreşedinte al Parlamentului, dl Schmitt, să confirme ce s-a întâmplat, de ce am apelat la dumneavoastră. A fost din cauza a ceea ce s-a întâmplat la o reuniune organizată de partidul Fidesz, un partid civic...
<P>
(Preşedintele i-a retras cuvântul vorbitoarei)
<SPEAKER ID="159" NAME="Cecilia Malmström">
preşedinta în exerciţiu a Consiliului. - (SV) Vă mulţumesc, dle Preşedinte, onorabili deputaţi, pentru ocazia de a adresa câteva cuvinte în cadrul acestei dezbateri. Trebuie să mărturisesc că este minunat să te afli înapoi în Parlamentul European. Dezbaterea şi discursurile sunt fără îndoială mai dinamice şi mai animate aici decât acasă în Suedia.
<P>
Aş dori să-l felicit pe dl Barroso pentru faptul că ne-a oferit indicaţii atât de clare cu privire la rolul pe care ar dori să-l deţină Comisia, precum şi pentru agenda sa de reforme pentru următorii cinci ani. De asemenea, am ascultat cu mare atenţie ceea ce au avut de spus raportorii din partea grupurilor. Există, desigur, destul de multe aspecte asupra cărora aş putea comenta, dar nu voi face acest lucru astăzi, deoarece nu este dezbaterea Consiliului. Aceasta este dezbaterea Parlamentului cu preşedintele desemnat al Comisiei.
<P>
După cum am menţionat, nu este treaba mea să comentez în legătură cu ceea ce s-a spus, însă am ascultat cu mare atenţie dezbaterea. Aş dori să spun doar două lucruri. Primul este evident: José Manuel Barroso a fost nominalizat în unanimitate de cei 27 de şefi de stat sau de guvern cu diferite afilieri politice. Are sprijinul nostru clar pentru a conduce Comisia timp de încă un mandat. Acest lucru nu anulează, desigur, obligaţia Parlamentului de a face decizia aprobării sale sau respingerii sale obiectul unui scrutin.
<P>
Cea de-a doua remarcă este, de asemenea, evidentă, dar merită repetată. Trăim în vremuri extrem de nesigure, cu provocări considerabile şi dificile. Avem nevoie de o Europă puternică, cu capacitate de acţiune, precum şi de o Europă în care instituţiile europene să funcţioneze corespunzător şi să fie capabile să coopereze. Avem nevoie de siguranţă, claritate şi stabilitate, astfel încât împreună să abordăm problemele la care cetăţenii noştri aşteaptă rezultate şi asupra cărora se aşteaptă ca Europa să se pronunţe.
<SPEAKER ID="160" NAME="José Manuel Barroso">
preşedintele desemnat al Comisiei. - Dle Preşedinte, mai întâi haideţi să abordăm câteva aspecte de fond al politicii.
<P>
Comisia nu susţine şi nu a susţinut niciodată privatizarea serviciilor publice. Considerăm că serviciile publice reprezintă o parte importantă a modelului nostru european de societate.
<P>
Considerăm că este important ca aceste servicii publice să funcţioneze în cadrul unei pieţe unice puternice, în conformitate cu normele comunitare. Acesta este un lucru foarte important. Dacă dorim să avem o reală Uniune Europeană, această piaţă internă trebuie să fie respectată.
<P>
Să fim sinceri: uneori unii politicieni naţionali, când există o problemă, spun ca este vina Bruxelles-ului, iar când au succes, spun că este meritul lor. Prin urmare, să nu acuzăm Bruxelles-ul de existenţa privatizării. Acestea sunt decizii naţionale. Printre statele noastre membre, există unele ţări care au decis să privatizeze unele servicii publice, dar acest lucru nu a fost impus de Bruxelles.
<P>
Cred că obiceiul de a învinovăţi Bruxelles-ul merge uneori prea departe. Fiecare ar trebui să-şi asume responsabilităţile proprii.
<P>
Cel de-al doilea aspect are legătură cu detaşarea lucrătorilor. Principiile directivei sunt într-adevăr cele care au fost menţionate, şi anume de către Grupul Socialist: respectarea drepturilor fundamentale ale lucrătorilor; Am afirmat acest lucru foarte des. Pentru noi acestea sunt drepturi sacre: dreptul la grevă; dreptul la asociere.
<P>
Drepturile fundamentale sunt foarte importante. Provin dintr-o ţară în care nu au existat drepturi civile sau drepturi sociale multă vreme, ştiu ce înseamnă accesul la aceste drepturi sociale.
<P>
În acelaşi timp suntem dedicaţi liberei circulaţii în Europa. Fără această liberă circulaţie nu vom avea o Europă. Deci haideţi să încercăm să reconciliem ambele principii într-un fel. Haideţi să nu ne rezumăm la interpretările Curţii Europene de Justiţie. De aceea am propus aici o cale de urmat inspirată de multe dintre sugestiile dumneavoastră şi sunt pregătit să lucrez cu credinţă alături de toţi deputaţii din acest Parlament pentru a ajunge la obiectivul propus, astfel încât să avem o Europă mai puternică, păstrându-ne piaţa internă, dar respectând pe deplin drepturile sociale ale lucrătorilor noştri.
<P>
În ceea ce priveşte reglementarea şi dereglementarea, permiteţi-mi să clarific acest punct, şi vă cer, dle Cohn-Bendit, să găsiţi o declaraţie în care eu susţin dereglementarea. Am spus întotdeauna "reglementare mai bună” sau "reglementare inteligentă”. Nu este vina mea dacă în limba franceză se traduce ca "dereglementare”. Legislaţie mai bună: mieux légiférer, nu moins légiférer.
<P>
preşedintele desemnat al Comisiei (FR) Şi, dle Cohn-Bendit, doresc să vă mai spun ceva. Aveţi o obsesie legată de mine. Eu nu am o obsesie în ceea ce vă priveşte. Din contră, aproape că simt înţelegere faţă de dumneavoastră, pentru că îmi amintiţi de tinereţea mea...
<P>
(Aplauze)
<P>
Există un aspect politic foarte important. Pot fi criticat pentru multe lucruri şi sunt primul care admite că există aspecte pentru care eu însumi sau Comisia putem fi criticaţi. Cu toate acestea, trebuie să ne îndeplinim angajamentul în privinţa schimbărilor climatice: toată lumea recunoaşte că suntem lideri mondiali în acest aspect. Am primit felicitări pentru Comisie din partea preşedintelui Obama, din partea Secretarului General al Naţiunilor Unite şi din partea câştigătorului Premiului Nobel, dl Pachauri, care mi-a scris o scrisoare emoţionantă. Voi fi primul care va împărtăşi acest succes pentru Europa cu dumneavoastră, având în vedere că Grupul Verzilor/Alianţa Liberă Europeană a contribuit la agenda pentru creştere ecologică.
<P>
Să fie clar: Sunt în favoarea creşterii ecologice; Nu sunt în favoarea declinului Europei. Acest lucru este important. Sunt în favoarea creşterii ecologice, a creşterii viabile, dar nu sunt în favoarea dezindustrializării Europei. Nu sunt în favoarea reducerii locurilor de muncă în Europa. Adevărul este că cea care a făcut cel mai mult în privinţa schimbărilor climatice este Comisia şi tot Comisia este cea pe care dl Cohn-Bendit o consideră ţap ispăşitor de la început. Chiar înainte să fi prezentat orientările şi chiar înainte să mă fi prezentat grupului dumneavoastră, aţi spus "Nu”. Aţi făcut chiar şi tricouri. Nu s-au vândut prea bine tricourile cu sloganul "Stop Barroso”.
<P>
Vorbiţi despre halucinaţii, dle Cohn-Bendit. Ascultaţi! Un partid a propus un candidat înainte de alegeri. Eu însumi v-am auzit propunerile. Aţi propus un conservator britanic, pe dl Patten. Cred că l-aţi propus chiar şi pe primul-ministru francez drept candidat, ceea ce arată... dar nu, nu aţi făcut acest lucru, deoarece cred că aceasta ar fi fost încă o favoare ca pe cea pe care i-aţi făcut-o dlui Sarkozy, divizând stânga în Franţa.
<P>
Dle Cohn-Bendit, adevărul este acesta: dacă dorim să avem o Europă care să fie mai apropiată de cetăţenii săi, trebuie să alegem pe baza politicilor. Mi-ar plăcea foarte mult ca forţele proeuropene să sprijine un program proeuropean. V-am prezentat un program foarte proeuropean. Depinde de dumneavoastră să votaţi pentru mine. Nu sunt eu cel care decide cine trebuie să mă sprijine. Dumneavoastră trebuie să votaţi. Am un program proeuropean, legat de Tratatul de la Lisabona. Este posibil ca acestea să nu fie cele mai bune ştiri pentru toată lumea, dar eu cred în el. Vă propun o nouă ambiţie pentru Europa. Într-adevăr, ultimii cinci ani au fost ani de consolidare a Europei extinse. Nu îmi cer scuze pentru că beneficiez de sprijinul a celor 27 de şefi de stat sau de guvern, care au fost aleşi democratic şi care reprezintă toate laturile politice, bineînţeles, deoarece cred că rolul meu a fost în mare parte acela de a aduce oamenii aproape. Aceasta este prima dată când avem această Europă extinsă. Nu îmi cer scuze că am lucrat cu loialitate alături de aceşti şefi de stat sau de guvern. Se subînţelege că un preşedinte reales al Comisiei va avea autoritate crescută. Vă invit să sprijiniţi o Comisie care este în favoarea unei ambiţii mai mari, a unui progres mai hotărât şi a unui proiect european de solidaritate şi libertate. Vă ofer cooperarea mea loială. Unele persoane s-au autoexclus de la aceasta. Este păcat! Eu personal voi rămâne dedicat valorilor mele şi chiar şi valorilor pe care dumneavoastră le apăraţi uneori.
<P>
(Aplauze)
<P>
(Dl Cohn-Bendit a ridicat un cartonaş albastru)
<SPEAKER ID="162" NAME="Preşedintele">
Trebuie să explic. Dl Cohn-Bendit a ridicat un cartonaş albastru, dar am descoperit acum jumătate de oră că regula în cauză se aplică numai vorbitorilor care sunt deputaţi europeni, nu şi vorbitorilor din afara Parlamentului, cum sunt vorbitorii din partea Comisiei.
<P>
Poate că ar trebui să schimbăm acest lucru în viitor, dar acum trebuie să respectăm regulamentul.
<SPEAKER ID="163" NAME="Othmar Karas" AFFILIATION="PPE">
(DE) Dle Preşedinte, dle Barroso, doamnelor şi domnilor, aş dori să schimb tonul acestei dezbateri şi să sugerez să ne întrebăm toţi: Cine dintre noi nu are nevoie să se maturizeze şi să se dezvolte? Cine dintre noi nu mai are nevoie să facă îmbunătăţiri? Cine dintre noi nu face niciodată greşeli? În multe domenii trebuie adoptată o nouă direcţie, nu numai de către preşedintele Comisiei, ci şi de noi înşine. Există multe cărări care trebuie bătătorite.
<P>
Am sentimentul că multe persoane de aici caută un vinovat pentru problemele cu care ne confruntăm, în loc să coopereze pentru rezolvarea problemelor noastre comune cu o nouă putere, noi idei, entuziasm şi viziune. Multe persoane fac insinuări şi generează neîncredere pentru a abate atenţia de la propriile lor slăbiciuni. Multe persoane ignoră, de asemenea, rezultatele alegerilor de la 7 iunie 209, care reprezintă baza democratică pentru dezbaterea de astăzi.
<P>
Îl acuzăm pe preşedintele Comisiei că face lucruri pe care este obligat să le facă, şi anume să adere la tratate şi să pună în aplicare rezoluţiile. Cineva a rostit astăzi o frumoasă declaraţie: "Fără libertate nu există solidaritate, iar fără solidaritate nu există o Uniune Europeană puternică, eficientă.” Aş dori să adaug: nici o Comisie Europeană puternică. Suntem toţi în aceeaşi barcă. Suntem toţi răspunzători în comun. Fiecare dintre noi are partea sa de responsabilitate. Preşedintele Comisiei deţine o mare parte din responsabilitatea principală. Cu toate acestea, aşa cum a afirmat Martin Schultz, nu este vorba numai despre domnia sa. Puterea sa depinde de noi, de statele membre, de competenţa şi calitatea comisarilor.
<P>
Acesta este următorul capitol din cartea noastră. Cum vom pune în aplicare o economie de piaţă eco-socială? Cum vom restructura Comisia? Cum vom crea un comisar pentru pieţe financiare? Cum rămâne cu serviciul diplomatic? Dar cu protecţia climei? La finalul discursului său, preşedintele nostru a parafrazat un citat din Bronisław Geremek: "Haideţi să lucrăm mult, fiecare în felul nostru, şi să profităm cât mai mult posibil de ocazia de a aduce o schimbare, în loc să ne tragem unii pe alţii în jos!”
<SPEAKER ID="164" NAME="Stephen Hughes" AFFILIATION="S&amp;D">
Dle Preşedinte, este posibil ca dl Barroso să-şi amintească intervenţia mea când s-a prezentat grupului nostru săptămâna trecută. Aşa cum am spus atunci, dle Barroso, am citit orientările dumneavoastră politice pentru noua Comisie cu un interes considerabil şi am constatat chiar că o mare parte din retorica pe care o conţin reflectă propriile mele convingeri şi priorităţi politice. Cred că şi pe ale altora cu orientare de stânga.
<P>
Cu toate acestea, problema este că aţi utilizat cam aceeaşi retorică atunci când aţi venit aici acum cinci ani pentru a candida la preşedinţia Comisiei la acel moment. La acea dată aţi făcut câteva promisiuni legat de Europa socială, privind reînnoirea agendei sociale pe perioada de cinci ani, care nu au fost îndeplinite. Vă puteţi aminti, de exemplu, că afirmaţi acum cinci ani despre serviciile de interes general: "Nu exclud posibilitatea unei directive-cadru”.
<P>
Acum, cinci ani mai târziu, după cum aţi spus din nou astăzi, UE ar putea institui un "cadru de calitate pentru serviciile publice şi sociale”. Nu suntem foarte siguri ce înseamnă acest lucru. Ştim ce înseamnă o directivă-cadru, iar pentru noi reprezintă un angajament foarte important pe care am dori să vi-l luaţi. Faptul că ne spuneţi că nu excludeţi posibilitatea unei directive-cadru nu mai este suficient de această dată.
<P>
Când am examinat documentul dumneavoastră săptămâna trecută, am căutat angajamente concrete, dar nu am găsit niciunul. Ceea ce am aflat - mulţumită motorul de căutare Google - este că orientările în sine, prezentate drept agendă transformatoare nu reprezintă, în mare, nimic mai mult decât reciclarea textelor existente ale Comisiei şi agenda politică existentă.
<P>
Trei puncte de vedere generale cu privire la orientările dumneavoastră:
<P>
În primul rând, acestea nu abordează deloc gravitatea şomajului sever şi a crizei sociale cu care ne confruntăm şi care se va înrăutăţi în lunile, dacă nu chiar în anii care urmează.
<P>
În al doilea rând, considerăm că afirmaţiile dumneavoastră în legătură cu o strategie de ieşire din criză sunt premature. Aţi modificat acest lucru în cele transmise nouă astăzi. Dar ar trebui să discutăm despre o strategie de intrare, o strategie de intervenţie pozitivă pe piaţa muncii, nu doar la nivel de state membre, ci la nivel european.
<P>
În al treilea rând, agenda dumneavoastră transformatoare este agenda trecutului. Criza impune politici mai îndrăzneţe şi mai vizionare decât cele pe care le preconizaţi. În schimb, ceea ce trebuie să reprezinte prioritatea numărul unu a noii Comisii o reprezintă lansarea unei noi agende sociale europene modernizate şi ambiţioase.
<P>
Am ascultat foarte atent ceea ce aţi repetat astăzi cu privire la răspunsul la decizia Laval în legătură cu directiva privind detaşarea lucrătorilor. Aţi afirmat din nou astăzi că modul de lucru va consta într-un regulament de aplicare, fără a modifica directiva. Acest lucru nu va funcţiona, pur şi simplu. Problema se află chiar în conţinutul directivei, care repetă la nesfârşit că "statele membre "pot"...”. Cu excepţia cazului în care regulamentul de aplicare va înlocui sau va prelua directiva, problema Laval va rămâne.
<P>
De asemenea, vă rugăm să ne iertaţi că vă judecăm pe baza palmaresului. Laval nu s-a întâmplat ieri. Ce aţi făcut în cei aproape doi ani de când decizia Laval a transmis valuri de şoc mişcării sindicale?
<P>
O întrebare finală: vă veţi angaja astăzi să faceţi tot posibilul pentru a asigura un echilibru de gen adecvat în cadrul viitorului colegiu al Comisiei?
<SPEAKER ID="165" NAME="Alexander Graf Lambsdorff" AFFILIATION="ALDE">
(DE) Dle Preşedinte, doamnelor şi domnilor, de ce acum? De ce dl Barroso? Acestea sunt cele două întrebări la care trebuie să răspundem.
<P>
Întrebarea "De ce acum?” a fost deja discutată aici. Ne aflăm în mijlocul unei crize financiare şi economice, iar condiţiile preliminare pentru creştere economică puternică şi crearea mai multor locuri de muncă nu vor fi îndeplinite peste noapte. Avem nevoie de o Comisie eficientă şi avem nevoie de o strategie europeană comună pe termen lung. Nu putem începe să lucrăm la acestea anul viitor; trebuie să începem imediat. De aceea trebuie, de asemenea, să votăm acum.
<P>
De ce dl Barroso? Sunt mulţumit de declaraţia clară făcută de preşedintele Comisiei, candidatul, cu privire la economia de piaţă socială, la competiţie şi la piaţa internă. Ca liberali avem, de asemenea, aşteptări şi cereri la un nivel ridicat. Aşteptăm să fie dezvoltată o strategie comună împreună cu statele membre.
<P>
Pe termen mediu nu va fi suficient să avem o reţea de organisme de reglementare care să monitorizeze pieţele financiare. Avem nevoie de un organism european unic de supraveghere financiară. După cum tocmai a afirmat Guy Verhofstadt, evaluarea intermediară va fi decisivă pentru noi.
<P>
Ca liberali, considerăm că crearea postului de Comisar pentru drepturi fundamentale reprezintă o mişcare pozitivă. Dorim ca acesta să deţină o autoritatea reală. Pentru cine nu ştie ce înseamnă acest lucru: protecţia datelor şi tratamentul acordat solicitanţilor de azil la frontierele externe ale Europei reprezintă subiecte care necesită mai multă atenţie.
<P>
Aş dori să spun câteva cuvinte despre comentariile făcute aici cu privire la situaţia politică. Regret foarte mult că majoritatea social democraţilor nu vor vota în favoarea dumneavoastră mâine. Social-democraţii se retrag astfel din alianţa proeuropeană pe care am dorit s-o constituim, în special în cazul aspectelor de politică europeană. Dl Schultz, dl Bisky şi dl Cohn-Bendit organizează o blocadă roşie/roşie/verde a Europei sau cel puţin încearcă. Factorul decisiv este următorul: nu ne putem apăra împotriva acordului între conservatorii europeni, însă este vital ca liberalii şi creştin-democraţii să menţină capacitatea Europei de a acţiona.
<SPEAKER ID="166" NAME="Jill Evans" AFFILIATION="Verts/ALE">
Dle Preşedinte, vorbesc în numele deputaţilor Alianţei Libere Europene din Grupul Verzilor/ALE. Noi credem în egalitate pentru toţi europenii. Sprijinim independenţa naţiunilor şi regiunilor din Europa care nu sunt în prezent state membre în sine, dar care aspiră să fie, şi susţinem egalitatea de drepturi pentru vorbitorii tuturor limbilor, indiferent dacă sunt limbi oficiale ale UE sau limbi cooficiale sau dacă sunt vorbite de o majoritate sau de o minoritate dintr-un stat membru.
<P>
Dle Barroso, vorbiţi în cadrul orientărilor dumneavoastră şi aţi vorbit din nou astăzi despre necesitatea de a crea un sentiment de conexiune între UE şi cetăţenii săi, dar acest lucru nu poate fi obţinut niciodată cât timp UE nu va recunoaşte naţiunile şi popoarele reale şi cât timp subsidiaritatea nu va funcţiona la toate nivelurile, nu numai între UE şi guvernele statelor membre.
<P>
Pentru ca Uniunea Europeană să ne sprijine efectiv în vremuri de criză economică, să deschidă calea aşa cum trebuie în combaterea schimbărilor climatice, să asigure protecţia serviciilor publice, să apere drepturile omului şi să contribuie la pacea şi dezarmarea internaţională, are nevoie de solidaritatea noastră, a tuturor, iar aceasta include Ţara Galilor, Scoţia, Catalonia, Corsica, Flandra şi multe altele.
<P>
În toată Europa, în acest moment, au loc discuţii, consultări şi referendumuri şi nu vorbesc despre Lisabona, ci despre propuneri de schimbări constituţionale şi de autonomie crescută în aceste ţări. Regret că nu aţi specificat, recunoscut sau abordat aceste evoluţii actuale în cadrul orientărilor dumneavoastră şi că nu aţi înaintat propuneri pentru o implicare mai mare a ţărilor şi regiunilor care deţin atribuţii legislative în procesul UE de luare a deciziilor, aspect pe care ALE îl consideră crucial. Vă rog din nou să fiţi de acord să faceţi acest lucru.
<SPEAKER ID="167" NAME="Timothy Kirkhope" AFFILIATION="ECR">
Dle Preşedinte, una dintre cele mai acide critici la adresa UE este că ar fi mai preocupată de propriile sisteme interne decât să demonstreze luarea unor măsuri în privinţa unor probleme globale sau să acţioneze într-un mod care să aducă valoare adăugată vieţilor cetăţenilor. Această tendinţă a fost evidentă mai ales în cadrul discuţiilor absurde pe care am fost nevoiţi să le suportăm în legătură cu numirea şi momentul numirii preşedintelui Comisiei.
<P>
Aniversarea de astăzi a prăbuşirii Lehman Brothers ne reaminteşte la timp despre starea dificilă în care se află economia europeană şi, în special, cea a Regatului Unit. Şomajul este în creştere oriunde ne-am uita şi au trecut doar câteva săptămâni de la o reuniune globală la nivel înalt, crucială, cu privire la schimbările climatice. În aceste condiţii a fost absurdă încercarea de a amâna numirea preşedintelui Comisiei după luna septembrie.
<P>
Am citit orientările politice ale preşedintelui Barroso cu mare interes. Consider binevenită ocazia oferită Grupului ECR de a dezbate în mod serios cu domnia sa pe această temă. În primul rând, prioritatea noastră centrală trebuie să fie relansarea creşterii economice şi consolidarea competitivităţii pe termen lung. Pe termen scurt, acest lucru înseamnă intervenţie economică mai redusă şi rezistenţă în faţa protecţionismului. Apoi trebuie să garantăm siguranţa finanţelor publice şi să acţionăm în vederea asigurării unei liberalizări continue a pieţei pentru a restaura încrederea în comerţ şi afaceri, precum şi pentru a asigura faptul că există investiţii adecvate în aptitudini şi capital uman, la fel ca şi în inovare şi cercetare.
<P>
Comisia deţine un rol vital în asigurarea faptului că instituţiile UE nu subminează relansarea economică prin impunerea unor obligaţii nenecesare şi excesive asupra afacerilor. Activitatea desfăşurată de preşedintele Barroso şi comisarul Verheugen în această direcţie a fost semnificativă. Gestionarea reglementării excesive şi promovarea agendei privind o "reglementare mai bună” - cu toate că, dle Barroso, eu personal aş fi preferat să fie numită "dereglementare” - au constituit domenii de succes ale ultimei Comisii. Cu toate acestea, este regretabil că acest succes nu a fost mai pronunţat şi în mod sigur sunt necesare mai multe eforturi. Trebuie să avem un vicepreşedinte senior al Comisiei, responsabil cu acest domeniu de activitate. Vă solicit, dle preşedinte Barroso, să faceţi această numire dacă sunteţi ales mâine.
<P>
Cu privire la aspectul legat de schimbările climatice, realitatea este că UE a câştigat o poziţie de frunte în cadrul negocierilor internaţionale în acest domeniu şi trebuie să continue să facă acest lucru. Consider binevenit accentul pe care preşedintele Barroso îl plasează asupra necesităţii de a demonstra că lupta împotriva schimbărilor climatice poate contribui la modernizarea economiilor noastre.
<P>
Un alt domeniu pe care doresc să-l subliniez este angajamentul de a remodela bugetul UE printr-o reformă profundă. O astfel de reformă era necesară demult şi ar fi trebuit să constituie un angajament obligatoriu.
<P>
Cu toate că eu personal, precum şi grupul meu, sprijinim puternic renominalizarea preşedintelui şi considerăm binevenite anumite elemente principale, nu suntem de acord cu totul, după cum a afirmat şi prietenul meu, Michał Kamiński. Sunt foarte îngrijorat cu privire la planurile prezentate ale Comisiei în domeniul imigraţiei şi azilului, iar în ceea ce priveşte Regatul Unit, păstrarea controlului naţional asupra frontierelor noastre continuă să rămână esenţială.
<P>
După cum ştie preşedintele Barroso din discuţiile noastre, există probleme legate de propunerile Comisiei în domeniul supravegherii financiare. Există un risc real ca afaceri financiare importante să fie relocalizate în afara UE în avantajul nimănui altcuiva decât al concurenţilor noştri.
<P>
În cele din urmă, pe parcursul dezbaterii au existat trimiteri la Tratatul de la Lisabona. Nu ascund faptul, şi mă limitez la a sublinia încă o dată, că UE a continuat să funcţioneze foarte bine fără Tratatul de la Lisabona în ultimii trei sau patru ani. Nu există niciun motiv pentru care acest lucru nu poate continua în acest fel.
<P>
În cele din urmă, citez un paragraf din finalul manifestului preşedintelui Barroso. Domnia sa a afirmat: "UE funcţionează cel mai bine când se concentrează asupra activităţii sale de bază. Doresc să concentrez resursele noastre limitate în domeniile în care putem produce cel mai bun efect şi unde putem aduce cea mai mare valoare adăugată.” Cu alte cuvinte, cred că aceasta înseamnă că UE ar putea face mai puţin, dar trebuie să facă acest lucru mai bine.
<P>
Dle preşedinte Barroso, dacă ar fi ca aceasta să fie lozinca dumneavoastră în următorii cinci ani, ar reprezenta o bază excelentă pentru progres, dar, în orice caz, meritaţi un vot de sprijin răsunător din partea noastră, mâine.
<SPEAKER ID="168" NAME="Jean-Luc Mélenchon" AFFILIATION="GUE/NGL">
(FR) Dle Preşedinte, dle Barroso, instituţiile nu permit stângii să propună un candidat.
<P>
Deplângem această condiţie a candidaturii unice şi acordurile politice dintre guvernele de dreapta şi social-democrate, care o fac posibilă.
<P>
Într-adevăr, această condiţie neagă existenţa unei opinii largi în Europa, care este total opusă modelului liberal al integrării Europene pe care îl reprezentaţi. Acesta este modelul care, fără ca dumneavoastră să pomeniţi vreun cuvânt despre acesta, aruncă idealul european în adâncimile abţinerilor ostile de la alegerile europene, în special, iar acest lucru este remarcabil, în noile state membre.
<P>
Acesta este modelul care a transformat visul unei Europe protectoare într-o maşinărie de distrugere a drepturilor noastre sociale şi a industriilor noastre naţionale şi care îi face pe oameni că concureze unul cu altul pentru a-şi câştiga traiul. Din ce în ce mai mulţi oameni spun: "Nu se va alege nimic de Europa”.
<P>
Nu aţi prevăzut dezastrul financiar şi catastrofa ecologică, în ciuda tuturor avertismentelor, pentru că au existat avertismente. Aţi contribuit la producerea lor - dumneavoastră şi ceilalţi - prin această dictatură a concurenţei libere şi echitabile, care ne paralizează societăţile şi le distruge spiritul public, precum şi serviciile publice.
<P>
Acum modificaţi vorbele, dar nu şi faptele. Cu toate acestea, programul dumneavoastră poate fi rezumat într-o singură propoziţie - nu ştiu dacă jocul de cuvinte din limba franceză poate fi tradus - şi anume: "De acum înainte va fi la fel ca înainte”. Cu toate acestea, Europa are nevoie de o mare schimbare pentru a întoarce pagina unei epoci, unei ere arhaice şi apuse, aceea a capitalismului financiar şi a productivităţii maxime.
<P>
Prin urmare, schimbarea poate începe cu refuzul de a vă investi pe dumneavoastră în funcţia de preşedinte. De aceea delegaţia noastră nu vă va acorda votul.
<SPEAKER ID="169" NAME="Timo Soini" AFFILIATION="EFD">
(FI) Dle Preşedinte, dle preşedinte Barroso, aţi vizitat grupul nostru de eurosceptici şi apreciem acest lucru. Era momentul să discutăm anumite probleme şi aţi avut parte de întrebări dificile, inclusiv din partea mea, printre alţii. Cu toate acestea, faptul că există un singur candidat nu mă atrage. În plus, dacă nu vă acceptăm acum, se va întâmpla cum s-a întâmplat în Irlanda, când dl Barroso a apărut timp de câteva luni cu o nouă cravată, apoi toata lumea a votat din nou acelaşi lucru? Vă place Comisia. Am citit acest document cu mare atenţie. În acest document afirmaţi că instituţia reprezentată de Comisie este de neînlocuit şi că numai aceasta are autoritatea de a înainta propuneri care ţin seama de interesele tuturor cetăţenilor noştri şi că numai Comisia este competentă şi independentă.
<P>
Doamnelor şi domnilor, unde sunt naţiunile Europei? Unde sunt parlamentele Europei şi unde sunt alegătorii europeni? Nu afirmă aceştia că pentru ei este păstrată în viaţă această Uniune? Nu prea mai cred în acest lucru. Dle Barroso, susţineţi omul muncitor, susţineţi lucrătorii, pentru că stânga cea obosită nu mai poate face acest lucru. Susţineţi micii întreprinzători: nu avem o criză a forţei de muncă; avem o criză a angajatorilor. Faceţi o treabă bună de la început până la sfârşit, astfel încât oamenii să-i poată angaja pe alţii, iar în acest fel Europa poate merge mai departe. În încheiere, dle preşedinte Barroso, fără impozite comunitare, mulţumesc; avem deja suficiente impozite.
<P>
(Aplauze)
<SPEAKER ID="170" NAME="Francisco Sosa Wagner" AFFILIATION="NI">
(ES) Dle Preşedinte, doresc să adresez comentariile mele dlui Barroso.
<P>
Dle Barroso, v-am ascultat cu profund interes şi, de asemenea, cu mult respect, mult timp, de fapt chiar de când eraţi politician într-o ţară foarte apropiată de noi şi de inimile noastre, şi anume Portugalia.
<P>
Cu toate acestea, m-aţi surprins complet acum. Din două motive: în primul rând, aţi arătat dispreţ faţă de grupul căruia îi aparţin - grupul deputaţilor neafiliaţi - neacordându-ne nici măcar un minut din timpul dumneavoastră pentru a ne explica propunerile dumneavoastră politice. Reprezentăm mulţi cetăţeni europeni şi aţi arătat dispreţ faţă de toţi alegătorii dumneavoastră.
<P>
În al doilea rând, planul dumneavoastră politic este slab, iar propunerile dumneavoastră politice din documentul "Orientări politice pentru viitoarea Comisie” sunt şubrede. Aceste propuneri nu includ nici măcar ceea ce aţi susţinut în timpul mandatului de preşedinte al Comisiei. Sunt surprins că aspecte cum ar fi energia, care pe durata mandatului dumneavoastră au fost bine gestionate, acum, când faceţi propuneri pentru viitoarea...
<P>
(Preşedintele i-a retras cuvântul vorbitorului)
<SPEAKER ID="171" NAME="Carlos Coelho" AFFILIATION="PPE">
(PT) Dle Preşedinte, dnă Malmström, dle preşedinte Barroso, voi începe prin a vă felicita. Vă felicit în primul rând pentru cei cinci ani de activitate în fruntea Comisiei, în care aţi arătat hotărâre în dialogul cu statele membre, precum în cazul schimbărilor climatice şi al energiei, dar şi o capacitate de a obţine compromisul şi consensul, precum în cazul perspectivei financiare, în ciuda dificultăţilor sporite rezultate în urma extinderii, a crizei instituţionale şi a crizei financiare internaţionale.
<P>
În al doilea rând, vă felicit cu privire la orientările politice pentru viitoarea Comisie pe care le-aţi prezentat acestui Parlament. Din nefericire, dle preşedinte Barroso, într-o democraţie nu puteţi mulţumi pe toată lumea. Unele persoane nu vă plac pentru că sunteţi prea european, iar altele din cauza prejudecăţilor ideologice. Alte persoane fac comparaţie cu trecutul, uitând că astăzi există 27 de state membre ale căror interese trebuie reconciliate, nu mai sunt numai 12 şi că, din fericire, acest parlament are o mai mare putere, iar cooperarea interinstituţională este mai solicitantă.
<P>
Alte persoane doresc amânarea deciziei. Amânarea ei ar crea un vid şi ar slăbi atât Comisia, cât şi Europa. Lumea nu ne aşteaptă. Chiar ieri preşedintele Braziliei a făcut o declaraţie prin care aruncă G8 la coşul istoriei şi sprijină G20. Lumea nu stă în loc în timp ce Europa îşi amenajează casa şi îşi alege liderii. Amânarea unei decizii ar însemna să acceptăm că Europa este irelevantă într-o lume din ce în ce mai globalizată.
<P>
În mod firesc, sunt mândru că un portughez prezidează Comisia Europeană, dar sprijinul meu nu este doar o expresie a solidarităţii naţionale. El reprezintă recunoaşterea activităţii pe care aţi desfăşurat-o şi exprimă acordul meu cu priorităţile dumneavoastră, care devin şi ale mele: creşterea economică; investiţiile în inovare, formarea şi combaterea şomajului; accentul pe importanţa coeziunii economice şi sociale; investiţii în legătură cu mediul înconjurător şi combaterea schimbărilor climatice; securitate crescută fără diminuarea libertăţii; precum şi consolidarea cetăţeniei şi a participării civice.
<P>
Consider binevenit ceea ce aţi propus cu privire la cooperare, la apropierea dintre acest Parlament şi Comisia dumneavoastră în interesul Europei noastre comune. A sosit timpul ca acest Parlament să ofere şefilor de stat din diferite familii politice un motiv să vă numească din nou ca şef al Comisiei. Mult noroc, dle preşedinte Barroso, şi succes în activitatea dumneavoastră.
<SPEAKER ID="172" NAME="Hannes Swoboda" AFFILIATION="S&amp;D">
(DE) Dle Preşedinte, dle Barroso, am luptat în campania electorală în calitate de candidat principal social-democrat în Austria pe baza unei reglementări europene mai puternice a pieţelor financiare, a unei modificări a directivei privind detaşarea lucrătorilor, a protejării serviciilor publice şi a evaluării impactului social al legislaţiei. Cum niciuna dintre acestea nu a fost realizată de Comisia precedentă, al cărei şef aţi fost, m-am bazat pe presupunerea că avem nevoie de o nouă Comisie şi de un nou preşedinte pentru aceasta. Acum spuneţi că veţi face tot ce am cerut. Cum putem să începem dintr-o dată să credem ce spuneţi?
<P>
Colegul meu, Stephen Hughes, s-a referit deja la faptul că prima Comisie Barroso nu a reuşit să realizeze prea multe din ceea ce aţi promis. În următoarele săptămâni veţi avea timp să dovediţi că luaţi acest lucru în serios. În acest caz, a lua în serios înseamnă să aveţi sprijinul persoanelor care doresc punerea în aplicare a acestor măsuri.
<P>
S-a afirmat deja clar că mâine veţi fi sprijinit de multe persoane care nu au nimic în comun cu aceste obiective fundamentale. Veţi primi mult sprijin din partea acelor deputaţi europeni care au împiedicat realizarea acestor obiective sau care le-au respins, de exemplu, în cazul directivei privind detaşarea lucrătorilor şi al măsurilor privind serviciile publice, şi care susţineau în mod clar privatizarea. Aceşti deputaţi vă vor sprijini mâine. Trebuie să dovediţi că puteţi forma o nouă majoritate în Comisie, care să dorească într-adevăr realizarea acestor obiective.
<P>
Pentru a-i răspunde dlui Lambsdorff, care afirmă că aceasta poate fi numai o campanie electorală germană şi că social-democraţii se îndepărtează de calea europeană, doresc să afirm că nu este vorba despre social-democraţi, ci dumneavoastră sunteţi cel care intraţi într-o alianţă cu antieuropeni consacraţi, iar aceasta este problema. Mulţi dintre noi ar fi pregătiţi să vă susţină în cazul în care Comisia ar avea o poziţie clară cu privire la dimensiunea socială. Am reţinut promisiunile pe care le-aţi făcut astăzi aici, dar aşteptăm, de asemenea, o decizie care să indice că problemele la care m-am referit astăzi vor fi luate în serios în politica viitoarei Comisii.
<SPEAKER ID="174" NAME="Marielle De Sarnez" AFFILIATION="ALDE">
(FR) Dle preşedinte, dle Barroso, în acest parlament există deputaţi, între care mă număr şi eu, care nu vă vor acorda un vot de încredere în cadrul votării de mâine. Doresc să precizez acum motivele acestei decizii şi, de asemenea, să vă prezint îngrijorările noastre, deoarece cred că acestea merită să fie auzite.
<P>
Credem că, în prezent, Comisia este mai curând mai puţin puternică decât era în urmă cu cinci ani. Credem că, prea adesea, a ales în mod voit să cedeze în faţa Consiliului, astfel încât să nu deranjeze pe nimeni. Credem şi că nu a putut să folosească autoritatea care i-a fost conferită prin tratate, acest drept de iniţiativă legislativă care, în timp de criză, ar trebui să fie o adevărată datorie de iniţiativă legislativă. În cele din urmă, credem că Comisia nu mai reprezintă locul în care iau naştere interesele generale europene, astfel încât să poată fi auzite de toţi şi că nimic dintre toate acestea nu face bine Europei.
<P>
Europa aceasta are nevoie de o viziune, are nevoie de putere pentru a gândi şi pentru a elabora un nou model de dezvoltare şi are nevoie de soluţii noi la probleme economice: cum putem să obţinem o mai mare integrare industriala şi bugetară; cum putem să dăm întâietate termenului lung în detrimentul termenului scurt; cum putem să asigurăm, de exemplu, faptul că băncile există, în primul rând, pentru a susţine afacerile, gospodăriile şi investitorii europeni în materie de reglementare; cum putem să creăm o autoritate europeană de reglementare care să poată discuta chestiuni sociale de la egal la egal cu contrapartida sa americană; cum putem să punem în aplicare un pact privind locurile de muncă; cum putem să obţinem o mai mare armonizare în creştere în domeniul monetar; cum putem să folosim şi să demonstrăm solidaritatea; cum putem să obţinem, poate în viitor, o nouă extindere a zonei euro, inclusiv în domeniul dezvoltării durabile; şi cum putem să facem această tranziţie să funcţioneze, nu numai în Europa, dar şi în ţările în curs de dezvoltare?
<P>
Iată, dle Barroso, câteva dintre întrebările care vă sunt adresate. De aceea cred că avem nevoie de o Comisie care să poată reînsufleţi interesul general european şi viziunea acestuia, pur şi simplu să redea semnificaţie ideii existenţei Europei. Pe această bază vom judeca acţiunile dumneavoastră viitoare. Vă mulţumesc pentru atenţia acordată.
<SPEAKER ID="175" NAME="Sven Giegold" AFFILIATION="Verts/ALE">
(DE) Dle preşedinte, profunzimea crizei în Europa a fost cauzată nu numai de comportamente neetice pe pieţele financiare, dle Barroso. Alte cauze includ o inegalitate socială tot mai mare, dezechilibre macroeconomice periculoase între statele membre, care au dus la o lipsă a solidarităţii, precum şi dependenţa Europei de preţurile tot mai mari ale resurselor.
<P>
Cetăţenii Europei merită o Comisie care să introducă din nou pe ordinea de zi aceste cauze mai profunde, în loc să le transforme în tabuuri, în loc să facă exact opusul şi în loc să transfere responsabilitatea asupra statelor membre. În Europa avem nevoie de politici economice şi fiscale coordonate corespunzător. Avem nevoie de cooperare cu privire la taxe în Europa, ceea ce va pune capăt dumpingului fiscal. Numai atunci va fi posibil să oprim extinderea diviziunii sociale şi să finanţăm investiţiile ecologice necesare. Avem nevoie de o politică care promovează consecvent tehnologiile şi stilurile de viaţă ecologice pentru a reduce rapid dependenţa UE faţă de resursele epuizabile. Aceasta va reprezenta o revoluţie ecologică de mediu.
<P>
Nu regăsesc niciunul dintre aceste lucruri în programul dumneavoastră, dle Barroso, şi de aceea, nu pot să votez pentru dumneavoastră.
<SPEAKER ID="176" NAME="Roberts Zīle" AFFILIATION="ECR">
(LV) Vă mulţumesc, dle preşedinte, dle Barroso, timp de mulţi ani, câteva dintre statele membre mai mici menţinuseră deja un curs valutar fix pentru monedele naţionale faţă de euro, înainte de a adera la Uniunea Europeană. Aceasta a permis sectorului financiar al Uniunii Europene să investească în mod mai profitabil în aceste ţări. Totuşi, în aceste momente de criză, menţinerea, de aceste ţări, a acestui curs valutar strict are ca rezultat o depreciere cu efect dramatic din punct de vedere social a veniturilor oamenilor şi atacuri speculative asupra rezervelor în valută ale băncilor centrale ale acestor ţări. Aceasta produce costuri atât pentru cetăţenii acestor ţări, cât şi pentru Comisia Europeană, în calitate de creditor pentru aceste sume, dragul meu. Introducerea mai rapidă a monedei euro în aceste ţări ar reduce astfel de costuri şi ar aduce stabilitate. De aceea, dle Barroso, aş dori să văd că promovaţi o aplicare a criteriilor de la Maastricht adecvată pentru această perioadă de criză, cu acelaşi interes cu care susţineţi Tratatul de la Lisabona. Vă mulţumesc.
<SPEAKER ID="177" NAME="Joe Higgins" AFFILIATION="GUE/NGL">
Dle preşedinte, m-am opus desemnării dlui Barroso ca preşedinte al Comisiei. Dl Barroso foloseşte Comisia UE pentru a interveni asupra dreptului democratic al poporului irlandez de a decide în mod liber dacă acceptă sau respinge Tratatul de la Lisabona în cadrul unui referendum organizat la 2 octombrie.
<P>
Cu mult cinism, Comisia domniei sale a trimis, recent, angajaţi ai Comisiei în şcoli de pe teritoriul Irlandei, pretextând că vorbesc despre cât de bună este Comisia Uniunii Europene - în realitate, era un semnal adresat părinţii lor că ar trebui să voteze "da” pentru Lisabona. Mai mult, un înalt funcţionar al Comisiei a participat în mod direct la adunările publice ale organizaţiilor care făceau campanie pentru Tratatul de la Lisabona.
<P>
Ca Cezar Augustus, dl Barroso îşi trimite emisarii să spună poporului irlandez ce ar trebui să facă. Ne vom angaja cu oricine într-o dezbatere democratică, însă faptul că funcţionarii intervin de o parte sau de cealaltă a acestei dezbateri reprezintă un abuz grav de fondurile contribuabililor.
<P>
(GA) Politicile dlui Barroso nu sunt deloc în beneficiul lucrătorilor europeni, iar Tratatul de la Lisabona nu este în beneficiul lucrătorilor europeni, ci, mai curând, promovează militarizarea şi privatizarea şi, drept urmare, din acest moment, nu îl vom mai accepta pe dl Barroso drept preşedinte.
<SPEAKER ID="179" NAME="Nicole Sinclaire" AFFILIATION="EFD">
Dle preşedinte, dl preşedinte Barroso îmbrăţişează o Europă a ambiţiei. UE a obţinut aceasta, cu siguranţă: 27 de state în 50 de ani, iar Tratatul de la Lisabona - dacă va fi ratificat de Irlanda - va marca sfârşitul suveranităţii naţionale a acestora şi va reprezenta începutul preluării puterii de către Uniunea Europeană.
<P>
Noi, însă, în cadrul UKIP, respingem planul de integrare europeană al dlui Barroso, deoarece ştim ca statele membre, considerate individual nu sunt neînsemnate. Suveranitatea naţională este fundamentul valorilor noastre şi piatra de temelie a democraţiei Regatului Unit. În UE, drepturile omului - indiferent dacă sunt individuale sau colective - ocupă locul al doilea, după solidaritate, în preferinţele europenilor. Cele două sunt direct incompatibile şi, totuşi, dl preşedinte Barroso le uneşte în centrul viziunii sale despre Europa pentru următorii cinci ani, solidaritatea reprezentând piatra de temelie a societăţii europene.
<P>
Noi, în cadrul UKIP, preferăm suveranitatea în locul solidarităţii. Când cetăţenii statelor membre îşi exprimă punctele de vedere în cadrul referendumurilor naţionale, rezultatul ar trebui să fie final, să respecte dreptul lor la opinii proprii, însă versiunea UE privind drepturile cetăţenilor este aceea de a-i determina să voteze şi să voteze din nou în cadrul referendumurilor naţionale, până când vor ceda presiunii şi vor vota "da”.
<P>
Acesta este modul în care au fost obţinute Tratatul de la Maastricht şi Tratatul de la Nisa, iar acum, UE aplică aceeaşi tactică forţând Irlanda să voteze din nou Tratatul de la Lisabona, în condiţiile în care deja îl respinsese, aşa cum au făcut şi Franţa şi Ţările de Jos. Ce fel de drepturi sunt acestea, dacă sunt respinse de la început, în numele solidarităţii? UKIP plasează suveranitatea şi drepturile cetăţenilor mai presus de solidaritate. Noi respingem Tratatul de la Lisabona şi viziunea dlui preşedinte Barroso cu privire la acesta.
<SPEAKER ID="180" NAME="Hans-Peter Martin" AFFILIATION="NI">
(DE) Dle preşedinte, avem nevoie de o revoluţie în democraţie. Dle Barroso, imaginaţi-vă numai că aţi candida la alegerile pentru Europa, numai dumneavoastră, fără niciun alt candidat. Ce procent din voturi aţi primi? Ce ar face cetăţenii?
<P>
Probabil că v-ar fi ascultat astăzi şi ar fi văzut că promiteţi totul, tuturor. Sper că ar fi aflat şi ce aţi făcut în urmă cu cinci ani. Atunci aţi promis foarte multe majorităţii cetăţenilor. Este vorba de a compara ceea ce aţi promis atunci cu ceea ce promiteţi acum şi cu ceea ce poate fi aşteptat. Cred că este foarte, foarte puţin.
<P>
Dumneavoastră reprezentaţi Europa veche, Europa cârpită, contribuţia la criza financiară, ca urmare a erorilor din partea Comisiei, a lipsei de implicare în chestiunile de mediu şi aşa mai departe. Aş fi de partea majorităţii cetăţenilor europeni, deoarece cred că nu aţi primi mai mult de 10 sau 12 sau 15% din voturi.
<SPEAKER ID="181" NAME="Werner Langen" AFFILIATION="PPE">
(DE) Dle preşedinte, doamnelor şi domnilor, aş dori să precizez de la început că deputaţii europeni conservatori germani (CDU/CSU) vă vor susţine, dle Barroso, candidatura pentru cel de-al doilea mandat. Totuşi, avem anumite aşteptări de la dumneavoastră şi, bineînţeles, de la viitoarea Comisie pe perioada acestui al doilea mandat. Aş dori să clarific foarte bine acest lucru.
<P>
Cererile noastre sunt concentrate pe viitor dar, bineînţeles, avem deja experienţa a cinci ani şi, prin urmare, aş dori să subliniez pe scurt schimbările pe care am dori să le vedem. În opinia noastră, ultimii cinci ani au înregistrat suişuri şi coborâşuri. Coborâşurile au inclus lipsa reglementărilor pe pieţele financiare, deoarece Comisiei i-a lipsit curajul de a lua măsurile necesare împotriva acelor state membre care se opuneau progresului, sporirea evidentă a autorităţii Consiliului şi aroganţa anumitor comisari, care au ignorat conceputul subsidiarităţii.
<P>
Vom acorda sprijinul nostru programului şi liniilor directoare prezentate de dumneavoastră, deoarece credem că acestea reprezintă abordarea corectă. Dorim să ne asigurăm că anumite dintre lucrurile care sunt importante pentru noi sunt obţinute şi sunt sigur că veţi lua în considerare acest aspect. În primul rând, modelul economiei sociale de piaţă trebuie să fie baza politicii noastre comune din Europa, cu alte cuvinte, libertatea şi responsabilitatea, nu numai libertatea care trebuia găsită pe pieţele financiare.
<P>
Competitivitatea Europei şi siguranţa locurilor de muncă în Europa trebuie evaluate comparativ cu protecţia mediului şi a climatului. Am fost foarte surprins de faptul că este posibil să puneţi în pericol această abordare prin numirea unui comisar diferit pe probleme climatice. Avem nevoie de o bază industrială în Europa, iar probleme lumii, cum sunt foametea, sărăcia şi bolile, pot fi rezolvate numai dacă Europa este o putere economică solidă, având o astfel de bază.
<P>
Cetăţenii trebuie să acorde sprijin Europei. Reglementările excesive reduc semnificativ motivaţia oamenilor şi îi înstrăinează de conceptul de Europă, şi de aceea dorim o evaluare independentă a impactului legislaţiei.
<P>
În al patrulea şi ultimul rând, dorim o versiune cu totul nouă a acordurilor interinstituţionale. În acest condiţii, perioada de cinci ani a mandatului va fi una pozitivă.
<SPEAKER ID="182" NAME="Adrian Severin" AFFILIATION="S&amp;D">
Dle preşedinte, nu se poate cere unui politician din Partidul Popular să fie socialist, şi nici unui socialist să voteze pentru un politician din Partidul Popular. Lucrurile ar fi atât de simple dacă nu ar fi mult mai complicate.
<P>
Totuşi, de ce ne simţim întrucâtva stânjeniţi şi împărţiţi în grupuri atunci când ni se cere să vă susţinem candidatura? Să fim sinceri. Lista dezamăgirilor şi erorilor din timpul acestui mandat al Comisiei este mult prea lungă, după cum este şi cea a promisiunilor şi iniţiativelor nefinalizate. Prin urmare, cetăţenii noştri europeni nu numai că şi-au pierdut încrederea în instituţiile europene, dar şi-au pierdut şi speranţa şi pasiunea.
<P>
Ca să fim complet sinceri, trebuie să admitem şi faptul că nu puteţi fi considerat singurul responsabil pentru aceasta. Principala responsabilitate ar trebui să revină liderilor politici naţionali, care au naţionalizat întotdeauna progresele şi au europenizat înfrângerile şi, în general, au acordat prioritate egoismului naţional în locul solidarităţii europene.
<P>
Mulţi dintre comisarii dumneavoastră, inclusiv socialişti şi provenind din rândul aceloraşi lideri naţionali, de fac, de asemenea, responsabili, pentru că le-a lipsit viziunea, curajul, competenţa şi voinţa necesare. Astfel, astăzi nu numai că vă confruntăm pe dumneavoastră, dar şi pe cei care v-au desemnat drept singurul candidat pentru una dintre cele mai importante funcţii europene. În mod evident, nu v-au nominalizat pentru această funcţie din respect pentru calităţile şi capacităţile dumneavoastră, ci pentru ceea ce consideră ca fiind slăbiciunile dumneavoastră. Nu pentru că ei cred că vă veţi desfăşura activitatea în sensul obţinerii unei uniuni şi mai strânse, cu o accentuată nuanţă socială, ci pentru că ei consideră că le veţi solicita fiecăruia, în prealabil, acceptul la nivel naţional pentru fiecare dintre iniţiativele Comisiei Europene.
<P>
Este cel puţin paradoxal faptul că astăzi, Parlamentul European, în calitate de instituţie comunitară, în loc să consolideze legitimitatea democratică a viitorului preşedinte al unei instituţii comunitare, respectiv al Comisiei, printr-un "da" copleşitor, trebuie să pună la încercare, prin acest candidat, instituţia interguvernamentală reprezentată de Consiliu.
<P>
Prin urmare, la încheierea procesului de votare a colegiului nostru, va fi important dacă aţi putea face dovada faptului că sunteţi unul dintre ai noştri, nu unul dintre ai lor.
<SPEAKER ID="183" NAME="Andrew Duff" AFFILIATION="ALDE">
Dle preşedinte, dl preşedinte Barroso ar trebui să fie felicitat pentru sprijinul ferm acordat ordinii de zi privind modificarea tratatului în cursul mandatului său anterior. Cred că ar trebui, de asemenea, să i se mulţumească pentru publicarea unui bun program de stabilitate, la care se adaugă propunerile de îmbunătăţire a politicilor sectoriale dificile, asupra cărora am căzut cu toţii de acord.
<P>
Trebuie, însă, să afirm că, pe măsură ce PIB-ul se reduce şi cheltuielile noastre se majorează, ne confruntăm, pe perioada de până în 2014, cu posibilitatea izbucnirii unei noi crize bugetare şi, în acel moment, sunt convins că dl preşedinte Barroso va fi, cu convingere, de partea Parlamentului şi că se va opune poziţiei pe care preconizăm că va fi poziţia trezoreriilor naţionale.
<P>
Adevărul este că Uniunea are nevoie de un buget majorat şi de o politică bugetară elaborată astfel încât să promoveze redresarea economică. Cheltuielile naţionale ar trebui transferate la bugetul european la poziţii unde există creşteri clare de eficienţă realizate din costuri, economii de scară şi valoare adăugată şi unde eşecurile de piaţă solicită politici europene mai puternice pentru a le corecta.
<P>
Trebuie să alimentăm bugetul cu ajutorul unui sistem independent, mai progresiv şi mai transparent.
<SPEAKER ID="184" NAME="Hans-Peter Martin" AFFILIATION="NI">
(DE) Dle preşedinte, nu mă refer, bineînţeles, la antevorbitorul meu, însă v-aş ruga să fiţi corect atunci când întrerupeţi vorbitorii care au depăşit timpul alocat. Îi întrerupeţi brusc pe unii şi îi lăsaţi pe alţii să continue foarte mult timp. Acest lucru este inacceptabil.
<SPEAKER ID="185" NAME="Seán Kelly" AFFILIATION="PPE">
Dle preşedinte, doresc numai să clarific faptul că Irlanda nu trebuie să voteze din nou pentru că aşa a dispus cineva: poporul irlandez votează din nou pentru că a hotărât să facă aceasta fără nicio constrângere şi va lua singur o hotărâre proprie. În al doilea rând, votul de acum este diferit de cel de data trecută. Dispunem de garanţii care clarifică anumite chestiuni pentru poporul irlandez şi, de asemenea, avem garanţia că ne putem păstra comisarul.
<P>
(Preşedintele l-a întrerupt pe vorbitor)
<SPEAKER ID="186" NAME="Preşedintele">
Dle Kelly, îmi pare rău, însă aceasta este o procedură nouă şi trebuie să o aplicăm în mod corect. Este valabilă numai pentru întrebările adresate antevorbitorului, nu şi pentru declaraţii. Îmi cer scuze că v-am întrerupt.
<SPEAKER ID="187" NAME="José Manuel Barroso">
preşedintele desemnat al Comisiei. - Dle preşedinte, voi începe cu aspecte referitoare la politici şi apoi la politică, dacă voi mai avea timp.
<P>
În legătură cu întrebările dlui Hughes, cred că este important să clarific aspectele care sunt importante pentru grupul dumneavoastră şi pentru mine, dar şi pentru angajamentul nostru cu privire la o economie de piaţă socială. Referitor la detaşarea lucrătorilor, angajamentul meu cu privire la un regulament are scopul de a trata exact de problema pe care aţi evidenţiat-o, dle Hughes. Problema este reprezentată de chestiunile privind punerea în aplicare şi interpretarea acestuia, care au dat naştere la incertitudine. Vă reamintesc faptul că un regulament se aplică direct şi va necesita mai puţin timp decât o revizuire totală a directivei. În orice caz, am spus că, dacă este necesar, putem analiza posibilitatea revizuirii directivei.
<P>
Referitor la Laval, dl comisar Špidla, un membru al familiei dumneavoastră socialiste, a desfăşurat, cu acordul meu, o cercetare foarte extinsă pentru a găsi soluţii practice. Trebuie să cunoaşteţi faptul că problemele ridicate de dumneavoastră nu apar în toate statele membre. Diversitatea dreptului muncii în statele membre înseamnă că o situaţie de tipul Laval poate apărea în anumite state membre, dar nu şi în altele. Dumneavoastră ar ştiţi cel mai bine că statele membre, partenerii sociali şi sindicatele ţin la acquis -ul din domeniul dreptului muncii care le este aplicabil. A trebuit să evaluăm în totalitate situaţia pentru a ne asigura că soluţia nu avea să creeze o problemă mai mare decât cea pe care trebuia s-o rezolve. Dl Špidla a desfăşurat această analiză şi, de aceea, pot să propun acum o soluţie, încercând să obţin largul consens al acestui Parlament.
<P>
Referitor la serviciile publice, dl Hughes a întrebat de ce Comisia nu a propus încă o directivă-cadru. Aş dori să subliniez faptul că Comisia mea a desfăşurat activităţi juridice importante cu privire la clarificarea modului de aplicare a normelor referitoare la ajutorul de stat în ceea ce priveşte serviciile publice. Aceasta era cea mai importantă chestiune în urmă cu cinci ani şi adevărul este că aceste clarificări au calmat vechile dezbateri cu privire la serviciile publice de pe piaţa internă. Nu am afirmat că nu mai există probleme. Dimpotrivă, le recunosc. Sunt hotărât să evaluez situaţia în totalitate şi nu voi ezita, dacă este necesar, să merg mai departe. Am făcut o ofertă deschisă şi sinceră în cadrul discuţiilor cu grupul dumneavoastră şi aştept cu interes să lucrez cu dumneavoastră în acest domeniu, inclusiv cu privire la instrumentele legale corespunzătoare.
<P>
Referitor la echilibrul între numărul de bărbaţi şi de femei, mă ocup de acest aspect, Comisia mea înregistrând un număr record de femei. Vă pot spune foarte deschis că am dus o luptă crâncenă cu anumite state membre pentru a le determina să numească femei competente în cadrul Comisiei, deoarece nu doreau să numească femei. După cum ştiţi, iniţiativa în acest sens aparţine statelor membre. Din nou, sunt hotărât să fac tot ce-mi stă în putinţă. Îmi amintesc că în prima Comisie Delors nu a existat nicio femeie, iar în cea de-a doua, a existat numai una. La un moment dat existau nouă membre ale Comisiei mele, ceea ce consider că este foarte important. Am desemnat pentru prima oară o femeie ca secretar general - cel mai important funcţionar din cadrul Comisiei - deci, sunt foarte implicat în acest aspect şi am nevoie de sprijinul domniilor voastre în acest sens. Totuşi, din nou, vă rog să colaboraţi şi cu statele membre din care faceţi parte, pentru a nu fi atrase în această rutină, deoarece, timp de 50 de ani, anumite state membre nu au putut să facă nici măcar o propunere pentru desemnarea unei femei în cadrul Comisiei.
<P>
În legătură cu problemele sociale, voi fi direct. Dacă doriţi să atacaţi caricatura dlui Barroso, puteţi să o faceţi, însă ştiţi foarte bine că, deseori, am făcut propuneri care au fost respinse de Consiliu - aş dori să amintesc aici că inclusiv de anumite guverne din familia dumneavoastră. Să fim sinceri în această privinţă. La ultimul Consiliu European am propus să nu mai existe cofinanţare pentru Fondul Social în cazul ţărilor care nu au această posibilitate, respectiv al noilor state membre care se confruntă cu dificultăţi. Eu am făcut acea propunere. Aceasta a fost respinsă de mai multe guverne, inclusiv de câteva ale căror conduceri sau ale căror miniştri de finanţe fac parte din partidul dumneavoastră. Prin urmare, nu sunt deloc de acord. Nu este onest, din punct de vedere intelectual, să atacaţi tot timpul Comisia. Nu nimeriţi ţinta. Este mai uşor pentru dumneavoastră, dar realitatea este că ne străduim foarte mult. După acel Consiliu, am înaintat o propunere - care este, în prezent, analizată de Consiliu - de suspendare a normelor privind cofinanţarea pentru Fondul Social în cazul ţărilor care sunt în dificultate. Sunt preocupat de coeziunea socială. Cum aş putea să nu fiu preocupat, provenind dintr-o ţară cum este Portugalia, care beneficiază de atât de multe din partea Uniunii Europene? Sunt preocupat de coeziunea socială şi economică şi, de aceea, cred că această caricatură pe care încearcă să o prezinte anumite persoane dăunează Europei. Sunt de acord cu ceea ce a afirmat anterior dl Lambsdorff. Aş prefera să beneficiez de sprijinul principalelor familii politice proeuropene, însă câteva se retrag din grupul celor care mă sprijină. Aceasta este alegerea dumneavoastră, nu a mea.
<P>
Eu doresc să obţin un consens cât mai larg şi să nu exclud pe nimeni. Să fim sinceri: în istoria integrării europene, nu numai PEE, nu numai socialiştii, nu numai liberalii şi-au adus o contribuţie importantă. De la lordul Cockfield, un conservator, la un comunist precum Altiero Spinelli, la mişcarea ecologistă, au existat multe contribuţii la integrarea noastră europeană. După alegeri, având în vedere această diversitate de opinii, este important să ne desfăşurăm activitatea împreună, în beneficiul Europei. Avem nevoie de o Europă puternică, însă există aici o contradicţie. Pe de o parte, afirmaţi că doriţi o Europă puternică, o Comisie puternică, vreţi să iau atitudine faţă de anumite state membre care urmăresc naţionalizarea, însă, în acelaşi timp, spuneţi: "Nu vă vom vota. Vă vom reduce influenţa. Vă vom reduce autoritatea faţă de statele membre." Aceasta este o contradicţie, aşa că să fim sinceri în această privinţă. Dacă doriţi o Comisie puternică care se bucură de toate drepturile şi iniţiativele necesare pentru a apăra interesele europene, acordaţi-mi măcar prezumţia de nevinovăţie. Trecem printr-o perioadă dificilă, iar eu v-am făcut o ofertă deschisă, am făcut o ofertă sinceră tuturor deputaţilor europeni, total transparentă. Nu puteţi afirma că spun lucruri diferite unor grupuri diferite, deoarece tuturor vă prezint acelaşi program. Astăzi am adăugat câteva completări şi clarificări, însă este acelaşi program. Este un compromis, bineînţeles, însă Europa funcţionează numai pe bază de compromis. Europa nu poate funcţiona pe bază de fanatism sau dogmatism.
<P>
Îi mulţumesc PEE pentru sprijinul pe care mi l-a acordat. Sunt recunoscător pentru sprijinul pe care mi l-aţi acordat, dar PEE a fost primul care a spus că nu doreşte aceasta pentru că este singur. Niciun partid nu deţine singur majoritatea, astfel că trebuie să ajungem la un consens în Europa. Obţinerea acestui consens în Europa este extrem de importantă. Desigur, ne păstrăm diferenţele ideologice şi continuăm dezbaterile politice, însă facem eforturi pentru a avea o Europă mai puternică. Eu sunt hotărât în acest sens. Dumneavoastră sunteţi? Aceasta este întrebarea mea.
<SPEAKER ID="188" NAME="Joe Higgins" AFFILIATION="GUE/NGL">
Dle preşedinte, dl Barroso nu a răspuns la acuzaţia mea privind intervenţia Comisiei în procesul democratic referitor la Tratatul de la Lisabona din Irlanda...
<P>
(Preşedintele l-a întrerupt pe vorbitor)
<SPEAKER ID="189" NAME="Hélène Flautre" AFFILIATION="Verts/ALE">
(FR) Dle preşedinte, dle Barroso, am o problemă, ceea ce înseamnă că nu voi vota pentru dumneavoastră mâine, însă ştiţi care este aceasta, pentru că grupul meu a explicat-o bine. Este o chestiune politică. Nu aveţi un proiect de transformare a Europei din punct de vedere ecologic şi social. Şi totuşi, cred că aceasta este ceea ce trebuie făcut în prezent.
<P>
Cu toate acestea, aşa cum a spus dl Daul atât de elegant, dreapta a fost cea care a câştigat alegerile şi, în consecinţă, sunteţi de dreapta. Situaţia este clară.
<P>
Aş dori, însă, să pot să îl respect pe preşedintele Comisiei, însă am o problemă cu aceasta: când vă văd, mă gândesc în mod inevitabil - şi vă asigur că este adevărat - la responsabilitatea pe care o aveţi în privinţa zborurilor secrete ale CIA.
<P>
Între 2002 şi 2006, 728 de persoane au fost transferate la Guantánamo prin spaţiul aerian portughez. Dumneavoastră aţi fost ministru din 2002 până în 2004. Pin urmare, nu pot să vă cred, dle Barroso, când declamaţi că Europa este o campioană a drepturilor omului. Ceea ce aştept de la dumneavoastră - ceea ce sper din partea dumneavoastră, pentru că aş dori să vă respect în viitor ca preşedinte al Comisiei - nu sunt memoriile dumneavoastră, peste nu ştiu câţi ani, ci faptul că vă veţi recunoaşte responsabilităţile în privinţa acestui act grav, care umbreşte valorile europene.
<SPEAKER ID="190" NAME="Derk Jan Eppink" AFFILIATION="ECR">
Dle preşedinte, există o zicală conform căreia, dacă nu eşti vânător, vei deveni vânat. Următoarea decadă va hotărî ce va fi Europa. Actuala generaţie de lideri din Europa de Vest a făcut o pauză de istorie. Am crescut liniştiţi. Am crescut într-un stat social. Am acumulat datorii şi le-am transmis copiilor noştri. Istoria, însă, bate la uşă. În anii ce vor urma vom avea o economie anevoioasă; ne confruntăm cu o imigraţie în creştere şi susţinem o populaţie tot mai bătrână.
<P>
Din nefericire, Europa nu are o cultură a progreselor. Visul european este de a se retrage pe Riviera Franceză cât mai curând cu putinţă. Dacă nu inovăm şi nu dezvoltăm o cultură antreprenorială, după cum aţi conceput dumneavoastră, Europa va deveni vânat.
<P>
Contez pe capacitatea dumneavoastră de conducere. Permiteţi-mi să vă dau un sfat: menţineţi Europa concentrată asupra principalelor sale sarcini. Dacă daţi greş aici, veţi da greş peste tot. Continuaţi să fiţi deschis şi nu propuneţi o taxă europeană deoarece va provoca o revoluţie cu furci împotriva Europei. Nu am văzut niciodată o demonstraţie organizată în favoarea vreunei taxe europene. Este, pur şi simplu, un pod prea îndepărtat şi nu veţi face decât să alimentaţi furia publică.
<P>
Contez pe simţul dumneavoastră al realităţii pentru ca Europa să devină vânător, nu vânat şi vă urez succes în cel de-al doilea mandat.
<SPEAKER ID="191" NAME="Andreas Mölzer" AFFILIATION="NI">
(DE) Dle preşedinte, ştim că dl Barroso reprezintă un compromis trecător între cei care deţin puterea în Europa. Ştim şi că domnia sa este cel mai mic numitor comun al guvernelor statelor membre. Ştim că dl Barroso, de asemenea, are ceva de oferit tuturor: o idee de maoism celor de stânga, o undă de conservatorism membrilor Partidului Social-Creştin, o picătură de neoliberalism, plus o abordare ecologică şi socialistă.
<P>
Bineînţeles, dl Barroso va fi un candidat fără opoziţie, fără alternativă. Din acest motiv, în prezent se confruntă cu câteva zile dificile şi cu faptul că trebuie să asculte anumite remarci neplăcute din partea stângii unite şi a altor critici.
<P>
Totuşi, toate acestea se vor compensa, pentru că ştim că, după aceste zile dificile, dl Barroso va fi, probabil, încă o dată preşedintele Comisiei şi că, din nou, vor exista compromisuri incomode între grupurile mari şi puternice din acest Parlament, dar şi între guvernele din Consiliu şi, de asemenea, că este probabil ca dl Barroso, care a întruchipat erorile integrării europene în cursul ultimilor cinci ani, să continue să facă aceasta în cursul următorilor cinci ani. Referitor la acest aspect, noi toţi avem o influenţă foarte mică.
<SPEAKER ID="192" NAME="Jacek Saryusz-Wolski" AFFILIATION="PPE">
Dle preşedinte, permiteţi-mi să încep prin a afirma că susţinem ambiţia europeană a preşedintelui Barroso şi programul domniei sale şi afirm aceasta în numele a 28 de deputaţi europeni polonezi, dacă nu chiar mai mulţi.
<P>
Totuşi, există un lucru în acest program, pe care îl apreciem în mod deosebit, şi anume securitatea energetică. Ştiţi, dle preşedinte Barroso, că acest Parlament este foarte ataşat de acest aspect. Trebuie să reexaminăm şi să reevaluăm atât progresul, cât şi neajunsurile acestui proces şi să stabilim priorităţi pentru următoarele luni şi ani.
<P>
Situaţia actuală nu este satisfăcătoare, ci mai curând gri, deoarece, în ciuda tuturor declaraţiilor şi a unor bune intenţii aparente, progresul obţinut în ceea ce priveşte infrastructura energetică şi mecanismele de criză sunt departe de a fi suficient. Măsurile luate nu corespund tuturor aşteptărilor şi, în continuare, nu sunt mulţumitoare.
<P>
Salutăm, în mod evident, măsurile pe termen scurt stabilite de Comisie şi de preşedinţie, însă aşteptăm o viziune pe termen lung şi hotărâre din partea preşedintelui Comisiei şi, dacă este necesar, ca preşedintele Comisiei să se confrunte sau să pună la încercare inerţia şi egoismul statelor membre. Avem nevoie de o Comisie puternică şi de conducere fermă din partea dumneavoastră, deoarece este necesară implicarea activă a Comisiei în numele întregii Uniuni şi în interesul cetăţenilor Uniunii.
<P>
Permiteţi-mi să subliniez că o astfel de conducere ar trebui să se bazeze pe un consens pe care trebuie să îl ghidaţi şi să îl obţineţi în cadrul Parlamentului şi al Comisiei, precum şi în statele membre. După cum ştiţi, această idee a fost lansată în acest Parlament în urmă cu trei ani, însă mai sunt multe de făcut şi mai trebuie să aşteptăm pentru ca acest vis să se adeverească.
<P>
Sper ca, până la sfârşitul acestei legislaturi, dle preşedinte Barroso, să realizaţi acest miracol şi că vi se va da posibilitatea de a face acest lucru.
<P>
Cu această aşteptare, vă susţinem candidatura şi ţinem pumnii strânşi pentru Preşedinţia dumneavoastră.
<SPEAKER ID="193" NAME="Marita Ulvskog" AFFILIATION="S&amp;D">
(SV) Dle preşedinte, dle Barroso, aţi afirmat în introducere că Europa şi lumea au suferit o criză a valorilor. De ce nu folosiţi un limbaj simplu? Ceea ce am suferit este, bineînţeles, o criză a viziunii de piaţă radicale, ai cărei avocaţi sunteţi dumneavoastră şi grupul dumneavoastră. Le-am promis alegătorilor mei că nu voi vota pentru dumneavoastră - după cum au făcut şi numeroşi alţi social-democraţi - dacă nu garantaţi că directiva privind detaşarea lucrătorilor va fi modificată astfel încât să fie consolidate drepturile lucrătorilor.
<P>
Acum realizez că vreţi să daţi impresia că aţi îndeplinit această cerere. Totuşi, afirmaţi că această cerere nu va fi îndeplinită prin modificarea directivei, ci prin intermediul unui nou regulament, despre care ştim că este complet necorespunzător. În acelaşi timp, vă aud prezentând o imagine eronată a consecinţelor acestor modificări ale directivei privind detaşarea lucrătorilor. Aţi mai fost întrebat anterior despre aceasta şi aţi fost evaziv de fiecare dată. Vă voi întreba din nou: veţi lua măsuri pentru ca directiva privind detaşarea lucrătorilor să fie modificată, astfel încât lucrătorii europeni să beneficieze de remuneraţie egală pentru muncă egală pe teritoriul UE în loc să se confrunte cu dumpingul salarial pe care îl experimentăm în prezent pe teritoriul Europei?
<SPEAKER ID="194" NAME="Olle Schmidt" AFFILIATION="ALDE">
(SV) Dle preşedinte, în prezent, Europa este un continent caracterizat de pace şi democraţie. Situaţia nu era aceeaşi în urmă cu 70 de ani, când Europa era în război. Situaţia nu era aceeaşi nici în urmă cu 20 de ani, când Europa era împărţită în Est şi Vest.
<P>
Generaţia noastră are responsabilitatea de a ne gestiona continentul şi de a menţine şi a consolida o Europă deschisă şi democratică. Dle Barroso, dumneavoastră aveţi o responsabilitate specială.
<P>
Europa are nevoie de o conducere transparentă şi de o UE care să fie atât vizibilă, cât şi alături de popoarele europene la nevoie, dar şi la bucurie. Avem nevoie de o conducere care să asculte. Trebuie să faceţi mai multe în acest sens. Aş dori să văd mai mult angajament de tipul celui pe care l-am văzut astăzi, mai mult din José Manuel Barroso pe care l-am văzut astăzi.
<P>
Mâine veţi primi sprijin din partea Partidului Liberal din Suedia - partidul dnei Cecilia Malmström, nu pentru că suntem întru totul de acord cu dumneavoastră, ci pentru că noi considerăm că puteţi să faceţi mai mult decât ne-aţi arătat până acum.
<P>
Iată câteva dintre principiile directoare pentru continuarea activităţii dumneavoastră.
<P>
Protecţionismul este o oroare - chiar şi pentru un fost maoist. Forţa UE rezidă în graniţele sale deschise şi în liberul schimb.
<P>
Drepturile omului se aplică tuturor, indiferent unde se află. Trebuie să faceţi mai multe în acest sens.
<P>
Criza economică reclamă o nouă ordine mondială, cu reglementări echilibrate care să ne permită să rezolvăm criza climatică. Eliberaţi fermierii Europei şi acordaţi o şansă consumatorilor şi pieţei.
<P>
UE nu are nevoie de noi lupte pentru puterea instituţională. Apăraţi-ne de această soartă! Europa s-a săturat de eşecuri. Dle Barroso, sper că mâine veţi avea posibilitatea de a înfiinţa o nouă Comisie. Sper că vă veţi asigura apoi că în noua Comisie există tot atâtea femei cât bărbaţi.
<SPEAKER ID="195" NAME="Michail Tremopoulos" AFFILIATION="Verts/ALE">
(EL) Dle Barroso, după cum ştiţi, nu aţi făcut nicio menţiune în legătură cu punctul dumneavoastră de vedere privind aspecte cum sunt protecţia biodiversităţii sau angajamentele asumate de dumneavoastră în privinţa Obiectivelor Mileniului şi strategia de dezvoltare durabilă a Uniunii Europene.
<P>
Mă voi concentra asupra semnificaţiei flexicurităţii, pe care o folosiţi deseori pentru a combina flexibilitatea cu securitatea. Se pare că acest concept implică pericole grave în ceea ce priveşte protecţia lucrătorilor. De exemplu, locurile de muncă cu fracţiune de normă sunt bune dacă reprezintă alegerea lucrătorilor. Totuşi, munca forţată, când lucrătorii nu au de ales, însă probabil pentru că nu pot să găsească un loc de muncă, pare să fie şomaj cu fracţiune de normă.
<P>
Există o problemă similară cu munca forţată în locuri de muncă şi cu program care afectează negativ viaţa personală a cetăţenilor şi calitatea vieţii lor. Dacă veţi fi ales, ce orientări politice intenţionaţi să elaboraţi cu privire la aceste aspecte, în situaţii care vă privesc? De asemenea, de ce nu menţionaţi obiective specifice pentru profesiile ecologice şi alte astfel de iniţiative, nu pentru a deveni "verde”, ci pentru a indica cel puţin care este calea de urmat pentru a ieşi din criză?
<SPEAKER ID="196" NAME="George Becali" AFFILIATION="NI">
Domnule Barroso, am citit documentul dumneavoastră, dar, sincer, vă votez mâine pentru că eu cred că Europa are nevoie de un om religios şi creştin ca dumneavoastră, cu această educaţie. Eu cred că mâine dumneavoastră veţi fi preşedintele Comisiei şi vă rog, domnule Barroso, să vă rugaţi la Dumnezeu să vă dea ce i-a dat lui Solomon: înţelepciune pentru a conduce Comisia Europeană. Doamne ajută! <BRK>
<SPEAKER ID="197" NAME="Mario Mauro" AFFILIATION="PPE">
(IT) Dle preşedinte, doamnelor şi domnilor, delegaţia italiană a Partidului Popular European vă va sprijini, dle Barroso, cu respectul nostru obişnuit, cu prietenia noastră obişnuită şi cu loialitatea noastră obişnuită.
<P>
Cu toate acestea, vă cerem să faceţi dovadă de mai mult curaj pentru a permite instituţiilor noastre să înfrunte perioada memorabilă prin care trecem şi să vă concentraţi nu numai asupra preocupărilor legitime ale guvernelor, ci, înainte de toate, asupra nevoilor tinerei generaţii, a dorinţei lor de a-şi stabili un cămin, de a-şi întemeia o familie şi de a avea copii: în principal, de curajul de a lupta pentru o Europă reală, una care să se bazeze pe simţul nostru al responsabilităţii, nu pe amestecul nostru politic. De aceea, solicit colegilor mei socialişti să facă dovadă de acelaşi curaj.
<P>
Bineînţeles, o nouă alegere a dlui Barroso ar putea fi o măsură temporară pentru criza consensului, ceea ce este demonstrat în mod clar de rezultatul alegerilor, însă un vot pozitiv, chiar dacă un vot pozitiv cu condiţii pentru candidatul la preşedinţia Comisiei, v-ar da tuturor o ocazie de a vă îndeplini datoria în această perioadă dificilă şi de a transmite un semnal clar publicului european, respectiv că ceea ce ne uneşte este mai puternic decât ceea ce ne desparte şi că numai în acest mod, împreună, ne putem susţine reciproc pentru a ieşi din prăpastie.
<P>
Pe scurt, nu este numai un "da” pentru dl Barroso, ci un "da” pentru o reţetă clară si simplă: o Comisie creată cu contribuţia tuturor înseamnă că acea Comisie va fi mai independentă, mai eficientă, mai puternică şi, cu alte cuvinte, mai europeană.
<SPEAKER ID="198" NAME="Monika Flašíková Beňová" AFFILIATION="S&amp;D">
(SK) Aş dori să discut un subiect care îngrijorează multe persoane din Uniunea Europeană, inclusiv pe mine. Economiile noastre trec printr-o perioadă foarte dificilă, o perioadă de criză, al cărui efect este resimţit în special de aşa-numiţii oameni obişnuiţi. Aceşti oameni luptă pentru locul lor de muncă, pentru existenţa şi pentru copiii lor, şi tocmai această teamă şi această îngrijorare sunt cele care creează un cadru propice pentru dezvoltarea extremismului de dreapta în UE şi în statele membre.
<P>
În trecut, extremiştii de dreapta îşi ascundeau faţa sub numeroase măşti şi înfăţişări. În prezent, mărşăluiesc în pieţe publice şi se adresează deschis mijloacelor de informare în masă. În plus, aceste persoane care răspândesc ură împotriva romilor, evreilor, imigranţilor şi homosexualilor înfiinţează partide politice şi, din nefericire, selectează cu succes candidaţi atât pentru parlamentele naţionale, cât şi pentru Parlamentul European, în această perioadă dificilă.
<P>
În sfârşit, nu cu mult timp în urmă am fost martori chiar aici, în această instituţie democratică, aici, în Parlamentul European, la sosirea sau, mai curând, la intrarea anumitor deputaţi europeni în uniforme care amintesc de perioada fascistă din cel de-al doilea război mondial.
<P>
Prin urmare, aş dori să vă întreb, dle preşedinte, ce tip de măsuri trebuie adoptate în viitor în privinţa rolului dumneavoastră şi al Comisiei în calitate de autoritate în legătură cu un astfel de abuz asupra Parlamentului European şi, în special, în lupta reală împotriva extremismului.
<SPEAKER ID="199" NAME="Sophia in 't Veld" AFFILIATION="ALDE">
Dle preşedinte, dle Barroso a observat că trăim timpuri speciale - este adevărat - însă timpurile speciale reclamă o conducere specială. Sunteţi dumneavoastră acest conducător, dle Barroso? Nu v-am susţinut în 2004 şi, din nefericire, în cinci ani, nu aţi făcut destul pentru a mă convinge.
<P>
Cu toate acestea, majoritatea grupului meu este dispusă să vă acorde prezumţia de nevinovăţie, însă ne vom rezerva decizia finală până când vom fi văzut întregul pachet de portofolii ale comisarilor şi toate detaliile programului dumneavoastră politic, pentru că, nu uitaţi, şi sper să observaţi ironia acestei situaţii, că preşedintele Comisiei Europene este un politician, nu un funcţionar care are siguranţa locului de muncă.
<P>
Indiferent de rezultatul votului, acest proces a consolidat democraţia parlamentară europeană, deoarece, contrar temerilor anumitor persoane din acest Parlament, obligarea unui candidat să desfăşoare o companie nu a slăbit, ci a consolidat funcţia de preşedinte al Comisiei. Pentru că, în opinia mea, un mandat din partea Parlamentului European pentru elaborarea unui program politic reprezintă o bază mult mai solidă decât o desemnare realizată pe baza unor înţelegeri de culise între guvernele naţionale.
<P>
Contrar opiniei dumneavoastră, dacă am ascultat cu atenţie, cred şi că apariţia unei opoziţii reale din partea acestui Parlament este foarte bine primită şi este o indicaţie clară a faptului că democraţia parlamentară este vitală şi matură.
<P>
Aşadar, dle Barroso, mingea este în terenul dumneavoastră. Veţi face faţă provocării? Pentru că nu m-aţi convins încă. Însă acest lucru nu este atât de important, dle Barroso, cum este acela de a-i convinge pe cetăţenii europeni în următorii cinci ani.
<P>
(Aplauze)
<SPEAKER ID="201" NAME="Judith Sargentini" AFFILIATION="Verts/ALE">
(NL) Dnă preşedintă. Dle Barroso, nu aţi făcut nimic în momentul în care a izbucnit criza creditelor. Preşedinţia franceză a fost cea care a găsit calea de a ieşi din situaţia de criză. Nu aţi mai luat înapoi frâiele: nici cu planul dumneavoastră european de redresare economică - nu aţi reuşit să faceţi astfel încât ajutoarele de stat pentru industria automobilelor să facă obiectul condiţiilor stricte pentru protecţia mediului - nici cu o propunere pentru o mai bună monitorizare financiară: aţi capitulat încă de la început în faţa opoziţiei din Londra. UE a ţinut frâiele în cadrul abordării globale a crizei climatice, dar dumneavoastră le lăsaţi să vă scape cu repeziciune.
<P>
Ameninţaţi cu achiziţionarea majorităţii reducerilor emisiilor noastre de CO2 de la ţările în curs de dezvoltare în loc să vă asiguraţi că noi înşine reducem emisiile. Aţi putea învinovăţi guvernele naţionale pentru acest lucru, dar nu pentru propunerea îngrozitor de sărăcăcioasă de săptămâna trecută privind ajutorul pentru climă acordat ţărilor în curs de dezvoltare: 2 miliarde de euro. Această sumă este nesemnificativă în comparaţie cu ajutorul de 30-35 de miliarde de euro pe care Europa ar trebui să-l acorde. În consecinţă, limitaţi serios şansele de succes ale reuniunii la nivel înalt de la Copenhaga. Există trei teste ale capacităţii veritabile de conducere - criza creditelor, criza economică, criza climatică. Dle Barroso, de trei ori aţi eşuat să vă dovediţi la înălţime.
<SPEAKER ID="202" NAME="Diane Dodds" AFFILIATION="NI">
Dnă preşedintă, în calitate de deputat nou al acestui Parlament, i-am ascultat pe mulţi dintre vorbitorii care s-au concentrat asupra istoricului acţiunilor din timpul mandatului dlui Barroso şi care au dat glas numeroaselor preocupări. Sunt de acord cu multe dintre ele.
<P>
Căile noastre se despart complet în ceea ce priveşte Tratatul de la Lisabona, dle Barroso. Cu toate acestea, v-aţi preocupat mult de alegătorii mei din Irlanda de Nord. Vă mulţumesc pentru acest angajament. Noi preţuim sprijinul şi relaţia de lucru strânsă la toate nivelurile a funcţionarilor Comisiei cu Irlanda de Nord. Aştept cu interes ca această relaţie să continue şi ca alegătorii mei să beneficieze de pe urma acesteia.
<P>
Veţi fi la curent cu trecutul nostru: impactul violenţelor asupra investiţiilor şi nevoia de şosele şi rute feroviare noi. Veţi afla despre potenţialul uriaş pentru economie prin intermediul dezvoltării turismului. Pentru a impulsiona propria dezvoltare economică aş îndemna Comisia să examineze cuantumul resurselor disponibile pentru a redresa anii de lipsă gravă de investiţii.
<P>
După cum au declarat mulţi deputaţi ai acestei Camere astăzi, măsurile şi elaborarea lor contează.
<SPEAKER ID="203" NAME="Jaime Mayor Oreja" AFFILIATION="PPE">
(ES) Dnă preşedintă, dle preşedinte al Comisiei, doresc să fac o observaţie preliminară.
<P>
Nu putem purta aceeaşi dezbatere după alegeri ca cea pe care am purtat-o înainte de alegeri, din respect pentru alegeri şi pentru cetăţenii europeni. Din acest punct de vedere nu ar trebui în niciun caz să procedăm în mod diferit faţă de ceea ce se întâmplă în cadrul parlamentelor naţionale.
<P>
Dacă comisarii europeni reprezintă rezultatul unei majorităţi în fiecare ţară, principala noastră preocupare ar trebui să fie aceea ca preşedintele Comisiei să fie devotat obiectivelor pentru care au votat cetăţenii europeni în cadrul alegerilor europene, de unde reiese şi importanţa şi corectitudinea devenirii dlui Barroso preşedinte al Comisiei. Acesta este strict un principiu democratic.
<P>
Dl Barroso a atins două puncte pe care le sprijin fără nicio îndoială în mod clar şi definitiv. Primul este reprezentat de dimensiunea diagnosticării situaţiei actuale, pe care ne-a oferit-o în cadrul discursului şi comentariilor domniei sale. Nu experimentăm doar o criză economică şi financiară, ci şi o criză a valorilor. Este pentru prima dată când am auzit în cadrul acestui Parlament o confirmare a acestor caracteristici. Nu experimentăm doar o criză, ci şi o lume aflată în proces de schimbare. De aceea, mai mult decât înainte, accentul trebuie pus pe acţiunile pozitive ale persoanelor şi pe o schimbare a atitudinii faţă de stat şi faţă de pieţe, deoarece am trăit probabil cu mult peste posibilităţile noastre în multe ţări ale UE.
<P>
Cel de-al doilea punct, pe care-l susţin, de asemenea, este ambiţia cu caracter european a dlui Barroso. Europa trebuie să aleagă, să îşi stabilească priorităţile şi să se organizeze, iar criza şi Tratatul de la Lisabona reprezintă cele două aspecte principale asupra cărora trebuie să îşi concentreze atenţia preşedintele Comisiei îndeosebi. Abordarea acestei crize necesită o Comisie hotărâtă şi, de asemenea, un Parlament care este capabil să abordeze circumstanţele grave în care ne aflăm.
<P>
Criza nu s-a încheiat încă şi peisajul acesteia este încă de nerecunoscut. De asemenea, ne forţează să ne ocupăm de inegalităţile sociale din cadrul Uniunii Europene. Prin urmare, avem nevoie de ambiţia politică pe care aţi demonstrat-o în această după-amiază, dle Barroso.
<SPEAKER ID="204" NAME="Juan Fernando López Aguilar" AFFILIATION="S&amp;D">
(ES) Dnă preşedintă, dle preşedinte delegat, după ce v-am ascultat cu atenţie, aş dori să subliniez câteva aspecte asupra cărora mulţi dintre noi am fi de acord cu dumneavoastră.
<P>
În primul rând, este clar că ne confruntăm cu o criză şi, cu toate acestea, mulţi dintre noi credem că, în ultimii ani, Europa a fost incapabilă să dezvolte aşteptările şi speranţele care pot depăşi pesimismul.
<P>
În al doilea rând, este clar că avem nevoie de Uniunea Europeană, de instituţii puternice şi de o Comisie care ştie ce are de făcut. Cu toate acestea, mulţi dintre noi credem că nu puteţi fi un candidat pentru realegerea în cadrul aceleiaşi Comisii, ci mai degrabă în cadrul unei Comisii noi pentru a începe o nouă perioadă în care ne confruntăm cu provocări mai numeroase şi mai dure.
<P>
Avem nevoie de o Europă capabilă să reglementeze pieţele şi să garanteze drepturile, în special drepturile sociale. Cu toate acestea, avem cu adevărat nevoie de o Europă capabilă să aducă un plus de valoare în vederea corectării abuzurilor şi nedreptăţilor globale direct la sursă.
<P>
Am ascultat propunerea de a include un comisar privind securitatea imigrării în cadrul Comisiei dumneavoastră. Aş sublinia faptul că imigrarea nu are impact doar sau în principal asupra propriei noastre securităţi, ci şi asupra valorilor şi capacităţii noastre de a corecta inegalităţile direct la sursă.
<P>
În consecinţă, votul de mâine nu va marca sfârşitul unui proces, ci mai degrabă primul pas sau punctul de pornire al unei sarcini uriaşe pe care noua Comisie trebuie să şi-o asume astfel încât, în dezacord cu cei care doresc paralizarea sau retragerea Uniunii Europene, să poată da un nou impuls pentru o Europă mai bună decât cea pe care am cunoscut-o în ultimii ani. Această Comisie nouă trebuie să se poată afirma ea însăşi împotriva eurofobilor şi a euroscepticilor; trebuie să-şi poată apăra independenţa în calitate de motor european împotriva Consiliului; şi trebuie să poată nu doar să coopereze, dar şi să răspundă continuu acestui Parlament.
<SPEAKER ID="205" NAME="Michel Barnier" AFFILIATION="PPE">
(FR) Dnă preşedintă, dle Barroso, există câteva elemente şi motive pentru încrederea pe care o afişăm şi pentru votul nostru foarte clar de mâine.
<P>
Primul element este cel al consecvenţei democratice: în ceea ce priveşte alegerea celor 27 şefi de stat sau de guvern care v-au ales în mod unanim; în ceea ce priveşte afirmaţiile noastre din cursul campaniei electorale - nu cu mult timp în urmă - şi în ceea ce priveşte votul cetăţenilor. Nu ne vom scuza pentru că am câştigat alegerile, deşi suntem conştienţi - suntem prea bine conştienţi, le-aş spune colegilor noştri deputaţi - că va trebui să vă înconjurăm cu mai multe idei decât doar cele ale Partidului Popular European (Creştin-Democrat). Apoi, există consecvenţa democratică în ceea ce priveşte activitatea pe care îl desfăşuraţi de câteva săptămâni, în cadrul dialogului solicitant, sincer şi umil pe care-l purtaţi cu Parlamentul, şi ne aflăm aici pentru a fi martorii acestuia.
<P>
Există şi un al doilea motiv, care reprezintă de fapt o convingere: convingerea fermă că în Europa nu vor exista politici puternice dacă instituţiile sunt slabe. Avem nevoie de instituţii puternice. De aceea sperăm că Tratatul de la Lisabona va fi ratificat. Acesta reprezintă o gamă de instrumente care vor face ca instituţiile să funcţioneze. Avem nevoie de o Comisie puternică care se poate confrunta cu criza cât mai curând posibil.
<P>
Cel de-al treilea motiv este reprezentat de un contract de încredere pe care l-am semnat cu dumneavoastră. În faţa celei mai grave şi mai profunde crize economice, financiare, alimentare - să nu uităm că un miliard de oameni din lume suferă de foame - şi de mediu, avem nevoie ca însăşi Comisia să-şi demonstreze spiritul său combativ. Avem nevoie ca dumneavoastră, şi noi alături de dumneavoastră, să tragem toate învăţămintele din această criză, în ceea ce priveşte administrarea, reglementarea, inovarea şi noile politici - mă gândesc la ideea unei bănci europene de economii care să sprijine toate întreprinderile mici şi mijlocii din cadrul sectoarelor strategice - şi, în ceea ce priveşte cea mai profundă criză, cea a mediului, aven nevoie să introducem un nou model de creştere economică şi socială, de creştere ecologică, după cum aţi afirmat şi dumneavoastră.
<P>
De aceea, dle Barroso, vom fi pregătiţi, mâine, să semnăm contractul de încredere cu dumneavoastră.
<SPEAKER ID="206" NAME="David-Maria Sassoli" AFFILIATION="S&amp;D">
(IT) Dnă preşedintă, doamnelor şi domnilor, discursul dumneavoastră de astăzi, dle Barroso, nu ne-a schimbat opinia. Părerea noastră rămâne ferm negativă. De-a lungul anilor dumneavoastră de preşedinţie, Comisia s-a dovedit incapabilă şi nu suficient de autonomă. Acesta a fost cazul crizei financiare şi acelaşi lucru este valabil şi pentru politica privind imigrarea: protejarea drepturilor fundamentale şi respectarea legislaţiei comunitare trebuie să reprezinte două părţi ale aceleiaşi politici.
<P>
Aţi afirmat în acest Parlament că aveţi intenţia de a numi un comisar pentru justiţie şi drepturile omului şi un comisar pentru afaceri interne şi imigrare. Să nu faceţi asta, dle Barroso: imigrarea şi drepturile omului trebuie să rămână împreună, astfel încât să nu se sprijine politicile xenofobe. Deţineţi majoritatea aici în Parlament, o majoritate de dreapta, şi, în mod clar, noi nu ne putem identifica cu această majoritate. Înţeleg dificultăţile Grupului Alianţei Liberalilor şi Democraţilor pentru Europa dar, dle Verhofstadt, nu ne spuneţi că abordarea coerentă pe care aţi solicitat-o pentru a ieşi din criză constă în viteza cu care se va forma Comisia Barroso.
<P>
Este evident că nu ne putem identifica cu această majoritate. Poziţiile noastre nu pot fi reconciliate cu cei care nu luptă cu fermitate pentru libertatea deplină şi neclintită a informaţiei, cu cei care nu luptă pentru protejarea drepturilor şi cu cei care văd acest Parlament drept un simplu forum în care sunt reprezentate guvernele naţionale.
<SPEAKER ID="207" NAME="Marian-Jean Marinescu" AFFILIATION="PPE">
Doamnă preşedintă, domnule preşedinte al Comisiei, creşterea securităţii energetice este un punct important din programul dumneavoastră. Succesul negocierilor cu Turcia, care a condus la semnarea acordului Nabucco, demonstrează că Uniunea Europeană este capabilă să reprezinte statele membre pe scena internaţională şi vă felicit pentru această realizare. Sper că acest succes să se repete prin aceleaşi metode şi în asigurarea necesarului de gaz în condiţiile în care există în zonă ţări care doresc să pună sursele lor la dispoziţia acestui proiect. Viitoarea Comisie trebuie să construiască piaţa energetică internă, concurenţa efectivă, precum şi un alt grad de securitate a aprovizionării pentru toate statele membre.
<P>
În acest sens, un rol important îl va avea Agenţia europeană de coordonare a autorităţilor naţionale de reglementare în domeniul energiei. România şi-a depus candidatura pentru sediul acestei agenţii şi sper să beneficieze de suportul necesar. Securitatea energetică depinde şi de vecinii Uniunii. Este necesară susţinerea statelor vecine care subscriu valorilor europene şi care aspiră la integrarea în familia europeană.
<P>
Aduc în atenţia dumneavoastră situaţia politică încă fragilă, precum şi situaţia economică dificilă din Republica Moldova. Este necesar un sprijin urgent pentru noua putere politică de la Chişinău pentru a traversa această situaţie dificilă.
<P>
În final, îmi exprim convingerea că votul de mâine va demonstra stabilitatea instituţiilor europene şi va contribui pozitiv la rezultatul referendumului din Irlanda. <BRK>
<SPEAKER ID="208" NAME="Catherine Trautmann" AFFILIATION="S&amp;D">
(FR) Dnă preşedintă, dle Barroso, pot afirma pe loc: nu i-aţi convins pe socialiştii francezi timp de cinci ani şi nu reuşiţi să ne convingeţi nici acum cu un proiect în cadrul căruia dumneavoastră sunteţi la fel de generos în exprimare, pe cât sunteţi şi în scop.
<P>
Cum ne puteţi spune "votaţi-mă dacă doriţi o Europă unită în diversitatea ei”, când exact datorită faptului că ne dorim această Europă recomandăm să aşteptăm votul irlandezilor pentru a v[ vota drept candidat?
<P>
Înarmat cu sprijinul statelor membre, dumneavoastră aţi preferat să vă asiguraţi numirea înainte de vreme şi cu riscuri mai puţine în ceea ce priveşte numărul de voturi necesar. Dumneavoastră aţi crezut că prezentarea în faţa Parlamentului va fi doar o simplă formalitate: nu este aşa şi acesta este doar începutul, deoarece răspunsul dumneavoastră nu se ridică la nivelul aşteptărilor cetăţenilor, care suferă în această criză şi care şi-au demonstrat mânia faţă de instituţiile noastre prin prezenţa lor scăzută la alegeri.
<P>
Afirmaţi că această criză v-a schimbat şi pozaţi drept marele navigator al unei Europe unite, dar nu aţi putut ghida statele membre către un veritabil plan european de redresare, şi încă aşteptăm măsurile concrete şi obligatorii necesare reglementării financiare.
<P>
Dumneavoastră pretindeţi că ne-aţi acordat garanţii în ceea ce priveşte agenda socială, dar tot ceea ce susţineţi este un nou regulament, nu o revizuire a directivei privind detaşarea lucrătorilor. În plus, nu v-aţi angajat ferm şi, mai presus de toate, clar în ceea ce priveşte o directivă care să protejeze serviciile publice.
<P>
Aţi arătat dispreţ faţă de amintirile deputaţilor cu privire la evenimente. Nu aţi uitat că, de-a lungul ultimilor cinci ani, aspectele sociale nu au fost niciodată în centrul soluţiilor propuse şi abia acum sunteţi de acord cu efectuarea unui studiu al impactului social pentru fiecare parte din legislaţia europeană.
<P>
Într-o perioadă de criză fără precedent, care distruge sute de mii de locuri de muncă, trebuie făcut totul pentru a ne asigura că numărul de şomeri din Europa sau al lucrătorilor săraci nu va ajunge la 25 de milioane până în 2010. Din acest motiv avem nevoie de adoptarea unei politici industriale.
<P>
Cetăţenilor trebuie să li se ofere un exemplu de solidaritate pentru a combate criza. Aceştia nu vor găsi astăzi acest imbold nici în afirmaţiile dumneavoastră, nici în ambiţia declarată pentru Europa.
<P>
Este dezastruos să continuăm ca până acum, a spus filozoful Walter Benjamin. Mai aveţi un drum lung de parcurs pentru a-i câştiga pe socialişti şi pe social democraţi. De dragul consecvenţei politice şi din respect pentru electoratul nostru, nu vom vota în favoarea dumneavoastră.
<SPEAKER ID="209" NAME="Wim van de Camp" AFFILIATION="PPE">
(NL) Dnă preşedintă. Dle Barroso, membrii delegaţiei olandeze din cadrul Grupului Partidului Popular European (Creştin-Democrat) vor vota mâine în favoarea dumneavoastră, cu convingere. Nu numai pentru că suntem convinşi de calităţile dumneavoastră, ci şi pentru că ne grăbim. Din punctul nostru de vedere, ultimele două luni au reprezentat o şansă pierdută pentru abordarea crizei economice - şi noi, olandezii, ne grăbim. Dorim într-adevăr să vedem o mai mare prezenţă a economiei sociale de piaţă în cadrul programului dumneavoastră - în ceea ce ne priveşte, Comisia anterioară a fost mai degrabă prea liberală din acest punct de vedere. Sperăm că veţi continua lupta împotriva reglementărilor excesive şi că veţi face din reuniunea la nivel înalt de la Copenhaga un succes, dar sperăm că veţi reduce numărul de agenţii europene create.
<P>
O altă chestiune se referă la cetăţenii Europei. Astăzi, în această după-amiază, această sintagmă a fost amintită de două sau de trei ori. Nu este suficient. Alegerile europene ne-au demonstrat că avem foarte mult de lucru pentru a câştiga simpatia cetăţenilor obişnuiţi pentru Europa. Lucrătorii de la Opel care urmează să fie disponibilizaţi trebuie să se gândească imediat la Europa ca la o sursă de speranţă, o sursă de locuri de muncă.
<P>
În fine, de-a lungul ultimelor şase săptămâni, v-am perceput drept o persoană pasională şi entuziastă. Dumneavoastră înfloriţi când sunteţi provocat. Vă îndemn să menţineţi aceeaşi linie pentru următorii cinci ani: Aş dori să vă văd astfel în fiecare săptămână.
<SPEAKER ID="210" NAME="Glenis Willmott" AFFILIATION="S&amp;D">
Dnă preşedintă, trăim într-adevăr în vremuri extraordinare, dar răspunsul dlui Barroso la criza economică este slab şi lipsit de impact, iar promisiunile domniei sale privind Europa socială nu au fost ţinute. Dle Barroso, orientările dumneavoastră politice furnizează o slabă iluminare asupra planurilor dumneavoastră şi scot la iveală aceeaşi retorică utilizată în urmă cu cinci ani. Cu siguranţă avem nevoie de o piaţă internă vie şi puternică care să ofere locuri de muncă şi prosperitate, dar acest lucru trebuie să meargă mână în mână cu drepturile sociale îmbunătăţite în Europa pentru lucrători şi cetăţeni, nu în detrimentul lor.
<P>
În ciuda presiunii puternice din partea acestui Parlament pentru a corecta acest dezechilibru şi a invitaţiilor de a revizui directiva privind detaşarea lucrătorilor, de a evalua impactul social şi de a elabora un pachet de redresare economică mai ambiţios, încă mai aşteptăm. Mai devreme, v-aţi referit la aderarea sindicală şi la dreptul de face grevă ca fiind sacre. Peste tot în Regatului Unit, sindicatele poartă încă o dată tratative privind acţiunile de grevă ca răspuns la problemele asociate cu directiva privind detaşarea lucrătorilor, cu teama de reducere a salariilor şi de subminare a acordurilor colective.
<P>
Răspunsul dumneavoastră de săptămâna trecută la întrebarea mea privind această problemă a sunat ca o înşiruire de cuvinte calde şi totuşi aţi admis că directiva nu reuşeşte să-şi atingă scopurile. Problemele rezidă în punerea în aplicare şi în interpretarea venită din partea Curţii Europene de Justiţie (CEJ). Aţi promis că aduceţi modificări prin intermediul unui instrument juridic nou, dar hotărârile CEJ au demonstrat că trebuie să consolidăm directiva pentru a opri subcotarea salariilor.
<P>
În aceste timpuri de criză financiară, avem nevoie de orientări juridice clare şi, dle Barroso, avem nevoie de acelaşi salariu pentru aceeaşi muncă în acelaşi loc, indiferent de gen. Ce garanţii ne puteţi oferi că se va întâmpla aşa?
<SPEAKER ID="211" NAME="Marianne Thyssen" AFFILIATION="PPE">
(NL) Dnă preşedintă, dle preşedinte al Comisiei, dle preşedinte în exerciţiu al Consiliului, doamnelor şi domnilor, acestea sunt vremuri grele, vremuri de tranziţie, vremuri de schimbare - dar şi vremuri interesante. Din punct de vedere instituţional, suntem pe drumul de tranziţie de la Tratatul de la Nisa la Tratatul de la Lisabona. Sper că vom ajunge la destinaţie nevătămaţi: din punct de vedere financiar, economic, ecologic, demografic, chiar şi ceea ce priveşte energia, migrarea şi securitatea, şi să nu uităm de globalizare, problema alimentelor, lupta de conservare a modelului nostru social - în toate aceste domenii ne aflăm în chinurile tranziţiei. Dacă acestea sunt pericole sau oportunităţi depinde într-o mare măsură de noi înşine.
<P>
Un lucru este cert în această privinţă: doar dacă vom face o abordare europeană a acestor dificultăţi, doar dacă le vom aborda cu un program european solid, bine orientat - pe care îl deţineţi, dle preşedinte desemnat al Comisiei - şi dacă avem instituţii puternice cu care să lucrăm, putem ajuta noi înşine la modelarea viitorului şi la dezvoltarea ulterioară a economiei noastre de piaţă ajustată social şi ecologic. Nu avem timp de pierdut - "ne grăbim”, după cum s-a exprimat colegul meu - şi din acest motiv, de asemenea, trebuie să ne grăbim în ceea ce priveşte o nouă Comisie. În prezent, doamnelor şi domnilor, avem un preşedinte desemnat, doar unul singur.
<P>
Trebuie să-i oferim dlui José Manuel Barroso încrederea noastră. I-aş spune oricărei persoane care nu este de aceeaşi părere să se asigure că poate face diferenţa între prieteni şi inamici - în cele din urmă, ce obţineţi prin întârzieri şi voturi de dezacord? Dacă nu-l doriţi pe dl Barroso, pe cine doriţi? Cine a fost candidatul dumneavoastră, cine este candidatul dumneavoastră, adresez întrebarea Grupului Verzilor/Alianţei Libere Europene şi Grupul Alianţei Progresive a Socialiştilor şi Democraţilor din Parlamentul European. Dacă veţi reuşi cu planurile dumneavoastră, sunteţi siguri că veţi obţine ceea ce consideraţi a fi un candidat mai bun, un preşedinte al Comisiei mai bun?
<P>
Dle preşedinte desemnat al Comisiei, aveţi încrederea mea şi veţi avea votul meu şi cel al colegilor mei de grup. Vă urez mult succes, inclusiv pentru formarea noii Comisii: trebuie să vi se dea câmp liber de acţiune pentru a continua cu acest lucru.
<SPEAKER ID="212" NAME="Edite Estrela" AFFILIATION="S&amp;D">
(PT) Dle preşedinte Barroso, Tratatul de la Lisabona va fi ratificat şi va intra în vigoare în câteva luni. Aşa sper. Cu toate acestea, reiese în mod clar din programul şi discursul dumneavoastră de astăzi că doriţi să consolidaţi competenţele Parlamentului European imediat. Sunt de acord, deoarece nu ne mai putem întoarce la vremurile în care viitorul Europei se planifica între Consiliu şi Comisie, în timp ce Parlamentului European îi era atribuit rolul unui simplu spectator.
<P>
Consider că, dle Barroso, următorul dumneavoastră mandat va fi decisiv pentru consolidarea acestui nou echilibru instituţional între Comisie, Consiliu şi Parlament. Prin urmare, sprijinul nostru nu este un cec în alb, ci o investiţie.
<P>
Tradiţia noastră democratică, protejarea drepturilor omului şi inovaţiile în domeniul producerii formelor mai curate de energie şi a politicilor de mediu mai bune sunt caracteristici europene distincte, dar nimic nu ne va face să ne deosebim de restul lumii tot atât de mult precum politicile noastre sociale. Prin urmare, trebuie să ne exprimăm speranţa că Comisia pe care o veţi prezida, sunt sigură, îşi va asuma responsabilitatea protejării, consolidării şi îmbunătăţirii modelului social european şi a promovării egalităţii de gen.
<P>
Înainte de a încheia, aş dori să subliniez faptul că am luat cunoştinţă de afirmaţiile dumneavoastră de astăzi, de angajamentele dumneavoastră pentru viitor. Puteţi conta pe votul socialiştilor portughezi. Cu toate acestea, puteţi conta şi pe o relaţie care cu siguranţă va fi loială, dar şi foarte solicitantă pe parcursul următorului dumneavoastră mandat.
<P>
Vă urez succes şi reuşită în activitatea dumneavoastră.
<SPEAKER ID="213" NAME="Markus Ferber" AFFILIATION="PPE">
(DE) Dnă preşedintă, dle preşedinte al Comisiei, dle preşedinte în exerciţiu al Consiliului, doamnelor şi domnilor, care este semnificaţia votului de mâine? Votul de mâine înseamnă să facem ceea ce multe persoane din această Cameră nu pot face şi ceea ce alte persoane nu vor să facă. De fapt, este vorba despre asumarea responsabilităţii faţă de Europa. Aş dori să subliniez un punct. Dle Barroso, vă sunt foarte recunoscător că aţi menţionat acest lucru încă o dată în întreruperea dumneavoastră. Este vorba despre asumarea responsabilităţii faţă de capacitatea Europei de a acţiona în vremuri dificile, pentru a depăşi toate problemele care au fost subiectul criticii justificate a cetăţenilor şi, de asemenea, a acestui Parlament. Cred că dezbaterea de astăzi a ajutat la clarificarea aspectului grupurilor pe care Europa se poate baza sau nu în viitor atunci când vine vorba despre asumarea responsabilităţii politice în anii ce urmează.
<P>
Cu toate acestea, aş dori să subliniez, dle Barroso, că există, desigur, o întreagă serie de subiecte pe ordinea de zi care trebuie tratate şi dumneavoastră deţineţi o mare responsabilitate în acest domeniu deoarece deţineţi monopolul lansării iniţiativelor la nivel european.
<P>
Aş dori să ne mai oprim asupra unui subiect care mi se pare că până acum nu a fost acoperit destul de detaliat în cursul dezbaterii, şi anume politica agricolă. În acest domeniu, ne confruntăm cu câteva dificultăţi noi. Nu este suficient să menţionăm pur şi simplu faptul că miniştrii agriculturii au convenit asupra unei rezoluţii în toamna anului trecut. Nu este suficient că am demarat un program cuprinzător de reformă agricolă, deoarece în momentul în care condiţiile de bază se schimbă, dumneavoastră trebuie, desigur, să luaţi o iniţiativă corespunzătoare pentru a-i ajuta pe fermierii din cadrul Uniunii Europene. Cererea mea este ca dumneavoastră să-l luaţi deoparte pe comisarul pentru agricultură şi să-i accentuaţi faptul că modelul domniei sale nu va reuşi să orienteze acest sector important către ieşirea din criză.
<P>
Suntem pregătiţi, şi eu vorbesc în numele colegilor mei de aici, să preluăm responsabilitatea faţă de Europa în interesul Uniunii Europene şi al cetăţenilor Europei.
<SPEAKER ID="214" NAME="Csaba Sándor Tabajdi" AFFILIATION="S&amp;D">
(FR) Dnă preşedintă, dle Barroso, în februarie 2008, cu şase luni înainte de debutul crizei financiare globale, prim-ministrul maghiar a propus stabilirea unei instituţii europene pentru a superviza şi monitoriza tendinţele financiare globale. Din păcate, Consiliul şi Comisia dumneavoastră au decis să înfiinţeze această instituţie doar după ce a izbucnit criza globală.
<P>
Dle Barroso, în ce stadiu se află pregătirile pentru această instituţie? Când îşi va începe activitatea această instituţie?
<P>
Cea de-a doua întrebare este următoarea: de-a lungul ultimilor ani, Comisia nu a reuşit să combată predominanţa lanţurilor comerciale majore şi nu a protejat nici fermierii, nici consumatorii. Ne putem aştepta la măsuri concrete şi eficiente din partea Comisiei?
<P>
Cea de-a treia întrebare este următoarea: există o criză economică gravă în sectorul lactatelor în întreaga Europă, cu consecinţe sociale şi politice foarte grave. Intenţionaţi să modificaţi, să revizuiţi politica neoliberală urmată de Comisie până acum, care a eşuat complet?
<P>
Cea de-a patra întrebare este următoarea: în calitate de candidat pentru preşedinte, intenţionaţi să stabiliţi un mecanism de mediere? Doriţi să vă reafirmaţi intenţia de a-i încredinţa noului comisar responsabil pentru drepturile omului responsabilitatea în ceea ce priveşte minorităţile naţionale istorice, minorităţile imigrante şi romii?
<SPEAKER ID="215" NAME="Simon Busuttil" AFFILIATION="PPE">
(MT) Dnă preşedintă, dle Barroso, dificultăţile financiare şi economice s-au discutat în mod considerabil. Cu toate acestea, astăzi, aş dori să mă concentrez asupra drepturilor cetăţenilor şi asupra cetăţenilor Europei. Vorbim despre cetăţenia europeană, despre drepturile cetăţenilor, libertatea de mişcare, lupta împotriva criminalităţii, consolidarea securităţii, lupta împotriva terorismului şi despre o politică comună privind imigrarea. Toate cele menţionate mai sus afectează cetăţenii europeni, după cum o fac şi problemele economice şi financiare. Cu toate acestea, există şi alte dificultăţi care ne afectează cetăţenii în viaţa lor de zi cu zi şi care, prin urmare, merită să fie abordate.
<P>
Avem un plan, un plan de creare a unui spaţiu european bazat pe justiţie, libertate şi securitate. Am avut programul Tampere, programul de la Haga şi acum avem programul de la Stockholm. Cred că trebuie să investim energie reînnoită în acest domeniu. Programul de la Stockholm va deschide noi oportunităţi. În plus, există Tratatul de la Lisabona care va acorda competenţe noi şi importante, precum şi un rol mult mai mare Parlamentului în acest domeniu. În această seară ne-aţi comunicat, dle preşedinte Barroso, că nu va mai exista doar un comisar, ci doi comisari devotaţi acestui domeniu. Ni s-a comunicat că va exista un comisar responsabil cu afacerile interne şi imigrarea şi altul căruia îi va fi desemnat domeniul justiţiei, al drepturilor omului şi al libertăţilor civile. Să formăm un parteneriat; un parteneriat strâns între Comisie şi Parlament pentru o Europă care va fi într-adevăr o Europă pentru toţi cetăţenii noştri, o Europă care apără drepturile cetăţenilor noştri; care protejează libertăţile cetăţenilor noştri, care păzeşte securitatea cetăţenilor noştri.
<P>
Da, cred că împreună putem colabora pentru a construi o Europă pentru cetăţenii noştri şi vă urez mult succes în cadrul alegerilor de mâine.
<SPEAKER ID="216" NAME="Zoran Thaler" AFFILIATION="S&amp;D">
(SL) Aş fi de acord cu comentariile mai multor dintre colegii mei care au luat deja cuvântul, dar permiteţi-mi să vă adresez şi eu următoarele întrebări, dle Barroso: V-aţi evaluat mandatul anterior? Sunteţi satisfăcut de realizările dumneavoastră de-a lungul ultimilor cinci ani? Îmi imaginez că sunteţi mulţumit şi că acesta este motivul pentru care candidaţi pentru preşedinţia Comisiei încă o dată. Cu toate acestea, mă întreb, de asemenea, dacă sunteţi mulţumit de eficienţa de care aţi dat dovadă până acum în ceea ce priveşte prevenirea crizei financiare, economice şi sociale? Puteţi fi martorul, cu o conştiinţă curată, al creşterii uluitoare a cifrelor privind şomajul care numără acum milioane de persoane în Uniunea Europeană, şi al recompenselor neruşinate plătite încă o dată de sectorul financiar celor care nu doar că ne-au aruncat în cea mai gravă criză imaginabilă, dar care ne-au şi ameninţat cu sărăcia?
<P>
Ne puteţi spune astăzi dacă veţi proceda în mod diferit în cadrul celui de-al doilea mandat al dumneavoastră? Vom fi în continuare martorii aceloraşi lucruri sau vom asista la ceva nou? Trebuie să aşteptăm cu interes ceva anume? Ce anume credeţi că trebuie să schimbaţi referitor la modul în care vă îndepliniţi sarcinile?
<P>
Permiteţi-mi să vă mai adresez încă o întrebare: este vorba despre o întrebare pentru care faceţi eforturi speciale pentru a evita să o abordaţi în cadrul orientărilor dumneavoastră politice. În mod clar, doriţi să conduceţi Comisia unei Uniuni Europene care numără 500 de milioane de persoane. Unde este ambiţia şi intenţia marii noastre comunităţi atunci când vine vorba despre deschiderea unei uşi pentru colegii europeni care doresc să ni se alăture? Ce eforturi suplimentare va face Comisia dumneavoastră pentru a grăbi acest proces? Veţi oferi asistenţă concretă, de exemplu expertiză şi resurse materiale, guvernului central al Bosniei şi Herţegovinei pentru a o ajuta în urmarea traseului său şi a criteriilor necesare astfel încât cetăţenii săi să călătorească liber în spaţiul Uniunii Europene?
<SPEAKER ID="217" NAME="Gunnar Hökmark" AFFILIATION="PPE">
Dnă preşedintă, dl Barroso va beneficia de sprijinul nostru mâine, nu doar pentru că aţi fost nominalizat de către toate cele 27 de state membre, dle Barroso, şi nu doar pentru că trebuie să începem să lucrăm, dar şi pentru că ne-aţi prezentat o agendă politică extinsă care abordează principalele dificultăţi ale perioadei actuale. Desigur, toţi avem opinii diferite în această privinţă.
<P>
Noi vom solicita iniţiative din partea dumneavoastră şi a Comisiei dumneavoastră pe baza majorităţii acestui Parlament, nu prin încercarea de a impune poziţii minoritare, şi vom discuta şi controla propunerile dumneavoastră şi vom lua decizii pe baza majorităţii acestui Parlament. Aşa funcţionează democraţia şi astfel funcţionăm şi noi. Avem încredere nu numai în dumneavoastră, dar şi în acest Parlament. Vreau să spun că dacă mâine votaţi "nu” fără o alternativă înseamnă că nu aveţi o alternativă. În acelaşi timp în care noi solicităm măsuri, există şi aceia care doresc să le oprească. Şi trebuie să spun că doar cu câteva săptămâni rămase până la reuniunea la nivel înalt de la Copenhaga, nu este responsabil să nu avem o conducere stabilită pentru Comisie. Atunci când trebuie să facem faţă tuturor aranjamentelor şi legislaţiei privind pieţele financiare, alternativa de a spune "nu” unei noi Comisii nu este un fapt responsabil. Şi nu ar fi o dovadă de responsabilitate să acţionăm în detrimentul iniţierii unui proces politic pentru redresarea economică atunci când sunt ameninţate toate locurile de muncă din întreaga Europă.
<P>
Dnă preşedintă, votul de mâine este în principiu un vot referitor la poziţia Parlamentului European. Noi, în calitate de parlamentari, spunem că dorim ca Europa să deţină conducerea în lume, dar nu putem avea o conducere la nivel global dacă nu putem asigura conducerea Uniunii Europene. Vă vom oferi sprijinul nostru şi vă vom analiza îndeaproape propunerile şi vom discuta cu dumneavoastră, deoarece avem încredere în democraţie şi în majoritatea pe care o deţinem în cadrul acestui Parlament. Mult noroc mâine.
<P>
(Aplauze)
<SPEAKER ID="218" NAME="Erminia Mazzoni" AFFILIATION="PPE">
(IT) Dnă preşedintă, doamnelor şi domnilor, dle Barroso, ca urmare a acestei dezbateri sunt cu atât mai convinsă că nu greşesc când sprijin propunerea prezentată de Grupul Partidului Popular European (Creştin-Democrat) de a vă susţine candidatura şi, în calitate de preşedinte al Comisiei pentru petiţii, aş dori să vă ofer contribuţia mea modestă: dle Barroso, ader la obiectivele şi priorităţile pe care le-aţi stabilit, dar permiteţi-mi să vă sugerez două domenii de mare interes, în special referitor la ceea ce aţi numit ieşirea din această criză economică şi financiară.
<P>
La fel ca şi dumneavoastră, consider că această criză este, de asemenea, şi mai presus de toate, o criză a valorilor noastre, a valorilor de bază ale societăţii noastre. De-a lungul următorilor cinci ani, Comisia Europeană va trebui să abordeze dificultăţi majore. Cadrul geopolitic a suferit o schimbare radicală. Ţările în curs de dezvoltare, economiile emergente precum India, Brazilia şi Africa joacă acum un rol semnificativ în cadrul adevăratei economii. Pe de o parte, acest lucru ne permite noi oportunităţi de creştere, în timp ce pe de altă parte, ne expune riscului hegemoniilor de piaţă care, pe termen lung, ar putea produce o sărăcie mai mare.
<P>
În această privinţă, rolul Europei, gradul său de civilizaţie şi înţelepciunea sa sunt esenţiale pentru a contribui la creşterea pe larg, echilibrată şi a încuraja dobândirea drepturilor civile. Aceasta reprezintă integrarea adevărată a originilor şi culturilor diverse. Mă refer la originile noastre, originile noastre creştineşti, care ar putea fi instrumentul cu care să putem aborda aspectul valorii al acestei crize extrem de grave, dar doar dacă le utilizăm drept ghid în promovarea dezvoltării şi integrării drepturilor şi sarcinilor tuturor.
<P>
La nivel financiar, dle Barroso, trebuie să evaluăm necesitatea unei reforme a politicii monetare şi fiscale în vederea atenuării confruntării dintre moneda noastră, euro, şi vechea hegemonie a dolarului şi, de asemenea, a confruntării cu moneda emergentă a Chinei şi a Indiei; pentru a obţine o reglementare mai strictă a pieţelor financiare şi interdicţii privind speculările cu produsele energetice şi, în special, alimentare, ale căror preţuri pot înfometa multe economii; pentru a reda finanţărilor rolul lor principal, acela de a servi producţiei; şi pentru a înlocui sau a susţine contribuţiile economice tradiţionale cu stimulente fiscale în regiunile europene aflate în declin.
<P>
În ceea ce priveşte Europa cetăţenilor pe care vă propuneţi să o dezvoltaţi prin intensificarea dialogului şi distribuirii de informaţii, personal mă simt implicată ca preşedintă a Comisiei pentru petiţii. Prin urmare, această comisie ar trebui solicitată dacă Parlamentul continuă rezoluţia adoptată în cursul mandatului parlamentar anterior.
<P>
Comisia pentru petiţii reprezintă primul punct de contact dintre instituţiile europene şi cetăţenii europeni. Aceasta caută soluţii, furnizează explicaţii şi promovează măsuri drept răspuns la numeroasele şi variatele plângeri prezentate de cetăţenii europeni. În această privinţă, dle Barroso, vă îndemn să consolidaţi relaţiile dintre Comisia pe care aveţi onoarea de-a o conduce şi comisia pe care o conduc, Comisia pentru petiţii, şi să stabiliţi un comisar special pentru aceasta. Aţi anunţat deja crearea a două poziţii noi pentru comisari.
<P>
O Europă care îşi concentrează programului său de lucru asupra cetăţenilor săi, după cum aţi afirmat, este o Europă care trebuie să creeze această comisie - care este forumul, locul unde drepturile cetăţenilor prind glas - cu drepturi mai mari şi o mai mare demnitate.
<SPEAKER ID="219" NAME="Sophie Briard Auconie" AFFILIATION="PPE">
(FR) Dnă preşedintă, dle preşedinte al Comisiei, doamnelor şi domnilor, am studiat orientările programului dumneavoastră şi vă salut ambiţia declarată în privinţa fiecărei politici principale, inclusiv cel al politicii economice, continuându-se cu activităţile şi creându-se altele noi; planul de redresare; coeziunea socială; politica de mediu şi, în special, dezvoltarea durabilă; proiectele care vizează tinerii; consolidarea apărării europene; şi continuarea unei politici agricole puternice şi durabile.
<P>
Apreciez ambiţia de a avea o Europă cuceritoare, unită şi protectoare, după cum ne-o dorim şi noi. Cu toate acestea, pun sub semnul întrebării poziţia financiară a Uniunii Europene în ceea ce priveşte toate proiectele dumneavoastră. Uniunea trebuie să aibă resurse financiare pentru ambiţiile sale. Câţiva dintre colegii mei au subliniat deja acest aspect. În opinia mea, dle Barroso, este vital să vedem că încurajaţi statele membre să-şi crească substanţial contribuţiile aduse la bugetul comunitar începând cu anul 2014. Este adevărat că această criză pune în prezent presiune asupra bugetelor statelor membre. Totodată, trebuie să privim în viitor la perioada de după criză şi să începem să lucrăm la un buget comunitar care va răspunde nevoilor în ceea ce priveşte măsurile europene. Ştiu că sunteţi conştient de această nevoie, deoarece aţi abordat-o în programul dumneavoastră. Tot ceea ce mai rămâne de făcut astăzi este ca dumneavoastră să vă luaţi angajamentul că, în viitor, vă veţi asigura că noi, Parlamentul şi Consiliul, vom dispune de resursele necesare în vederea aplicării politicilor noastre.
<SPEAKER ID="220" NAME="Sandra Kalniete" AFFILIATION="PPE">
(LV) Aş dori să confirm faptul că membrii Grupului Partidului Popular European din Letonia vor susţine candidatura preşedintelui J.M. Barroso. Vă vom susţine deoarece sperăm că dumneavoastră, dle Barroso, veţi continua în calitate de preşedinte al Comisiei Europene să contribuiţi la o Europă mai corectă. Considerăm că toate statele membre ar trebui să fie corecte în ceea ce priveşte sprijinul pentru fermieri, indiferent de vechimea lor ca membre ale Uniunii Europene. De asemenea, ne aşteptăm să vă asumaţi rolul de conducător în cadrul procesului de reformare a politicii agricole comune şi de asigurare a unei concurenţe corecte pentru toate statele membre. Vă solicităm să preluaţi conducerea procesului viitor de liberalizare a pieţei europene de servicii.
<P>
Europa va ieşi cu succes din criză doar dacă îşi va baza strategia pe o piaţă unică puternică şi pe condiţii echitabile de concurenţă. Instituţiile europene au într-adevăr un rol stabilizator în depăşirea crizei în cadrul acelor state membre care au fost afectate cel mai grav, iar Letonia ştie acest lucru. Aş dori să-i mulţumesc Comisiei Europene pentru că lucrează în favoarea noastră. Moneda unică europeană şi-a dovedit rolul stabilizator în aceste condiţii de criză. Statele baltice şi-au stabilit scopul de a accede la zona euro, dar în condiţiile declinului global, aceasta este o sarcină foarte dură. De aceea invităm Comisia să promoveze o abordare sensibilă, flexibilă a aplicării condiţiilor Pactului de stabilitate şi creştere şi criteriilor de la Maastricht, adecvată crizei. Sunt convinsă că intrarea timpurie a statelor baltice şi a tuturor ţărilor europene în zona euro este în interesul Europei ca întreg.
<P>
Dle preşedinte, vă îndemnăm să dezvoltaţi mai repede o politică comună privind energia pentru a reduce dependenţa Europei de monopoluri. Vă urez succes în cadrul votului de mâine.
<SPEAKER ID="221" NAME="Damien Abad" AFFILIATION="PPE">
(FR) Dnă preşedintă, dle Barroso, în calitate de membru al delegaţiei franceze a Partidului Popular European (Creştin-Democrat) şi în calitate de reprezentant al Nouveau Centre, un partid politic francez născut din UFD (Uniunea Forţelor Democratice), eram nerăbdător să mă adresez direct dumneavoastră. Înainte de toate, aş dori să vă reamintesc sprijinul preşedintelui republicii şi al guvernului francez şi să vă felicit pentru modul în care aţi putut contribui la succesul preşedinţiei franceze.
<P>
Dl Barnier şi toţi colegii mei deputaţi din majoritatea prezidenţială franceză se aşteaptă ca misiunea noastră de a construi o Europă politică care să poată influenţa aspectele globale majore ale viitorului să fie preluată şi împărtăşită de Comisia dumneavoastră.
<P>
Dle Barroso, din punctul nostru de vedere, pentru a construi această Europă politică trebuie evitate două puncte vulnerabile. În primul rând, acela al prezentării concurenţei drept o dogmă absolută şi insurmontabilă. Da, Europa are nevoie de o politică industrială, agricolă, energetică sau de o politică energetică care promovează tehnologii noi, precum are nevoie şi de o politică privind concurenţa.
<P>
Cel de-al doilea punct vulnerabil îl constituie transformarea acestei Comisii într-un simplu secretariat general al Consiliului. Avem nevoie de o Comisie puternică, care înaintează propuneri, care inovează şi care conduce această integrare europeană. Astfel, în ciuda rezervărilor exprimate de propriul meu partid politic din Franţa, astăzi sunt dispus să vă sprijin acţiunile şi să vă însoţesc pe această cale pe care se pare că doriţi să o urmaţi cu un scop precis, în special în ceea ce priveşte dezvoltarea durabilă şi lupta împotriva schimbărilor climatice.
<P>
Cu toate acestea, pentru a mă asigura că votul meu şi cel al câtorva dintre colegii mei deputaţi care încă mai au întrebări se bazează pe cât mai multe informaţii, aş dori să vă luaţi două angajamente serioase în acest Parlament. În primul rând, că veţi pune în aplicare o politică cu adevărat orientată în favoarea industriilor noastre, a teritoriilor noastre şi a tot ceea ce creează o identitate europeană.
<P>
În al doilea rând, că veţi face tot ceea ce este posibil pentru a vă asigura că modelul european este unul care reconciliază cel mai bine economia de piaţă cu cerinţele de solidaritate în rândul statelor membre, al regiunilor şi al populaţiei.
<P>
Dle Barroso, tinerii de astăzi au nevoie de o Europă care îi sprijină în procesul de globalizare şi care întruchipează o nouă speranţă şi, în calitate de cel mai tânăr deputat al Franţei, sunt pe deplin convins că aceşti tineri doresc o Europă care îi protejează şi, în acelaşi timp, oferă o nouă ambiţie. În viitor, ne revine nouă sarcina de a construi împreună Europa. Mă bazez pe dumneavoastră aşa cum mă bazez pe mine însumi.
<SPEAKER ID="222" NAME="Czesław Adam Siekierski" AFFILIATION="PPE">
(PL) Dnă preşedintă, Europa este unită. Este o Europă a păcii, a libertăţii şi a democraţiei. Respectăm drepturile omului şi dorim să creăm un program al unei economii de piaţă sociale - un program care pune oamenii în centrul atenţiei noastre. Cu toate acestea, Europa este, de asemenea, diversificată. Avem multe regiuni foarte sărace şi există, prin urmare, nevoia unei veritabile politici de coeziune. Politica agricolă comună confirmă de fapt două Europe - cea veche şi cea nouă. Aceasta necesită schimbări şi crearea unei Europe veritabile, unificate, unite şi coezive. Dumneavoastră, dle preşedinte, ştiţi cel mai bine acest lucru. Ce măsuri intenţionaţi să luaţi în acest domeniu, pentru a schimba această situaţie?
<SPEAKER ID="223" NAME="Hannu Takkula" AFFILIATION="ALDE">
(FI) Dnă preşedintă, dle preşedinte Barroso, din punctul meu de vedere aţi reuşit în mod magnific în rolul de preşedinte al Comisiei. Este uşor să critici, dar trebuie să recunoaştem meritele acolo unde este cazul. Să conduci 27 de ţări diferite în cadrul unei Europe pluraliste reprezintă o sarcină dificilă şi dumneavoastră aţi dus-o la îndeplinire cu bine. Aţi reprezentat un factor de echilibru între ţările mici şi mari, astfel că, în această privinţă, aş dori să împrumut cuvintele preşedintelui partidului meu, prim-ministrul finlandez Matti Vanhanen, care a afirmat că meritaţi un alt mandat. Sunt în mare măsură în favoarea mandatului dumneavoastră viitor şi voi vota în acest sens. Tot ceea ce aţi realizat în cinci ani vorbeşte de la sine. Din punctul meu de vedere, nu mai este nevoie de propuneri de programe noi deoarece faptele vorbesc de la sine şi sper că Olli Rehn, comisarul finlandez, se va bucura, de asemenea, de o poziţie bună şi puternică în cadrul următoarei Comisii. Cu toate acestea, lucrul cel mai important este că mâine vom vota în favoarea capacităţii dumneavoastră de a stabili o nouă Comisie. Vă urez mult succes.
<SPEAKER ID="224" NAME="Ulrike Lunacek" AFFILIATION="Verts/ALE">
Dnă preşedintă, dl Barroso a vorbit deseori despre vremurile extraordinare în care trăim, problemele importante cu care ne-am confruntat şi capacitatea de conducere pe care UE trebuie să o demonstreze în sectorul pieţei financiare.
<P>
Cu toate acestea, dle Barroso, aş dori să vă întreb un singur lucru - pe care îl menţionaţi în documentele pe care ni le-aţi prezentat - şi anume resursele financiare proprii ale Uniunii Europene. Nu menţionaţi de unde ar trebui să provină acestea.
<P>
În această privinţă, există o întrebare pe care v-am adresat-o referitoare la audierea pe care am avut-o cu Grupul Verzilor/ALE săptămâna trecută. Din păcate nu am primit un răspuns din partea dumneavoastră; sper că îl voi primi acum. Întrebarea mea este următoarea: ce credeţi despre o taxă pentru tranzacţiile financiare?
<P>
Chiar şi dl Sarkozy a propus acum acest lucru, iar dl Steinmeier şi alţii discută despre aceasta chiar în acest moment. Belgia şi Franţa deţin deja instrumentele juridice de aplicare a acesteia, prin urmare, de ce să nu discutăm şi să nu utilizăm mijloace de presiune în vederea unei propuneri a Comisiei privind o taxă pentru tranzacţiile financiare?
<SPEAKER ID="225" NAME="Nikolaos Chountis" AFFILIATION="GUE/NGL">
(EL) Dnă preşedintă, l-am ascultat de două ori pe dl Barroso, o dată în cadrul şedinţei plenare şi o dată în cadrul unei conferinţe cu Grupul Stângii Unite Europene şi am citit poziţiile sale de planificare.
<P>
Am doar un singur comentariu specific: cunoaştem poziţia dlui Barroso privind politicile modificate. Nu am văzut poziţia domniei sale privind produsele modificate. Asta înseamnă că importul şi comercializarea produselor contaminate vor fi tolerate în Europa?
<P>
În general, deşi susţine că promovează ideile noi de care are nevoie Europa, dl Barroso promovează şi propune în principal aceleaşi reţete eşuate, neoliberale care au dus la declinul Europei, la şomajul din Europa şi la inegalităţi sociale grave în Europa.
<P>
Această abordare, prin aceasta mă refer la abordarea dumneavoastră, dle Barroso, şi la abordarea Comisiei dumneavoastră, a creat o lipsă de încredere între conducerea Uniunii Europene şi cetăţenii europeni, care s-a reflectat în mod clar în cadrul ultimelor alegeri, înregistrându-se un număr uriaş de cetăţeni europeni care s-au abţinut.
<P>
În fine, deoarece numiţi orice persoană care nu este de acord cu programul dumneavoastră ca fiind antieuropeană, nu veţi câştiga atenţia tuturor europenilor, în special a celor care doresc o Europă diferită, motiv pentru care, din punctul meu de vedere, dle Barroso, nu sunteţi potrivit pentru această poziţie.
<SPEAKER ID="226" NAME="Barry Madlener" AFFILIATION="NI">
(NL) Dle Barroso, nu aţi reuşit să câştigaţi sprijinul Grupului Alianţei Progresive a Socialiştilor şi Democraţilor în Parlamentul European sau al Grupului Verzilor/Alianţei Libere Europene - fapt ce vorbeşte în favoarea dumneavoastră. Va fi o alegere interesantă: dacă analizez bine, puteţi conta pe aproximativ jumătate dintre voturi, deci fiecare vot contează. Cu siguranţă că v-aţi dori şi votul nostru, Partidul pentru libertate, ca mărime, al doilea partid olandez din Parlament. Suntem pregătiţi să vă acordăm votul nostru, dar trebuie să promiteţi că veţi opri negocierile cu Turcia, că vă asiguraţi că Ţările de Jos nu mai reprezintă cel mai mare contribuitor net la această UE birocratică şi că veţi lucraţi pentru o Europă a statelor membre suverane, mai degrabă decât pentru superstatul federal la care aspiraţi dumneavoastră. Vă invit să ne vizitaţi la ora 10 p.m. astăzi pentru a discuta acest lucru. Cine ştie, s-ar putea să faceţi aceste promisiuni, să obţineţi sprijinul nostru şi să vă puteţi continua activitatea - într-un mod complet diferit faţă de ultimii cinci ani.
<SPEAKER ID="227" NAME="Brian Crowley" AFFILIATION="ALDE">
Dnă preşedintă, în primul rând aş dori să-i urez noroc dlui Barroso în cadrul votului de mâine. Din păcate, eu am fost de părere că votul ar fi trebuit organizat în iulie astfel încât să nu permitem crearea unei lacune de nesiguranţă. Cu toate acestea, când spun acest lucru consider că orientările politice pe care le-aţi elaborat, dle Barroso, schiţează clar tipul de viziune şi ideile pe care le aveţi pentru a redresa situaţia curentă.
<P>
Poate că cel mai mare apel al meu către dumneavoastră - nu doar cel de a reveni în Parlament - ar fi, de asemenea, să fiţi un pic mai critic la adresa guvernelor care nu reuşesc să-şi ţină angajamentele deoarece, chiar dacă ne uităm la strategia de la Lisabona, 90% din aceasta nu a reuşit să fie pusă în aplicare deoarece statele membre nu au reuşit să ia măsuri pentru a ne transforma în cea mai competitivă şi cea mai dinamică economie din viitor.
<P>
Ştiu că este dificil să încercaţi să arăţi cu degetul la fiecare stat membru. Nu aş îndrăzni să fac asta, dar dacă ne conducem după exemple şi dacă reunim ideile Parlamentului şi ale Comisiei referitoare la modurile în care vedem regenerarea unei creşteri noi şi referitoare la inovaţie în cadrul unei noi economii, atunci statele membre trebuie să-şi asume responsabilitatea şi să ia acele măsuri.
<P>
În încheiere, într-un moment în care ne confruntăm cu dificultăţi economice fără precedent în întreaga lume, mă întristează faptul că noi, europenii, suntem văzuţi preluând conducerea în ceea ce priveşte reglementarea bancară şi în alte domenii similare, că am pierdut o şansă din cauza unor jocuri politice juvenile dintre anumite grupuri.
<SPEAKER ID="228" NAME="Raül Romeva i Rueda" AFFILIATION="Verts/ALE">
(ES) Dle Barroso, sunteţi privit drept un campion al protecţiei mediului şi vă felicit pentru acest lucru.
<P>
De fapt, săptămâna trecută am primit veşti bune deoarece s-a decis într-un final că tonul roşu, aflat în pericol de extincţie, va fi protejat prin includerea sa pe lista speciilor protejate de CITES. În această privinţă, solicit ca acest sprijin temporar să devină unul permanent.
<P>
În această situaţie, problema şi paradoxul global constă în faptul că politicile neoliberale pentru care aţi militat până acum sunt cele care ne-au adus în această situaţie, deoarece acestea sunt politici care privatizează pur şi simplu profitul şi care socializează costurile.
<P>
În această privinţă, ne confruntăm cu o problemă gravă privind mediul. Timp de ani de zile subvenţionăm flotele care ne epuizează mările şi care, în acest context precis, sunt, în multe cazuri, responsabile în mod comun de acest dezastru. Acum ne solicită finanţare pentru a depăşi situaţia pe care am provocat-o noi.
<P>
Acest lucru este absurd şi cu adevărat greu de justificat din punct de vedere democratic. Nu putem face aceste greşeli cu banii contribuabililor.
<P>
Prin urmare, solicităm revizuirea politicilor din domeniul pescuitului, în special a celor bazate pe aceste principii noi.
<SPEAKER ID="229" NAME="Pat the Cope Gallagher" AFFILIATION="ALDE">
Dnă preşedintă, sunt absolut convinsă că dl Barroso îşi va asigura mâine încă un mandat de cinci ani ca preşedinte al Comisiei. Cred că este persoană potrivită pentru această funcţie şi realizările sale de până acum sunt impresionante.
<P>
De asemenea, cred că UE va funcţiona mai eficient dacă ţara mea va adopta Tratatul de la Lisabona. Cei care se opun Tratatului în Irlanda răspândesc informaţii injurioase referitoare la salariul minim, care ar fi de 1,84 EUR.
<P>
Oamenii vorbesc despre semne ale relansării ca făcând parte din redresarea economică din Europa. Ratificarea Tratatului de la Lisabona reprezintă în sine un astfel de semn. Comunitatea investitorilor şi cei care creează locuri de muncă doresc adoptarea Tratatului de la Lisabona.
<P>
Faptul că noi, în Irlanda, încă de la ultimul referendum, am asigurat dreptul de nominalizare a unui membru al Comisiei Europene în viitor reprezintă o schimbare serioasă. Pe lângă aceasta, garanţiile juridice referitoare la neutralitate, impozite, dreptul la viaţă, educaţie şi familie sunt importante.
<P>
Aceste garanţii sunt importante pentru noi. Protocoalele sunt asemănătoare Tratatului şi, cu siguranţă, Irlanda are nevoie de Europa; Europa are nevoie de Irlanda.
<P>
(GA) Vă urez mult succes mâine.
<SPEAKER ID="231" NAME="Martin Ehrenhauser" AFFILIATION="NI">
(DE) Dnă preşedintă, Uniunea Europeană se confruntă cu un deficit democratic dramatic. Din păcate, nimic nu s-a schimbat în această privinţă de-a lungul ultimilor cinci ani, sub conducerea dlui Barroso. Pe parcursul mandatului său, am intrat într-o criză economică foarte gravă şi a devenit clar faptul că toate avertismentele referitoare la instabilitatea sistemului financiar au fost pur şi simplu ignorate. Cu siguranţă au fost lansate aceste avertismente. Dl Barroso vorbeşte în discursul său despre nevoia de a schimba arhitectura sistemului financiar şi de a reforma sistemul de bonificaţii pentru manageri. Aş dori să precizez clar: Dle Barroso, aceasta a fost sarcina dumneavoastră de-a lungul ultimilor cinci ani şi nu aţi îndeplinit-o. Din acest motiv, voi vota împotriva alegerii dumneavoastră pentru încă un mandat.
<P>
Personal, aş dori să văd un preşedinte tânăr pentru Comisie, care să preia rolul cu multă creativitate, cu un curaj de a face schimbări majore şi, mai presus de toate, cu independenţă: o persoană care să transforme Europa într-o adevărată democraţie. Am certitudinea că Europa are nevoie de o nouă stare de optimism şi aceasta cu siguranţă nu se va întâmpla cu dl Barroso, ci doar în lipsa sa.
<SPEAKER ID="232" NAME="Zoltán Balczó" AFFILIATION="NI">
(HU) Vă mulţumesc pentru ocazia de a lua cuvântul. Aş dori să-i adresez dlui Barroso două întrebări. Prima întrebare este următoarea: În discursul dumneavoastră, aţi făcut referire în mod clar la viitorul dumneavoastră politic ca fiind în strânsă legătură cu intrarea în vigoare a Tratatului de la Lisabona. Acest lucru înseamnă, de asemenea, că dacă sunteţi ales mâine şi Tratatul de la Lisabona nu va reuşi să fie acceptat prin referendumul irlandez, veţi demisiona?
<P>
Cea de-a doua întrebare este următoarea: Aţi declarat război egoismului naţional care, conform definiţiei dumneavoastră, izvorăşte din teamă şi se transformă în extremism. Întrebarea mea este următoarea: cine va decide dacă oamenii, organizaţiile sau partidele sunt încă implicate în această activitate dăunătoare? Sau, pentru ei, este vorba despre a avea drept obiectiv, ca şi în cazul nostru, promovarea conştientizării la nivel naţional, conservării necesare a autodeterminării naţionale? Cu alte cuvinte, acest fapt ne oferă o bază pentru a discuta aici în Europa despre culturile, limbile şi diversitatea noastră naţională?
<SPEAKER ID="233" NAME="José Manuel Barroso">
preşedinte al Comisiei. - (FR) Dnă preşedintă, aş dori să încep cu un aspect de procedură. Doresc să le comunic, în special membrilor neafiliaţi, că nu am mers la întâlnirea cu grupul acestora deoarece nu m-au invitat. Este simplu ca bună ziua. Cu siguranţă, am opinii extrem de diferite comparativ cu câţiva dintre aceşti deputaţi, cât şi cu alţii, dar am mers să mă întâlnesc cu toate grupurile care m-au invitat, cu toate grupurile alcătuite în mod legitim. Am mers acolo pentru o dezbatere democratică. Îmi place dezbaterea democratică. Să fim clari asupra acestui lucru.
<P>
Voi încerca să răspund repede unui număr mare de întrebări. În plus, observ că, uneori, deputaţii nu se mai află aici pentru a mă asculta, dar, cu toate acestea, voi face un efort.
<P>
Voi începe cu ultima întrebare, referitoare la problema bonificaţiilor. V-aş atrage atenţia asupra faptului că, la sfârşitul anului 2004, Comisia - Comisia mea - a făcut o recomandare privind remunerarea excesivă, nu doar în cadrul băncilor, dar şi în cadrul sistemului economic în general. Din păcate, în acel moment, nimeni nu a acordat atenţie recomandării noastre.
<P>
Mă bucur că această problemă a bonificaţiilor şi a remunerării excesive devine acum o prioritate şi sper că vom putea găsi o soluţie pe baza, aş adăuga, a propunerilor pe care le-am înaintat Consiliului. Acestea sunt pe masa discuţiilor: o recomandare, dar şi un element obligatoriu al directivei privind cerinţele de capital pentru bănci.
<P>
Multe întrebări se concentrează asupra securităţii energetice: acelea ale dlui Saryusz-Wolski, dlui Marinescu şi ale altora. Securitatea energetică a fost, de fapt, una dintre principalele priorităţile ale acestui colegiu şi intenţionez, de asemenea, să o includ în cadrul priorităţilor următoarei Comisii, cu consimţământul Parlamentului, deoarece europenii îşi pun speranţa în Comisie, şi nu doar europenii din cadrul Uniunii. Atunci când a existat problema dintre Rusia şi Ucraina, preşedintele Putin a decis să mă sune în special pentru a mă informa referitor la această problemă şi ştiţi cât de mult timp şi energie a trebuit să investim noi, cei din Comisie, alături de alţi parteneri, pentru a găsi o soluţie la o problemă care viza Rusia şi Ucraina, dar care avea consecinţe şi asupra consumatorilor europeni.
<P>
Personal, sunt foarte dedicat acestor probleme. De aceea, pot adăuga, am lansat programul interconexiunilor în statele baltice şi, de aceea, Comisia a fost cea care a ieşit din impasul privind gazoductul Nabucco - şi să fim sinceri, era un adevărat impas. Prin urmare, voi include aceste probleme printre priorităţile principale ale Comisiei, dar, de fapt, se înregistrează o rezistenţă faţă de crearea unei veritabile pieţe interne a energiei. Sper că pe parcursul următorului mandat, cu sprijinul dumneavoastră, vom depăşi această rezistenţă care - să fim sinceri - încă există, în vederea stabilirii unei veritabile pieţe integrate a energiei în Europa.
<P>
Vă puteţi baza pe mine, în cadrul Comisiei, pentru a fi intransigent în apărarea intereselor europene. Mai mult, cred că această problemă a securităţii energetice este, de asemenea, crucială în ceea ce priveşte combaterea schimbării climatice.
<P>
Repet, în special pentru membrii Grupului Verzilor/Alianţei Libere Europene: întotdeauna poţi fi mai ambiţios dar, sincer, cred că ar trebui să salutăm faptul că Uniunea Europeană, care acţionează în temeiul unei propuneri a Comisiei, a iniţiat lupta împotriva schimbărilor climatice. Este clar că, în consecinţă, nu am fi obţinut acordul tuturor statelor membre fără activitatea - şi vreau să subliniez acest lucru - preşedinţiei dnei Merkel şi apoi a preşedinţiei dlui Sarkozy, deoarece aceştia au muncit să obţină şi acest lucru şi ar fi corect să o recunoaştem. Toate statele membre au făcut un efort, dar numai pe baza unei propuneri ambiţioase a Comisiei am putut conduce lupta împotriva încălzirii globale şi mă bazez foarte mult pe eforturile dumneavoastră, astfel încât să putem menţine Europa în avangarda acestei bătălii.
<P>
În ceea ce priveşte aspectele sociale, deja am declarat: am oferit deja câteva proiecte foarte concrete privind aspectul detaşării lucrătorilor şi al serviciilor publice. Voi fi dispus să lucrez cu dumneavoastră privind aceste principii pe care le-am menţionat şi pe care le-am enumerat foarte clar astăzi: împotriva dumpingului social, pentru economia socială de piaţă.
<P>
Sunt pe deplin conştient că aceasta este o dezbatere ideologică interesantă, dar consider că deţinem răspunsul aici, în Europa. Avem nevoie de o piaţă internă - aceasta reprezintă puterea noastră - şi, în acelaşi timp, de un nivel ridicat al coeziunii sociale. Aceasta reprezintă o creaţie europeană; este o contribuţie. În citatul pe care l-am inclus la începutul acestui document, am citat un mare istoric european contemporan, Tony Judt, care predă în cadrul Universităţii New York. Acesta a spus: "Poate că Statele Unite ale Americii deţin cea mai puternică armată din lume, China poate că vinde cele mai ieftine mărfuri, însă doar Europa are un model care poate servi drept sursă de inspiraţie pentru restul lumii”.
<P>
Secolul XXI ar putea fi secolul Europei. Eu cred în acest lucru. Cred că putem gestiona această globalizare nu cu ajutorul forţei, ci cu ajutorul inspiraţiei. Deţinem o economie socială de piaţă care nu este proprietatea creştin-democraţilor, a social-democraţilor sau a liberalilor. Europa a creat-o, în mod special după cel de-al doilea război mondial: nu doar procesul de integrare european, dar şi această economie socială de piaţă menită să combine pieţele libere, pieţele deschise.
<P>
Europa este cea mai mare putere de export din lume. Prin urmare, noi, europenii, trebuie să respingem protecţionismul şi, în acelaşi timp, trebuie să promovăm modelul european de dialog social, modelul european de securitate socială. Când îi aud pe anumiţi "declinişti” - "cei care adulează criza” - spunând că acum americanii şi chinezii sunt cei care controlează totul, le replic: fie ce-o fi, dar ce face preşedintele Obama? Preşedintele Obama încearcă în prezent - îi doresc succes - să introducă un sistem naţional de sănătate pe care, practic, noi îl avem în întreaga Europă, cu mici diferenţe. Americanii sunt cei care se inspiră acum din modelul european. Ce fac chinezii? Aceştia iau în considerare acum - cu scopul suplimentar de a da un impuls cererii - introducerea unui sistem de asigurări sociale şi cred că vor avea acest sistem, deoarece va determina o creştere a prosperităţii în acea ţară şi această creştere a prosperităţii în China este în avantajul întregii lumi.
<P>
Ce fac în prezent americanii şi celelalte puteri mari? Încep să discute cu noi despre combaterea schimbărilor climatice. Îmi amintesc în mod clar că, atunci când am vorbit cu aceştia înainte, americanii au refuzat categoric să-şi ia orice fel de angajament în termen de obiective privind combaterea schimbărilor climatice.
<P>
După cum vedeţi, nu pot fi la fel de pesimist ca unii dintre cei care au luat cuvântul aici, astăzi. Desigur, avem probleme în Europa, probleme de consecvenţă. În ceea ce priveşte voinţa politică, trebuie să lucrăm asiduu pentru a obţine o mai mare consecvenţă. De asemenea, avem o problemă foarte evidentă, o problemă socială, cea mai gravă dintre toate: creşterea şomajului. Cu toate acestea, să fim clari: nici Europa, nici Comisia Europeană nu au fost cele care au creat această criză financiară. Ştiţi cu toţii de unde a apărut criza. La scurt timp după aceea, am reacţionat. Am reacţionat cu propuneri concrete. Am fost în Statele Unite ale Americii împreună cu preşedintele Franţei, pe parcursul preşedinţiei franceze, pentru a-i propune preşedintelui SUA lansarea procesului G20. Europa a fost cea care se află la sursa acestui răspuns.
<P>
Am declarat la Camp David că, la fel cum societăţile deschise au nevoie de statul de drept, de normele juridice, la fel şi pieţele au nevoie de aceste norme pentru a fi legitime, credibile şi etice. Aceasta este poziţia europeană.
<P>
De fapt, cred că ar trebui să fim mândri de propunerile pe care le-am elaborat. Acestea sunt pe masa discuţiilor. Sper că vor fi adoptate şi vom vedea pe parcurs dacă este necesar un efort suplimentar.
<P>
În ceea ce priveşte mediul, cred că realizările acestei Comisii sunt bine cunoscute. Cineva a afirmat că biodiversitatea nu este cuprinsă acolo. Recitiţi documentul meu şi veţi vedea că este cuprinsă şi ea. În plus, un deputat ale acestui Parlament a aplaudat măsurile noastre de a proteja tonul roşu şi îi mulţumesc pentru acest lucru. Consider că avem recomandări bune în această privinţă.
<P>
În ceea ce priveşte întrebarea dnei Beňová referitoare la drepturile fundamentale, în special pentru a transmite acest semn nou al angajamentului meu am decis să creez - şi aş adăuga că propunerea a venit din partea Parlamentului European, chiar dacă eram deja convins în această privinţă - poziţia de comisar responsabil cu drepturile fundamentale şi libertăţile individuale. Comisarul va trata şi problemele minorităţilor, desigur, şi domnia sa va putea raporta Comisiei pentru petiţii, care a fost menţionată în această privinţă.
<P>
De asemenea, consider că, la fel ca şi în cadrul sistemelor naţionale, acolo unde există în mod normal un ministru al justiţiei şi un ministru de afaceri interne, ar trebui şi noi să avem un comisar responsabil cu justiţia, drepturile şi libertăţile fundamentale. Va exista un alt comisar - deoarece trebuie să fim serioşi şi în această privinţă, trebuie să vedem şi faptul că există probleme referitoare la nesiguranţa din Europa şi că există lucruri pe care le putem realiza împreună cu valoarea adăugată a Europei - care va studia şi celelalte aspecte, dar mereu cu acelaşi spirit: spiritul securităţii, respectând pe deplin libertăţile individuale şi respectând pe deplin drepturile fundamentale. Din nou, iată ce reprezintă Europa.
<P>
Cineva a vorbit despre Guantánamo. Am fost unul dintre primii politicieni în exerciţiu, dacă nu chiar primul, din cadrul unei guvernări care i-a solicitat preşedintelui SUA - acest lucru se întâmpla în timpul preşedinţiei austriece - să închidă Guantánamo. Am făcut public acest lucru deoarece cred că noi, europenii, suntem împotriva unei campanii antiterorism care nu respectă drepturile fundamentale, deoarece astfel se pierde autoritatea morală. Referitor la subiectul drepturilor fundamentale, cred că putem avea anumite dezacorduri, dar nu dezacorduri fundamentale, cu câţiva deputaţi care au ridicat această problemă. Eu însumi nu am nevoie de sfatul nimănui în această privinţă. La vârsta de şaisprezece ani, ieşisem deja în stradă pentru a lupta împotriva dictaturii, împotriva sistemului colonial. Prin urmare, nu am nevoie de sfatul nimănui privind modul în care trebuie să-mi demonstrez angajamentul faţă de drepturile fundamentale. Vă mulţumesc, în orice caz.
<P>
În ceea ce priveşte întrebarea referitoare la Irlanda de Nord - vă mulţumesc, dnă Dodds: este adevărat că am făcut un mare efort - discret - pentru Irlanda de Nord. Am stabilit un grup de lucru special şi, în momentul în care încă nu se stabilise un dialog între părţi, am ajutat la această reconciliere.
<P>
În ceea ce priveşte întrebarea adresată de dl López Aguilar, da, cred că acum este timpul pentru o nouă ambiţie socială. Acest lucru este evident. Şomajul reprezintă o problemă mai mare decât înainte. Dacă vă studiaţi statisticile, adevărul este că, până în momentul debutului crizei financiare, numărul locurilor de muncă creştea peste tot. Strategia de la Lisabona, pe care unii o critică, se îndrepta de fapt în direcţia bună, în general. Exista un proces de creare a locurilor de muncă şi o creştere în Europa. Odată cu debutul crizei financiare am văzut reversul tendinţei în majoritatea ţărilor, inclusiv în ţara dumneavoastră, Spania. Criza financiară globală este cea care ne-a pus într-o poziţie diferită. Deci, acum, în această stare de anxietate socială - care îi afectează nu numai pe şomeri, ci şi pe alte persoane care sunt expuse acestui risc -este evident că trebuie să facem o investiţie socială. De aceea este necesară o nouă ambiţie socială. Am considerat că ar fi posibil să unim marea majoritate din Parlament în jurul acestei priorităţi, şi încă cred că este posibil.
<P>
Dna in 't Veld mi-a spus că nu am convins-o. Sunteţi greu de convins, dnă in 't Veld. Mă voi strădui, dar vă spun un singur lucru: întotdeauna mă voi strădui, nu doar pentru a vă convinge, ci pentru că eu cred cu adevărat în drepturile, libertăţile şi garanţiile fundamentale. Consider că, în această privinţă, Comisia deţine un rol, nu doar referitor la legislaţie, dar şi la semnalele pe care le emitem. Vă pot spune că, indiferent dacă există o problemă mondială, fie ea Guantánamo, fie întâlnirea cu dl Putin, îl întreb de fiecare dată: "Ce se întâmplă cu asasinii dnei Politkovskaya? Cum este posibil ca un sistem precum cel rusesc, care deţine cel mai grozav sistem de securitate din lume, nu îi găseşte niciodată pe asasinii jurnaliştilor?” I-am adresat această întrebare preşedintelui Putin, la fel cum adresez acum întrebări prim-miniştrilor, inclusiv prim-ministrului chinez, atunci când port un dialog cu acesta, şi la fel cum adresez întotdeauna întrebări referitoare la drepturile omului. Îl întreb chiar pe prim-ministrul japonez de ce Japonia practică din nou pedeapsa capitală, când a existat un moratoriu.
<P>
Prin urmare, Comisia este importantă, nu doar prin intermediul legislaţiei, dar şi prin intermediul semnalelor transmise de către aceasta sau de către preşedintele Comisiei, ca perioada de criză din Danemarca referitoare la caricaturi, unde am apărat şi susţinut fără echivoc dreptul la libera exprimare. Consider că, de fapt, putem găsi o linie fundamentală de acord în această privinţă.
<P>
Dl Abad mi-a adresat câteva întrebări de ordin practic şi i-aş răspunde că îi susţin sugestiile şi consider că acestea sunt importante. Consider că avem nevoie de o bază industrială în Europa. Nu ne dorim relocarea, dar este important ca această bază industrială să se adapteze noilor constrângeri ale concurenţei globale şi, mai presus de toate, provocărilor majore ale schimbărilor climatice şi ale unei creşteri mai durabile. Consider că avem mijloacele necesare pentru a obţine acest lucru. De aceea propun ca, pe viitor, să investim mai multe resurse în acest domeniu, la nivel european.
<P>
În ceea ce priveşte întrebarea referitoare la buget pe care mi-a adresat-o cineva, să încercăm, mai presus de toate, să ajungem la un consens privind principiile primare. Consider că ar fi o greşeală să începem prin a discuta despre sumele viitorului buget. Acest lucru ar provoca scindări. Trebuie mai întâi să vedem unde există valoare europeană adăugată şi apoi să decidem care vor fi priorităţile. Cu toate acestea, consider că politica de cercetare, inovare şi coeziune trebuie să reprezinte în mod clar priorităţi importante, în special în ceea ce priveşte noile generaţii. Pentru cei mai tineri membri ai delegaţiei franceze, sper că tinerii din cadrul acestui Parlament vor susţine această mişcare.
<P>
Cineva mi-a adresat o întrebare referitoare la taxele financiare globale, referitoare la taxa pentru operaţiunile financiare. Dacă este la nivel global, voi susţine acest lucru, evident. Cred că ar fi o idee excelentă dar, în orice caz, să fim clari: Nu avem niciun interes să externalizăm serviciile financiare pe care le avem acum în Europa, indiferent dacă sunt în Londra, Frankfurt sau Paris. În ceea ce priveşte serviciile financiare, ocupăm un loc de vârf la nivel mondial. Care este scopul predării conducerii Dubaiului? Nu văd care ar fi scopul. Să fim clari asupra acestui lucru. Cu toate acestea, dacă ar exista o taxă globală pentru tranzacţii financiare, cred că ar fi o idee excelentă. Consider că există deja o serie de motive în favoarea acestui lucru: prevenirea, de exemplu, înfometării în lume, deoarece este scandalos ce se întâmplă în secolul 21; susţinerea Europei în vederea îndeplinirii obiectivelor mileniului: şi lupta pentru o mai mare solidaritate în Europa. Poate că nu ştiţi, dar am propus Consiliului să mărim o facilitate pe care o avem în Europa pentru a furniza ajutor alimentar, deoarece există în Europa oameni săraci şi oameni care au ajuns în această condiţie de curând, dar a fost respinsă. Acestea sunt numeroasele motive, dacă doriţi, pentru o taxă, cu condiţia de a fi globală şi de a nu submina concurenţa Europei.
<P>
Pentru a încheia, aş dori să mai adaug ceva foarte important pentru dumneavoastră. Unii au spus: "De ce să vă alegem? Sunteţi singurul candidat. Este acest lucru democratic?” Eu însumi m-am întrebat deseori de ce sunt singurul candidat. Sincer, consider că nu a fost bine pentru mine să fiu singurul candidat, deoarece, să fim clari, având în vedere că sunt singurul candidat, am fost singurul atacat în acest timp, singurul criticat. De fiecare dată când mă comparaţi cu candidatul dumneavoastră ideal, eu pierd, în mod evident. Pierd în faţa unui candidat ideal. Pierd în faţa unui candidat ideal al fiecărui grup. Cu toate acestea, Europa nu este construită cu ajutorul candidaţilor ideali. Europa este un exerciţiu al responsabilităţii. Consider că nu a mai existat un alt candidat din simplu motiv că lipsea sprijinul necesar pentru a fi un candidat. Acesta este motivul. S-au menţionat câteva nume îndreptăţite, dar am reuşit să obţin un consens şi sunt mândru de asta, deoarece construcţia Europei în prezent, după cum s-a văzut în cursul dezbaterii, este - după cum veţi admite cu toţii - un exerciţiu extrem de dificil şi greu. Europa este foarte diversificată. Există multe constrângeri şi multe priorităţi şi astfel sunt mândru să fiu candidatul care a fost susţinut de către partidul care a câştigat alegerile, să fiu candidatul care a primit sprijinul şefilor de stat aleşi democratic, din întregul spectru politic, şi nu văd acest lucru ca fiind unul negativ. Acestea fiind spuse, nu sunt secretarul-general al nimănui, iar Comisia este o instituţie independentă. Vă pot asigura de acest lucru. Comisia pe care o prezidez şi pe care o voi prezida dacă voi avea sprijinul dumneavoastră va fi independentă în apărarea intransigentă a intereselor europene generale.
<P>
Înţeleg pe deplin, după cum au afirmat dna Estrela şi alţii, că sprijinul acelora care sunt dispuşi să mi-l acorde nu este un cec în alb. Sunt recunoscător tuturor celor care m-au susţinut; nu îi pot numi pe toţi. Unii dintre ei se află încă aici. Vă sunt recunoscător. Sprijinul dumneavoastră nu este un cec în alb. Am o părere excelentă în ceea ce priveşte Parlamentul.
<P>
Unii afirmă: "Eşti prea aproape de guverne”. Uitaţi un singur lucru: înainte de a deveni prim-ministru, am fost conducătorul opoziţiei, şi înainte de a fi conducătorul opoziţiei, şedeam pe bancă. Am fost ales pentru prima dată în parlamentul portughez la vârsta de 29 de ani. Sunt un politician; nu sunt un tehnocrat sau un birocrat. Apăr parlamente şi doresc să mă angajez alături de dumneavoastră în această dezbatere.
<P>
Prin urmare, cererile dumneavoastră mă pot ajuta şi pot ajuta Comisia să acţioneze mai bine. Acesta va fi scopul meu dacă am sprijinul dumneavoastră.
<P>
(Aplauze)
<SPEAKER ID="235" NAME="Preşedintele">
Aş dori să-i mulţumesc preşedintelui desemnat al Comisiei Europene. Totodată, aş dori să le mulţumesc tuturor celor prezenţi şi antevorbitorilor mei pentru o discuţie foarte animată. De asemenea, doresc să-i adresez mulţumiri dnei Malmström pentru prezenţa sa alături de noi la această sesiune.
<P>
Doamnelor şi domnilor, introducem noi principii de acţiune, noi soluţii instituţionale pentru Uniunea Europeană. Vă rog să vă reamintiţi că Preşedintele desemnat ne-a vorbit despre direcţiile de acţiune politică pentru următorii cinci ani. A făcut acest lucru aici, în Parlament, unde s-a întâlnit cu toate grupurile politice. Acesta ne-a oferit informaţii foarte importante atât pentru noi, cât şi pentru cetăţenii noştri. Mâine vom vota, după discuţia lungă, exhaustivă şi înţeleaptă de astăzi.
<P>
(Preşedintele a continuat în limba engleză)
<P>
Vă mulţumesc foarte mult încă o dată, dle Preşedinte desemnat. A fost o mare oportunitate de a beneficia de orientările dumneavoastră politice şi de discuţiile din grupurile politice şi din cadrul sesiunii plenare.
<P>
Dezbaterea a fost închisă.
<P>
Declaraţii scrise (articolul 149 din Regulamentul de procedură)
<SPEAKER ID="992" NAME="Georges Bach  " LANGUAGE="FR">
Programul dlui Barroso este ambiţios şi face dovada unei dorinţe copleşitoare de a reda Europei lovite de criză impulsul de care are atâta nevoie. În opinia mea, ar fi greşit să îl învinuim pe domnul Barroso personal pentru toate dificultăţile care au caracterizat perioada anterioară. A ajunge la un compromis cu Comisia lărgită în care acum deciziile se iau de către 27 de state, a face faţă unei crize financiare şi economice în contextul unei reforme instituţionale dificile nu a facilitat deloc sarcina preşedintelui Barroso. Desigur, ne-am fi putut dori, în aceste vremuri dificile, să o auzim pe domnia sa vorbind cu o voce europeană mai fermă. Cu toate acestea, sunt de părere că a învăţat din greşelile sale şi că, în viitor, va depune eforturi atât pentru Europa în ansamblul său, cât şi pentru ţările mici. Rezervând în programul său o parte mai importantă pentru problema socială, pare că doreşte să răspundă cetăţenilor Europei care aspiră la o Europă mai socială. Ideea unui parteneriat veritabil între Parlament şi Comisie este o idee lăudabilă şi reprezintă o oportunitate care trebuie exploatată. Din acest motiv susţin candidatura dlui Barroso, dar această susţinere nu este însă un cec în alb.
<SPEAKER ID="237" NAME="Diogo Feio  " LANGUAGE="PT">
Sunt încântat să spun că, în calitate de portughez şi de membru al Parlamentului European, voi vota în favoarea realegerii lui José Manuel Durão Barroso ca preşedinte al Comisiei Europene. Sunt de părere că activitatea sa de-a lungul mandatului curent, care a fost asaltată de nenumărate dificultăţi politice, financiare şi sociale, precum şi experienţa obţinută în această funcţie justifică susţinerea guvernelor şi încrederea reînnoită a acestui Parlament.
<P>
Deplâng numeroasele încercări - nu toate pe faţă sau serioase - de a împiedica candidatura sa succesivă şi remarc că au fost împiedicate nu numai de lipsa unei alternative, ci şi de inconsistenţa argumentelor acestora. Regret că membrii din propria mea ţară nu se pot abţine să nu urmeze această cale, care este pe cât de facilă, pe atât de inconsistentă.
<P>
Sper ca cea de-a doua Comisie Barroso să poată combina competenţa tehnică cu "ceva în plus”. Sper, de asemenea, că va respecta şi aplica în mod eficient principiul subsidiarităţii şi că va opta pentru siguranţa şi fermitatea paşilor mărunţi, aşa cum ne recomandă şi Jean Monnet, în locul adoptării unei abordări rapide care a promis multe, dar a contribuit atât de puţin la progresul real al proiectului şi visului european. Oricât de departe am dori să ajungem, vom reuşi începând cu a face primul pas, urmat de altul, către ţinta impusă. Să alegem drumul corect.
<SPEAKER ID="238" NAME="João Ferreira  " LANGUAGE="PT">
Această alegere marchează şi direcţia pe care o va urma UE în următorii ani. Preşedintele în funcţie al Comisiei, care candidează pentru încă un mandat, simbolizează o singură direcţie posibilă: UE pe care el o reprezintă este cea a intereselor principalelor grupuri economice.
<P>
Aceasta este UE a birocraţiei nedemocratice; a conservatismului politic şi ideologic; a accentuării şi instituţionalizării inegalităţilor profunde şi relaţiilor de dominaţie socială, regională şi naţională; a militarismului şi intervenţionismului extern; şi a instituţionalizării neoliberalismului ca singurul sistem economic acceptabil. Totuşi, aceasta nu este şi nu a fost niciodată singura direcţie posibilă. Alternativa la această direcţie este cea a Europei sociale, a Europei muncitorilor şi popoarelor. Este o UE care preţuieşte democraţia în ceea ce priveşte aspectele sale participative, nereducând-o la sfera formală de reprezentare. Este o UE care respectă voinţa popoarelor sale şi deciziile pe care acestea le exprimă în mod democratic şi care protejează serviciile publice şi drepturile lucrătorilor ca instrumente esenţiale pentru dezvoltarea şi coeziunea socială. Este o UE a statelor libere, suverane şi cu drepturi egale, care susţine şi promovează protecţia mediului, pacea şi cooperarea între popoare.
<SPEAKER ID="239" NAME="Ilda Figueiredo  " LANGUAGE="PT">
Recenta declaraţie a dlui Barroso în calitate de preşedinte desemnat al Comisiei este o reafirmare a pilonilor de bază a Uniunii Europene pe care o cunoaştem. De asemenea, confirmă integrarea capitalistă, federalistă şi militaristă a Europei consacrată în Tratatele de la Maastricht şi Nisa, şi pe care proiectul de Tratat de la Lisabona doreşte să o ducă şi mai departe.
<P>
În cazul în care există îndoieli, declaraţiile sale revelă importanţa proiectului de Tratat de la Lisabona. Acestea vin, de fapt, în urma presiunii antidemocratice exercitate de liderii europeni - pe care a remarcat-o - asupra poporului irlandez, care a fost obligat să organizeze un nou referendum care va avea loc la 2 octombrie.
<P>
Deşi acum încearcă să promită remedierea gravelor atacuri împotriva drepturilor sociale şi ale lucrătorilor pe care Comisia Europeană, al cărei preşedinte încă este, le-a lansat pe durata mandatului anterior, el nu aprofundat niciodată acele chestiuni sau cauzele actualei crize a capitalismului prin care trecem. În practică, ceea ce propune el este continuarea aceleaşi politici care dă prioritate competiţiei libere, militarismului şi intereselor grupurilor economico-financiare, în special acelora din ţările cele mai puternice, aşa cum a reieşit clar când a spus că suntem campionii globalizării.
<SPEAKER ID="240" NAME="Lívia Járóka  " LANGUAGE="HU">
Dle Preşedinte, aş dori să îl asigur pe preşedintele Barroso de sprijinul meu, în calitate de delegat al Partidului Popular European, şi să îmi exprim speranţa că actuala Comisie Europeană îşi va putea continua activitatea pe care a început-o, de integrare socială a romilor. Pe durata acestui ciclu s-au obţinut rezultate importante, în principal în ultimii doi ani, dar aşteptăm un angajament mult mai profund şi un mai mare simţ de iniţiativă în viitor de la acest organ care, în calitate de iniţiator exclusiv al legislaţiei comunitare, poate reprezenta motorul combaterii sărăciei şi a excluderii care afectează cea mai mare minoritate a Europei, romii.
<P>
Sper că crearea unui nou portofoliu al comisarului pentru justiţie, drepturi fundamentale şi libertăţi civile va încuraja organizaţia Comisiei să facă mai multe şi într-o manieră mai coordonată. De asemenea, sper că preşedintele Barroso va continua să îşi promoveze în mod activ angajamentul personal faţă de problemele romilor, pe care l-a exprimat şi în nenumărate ocazii, şi că va face tot ce îi stă în putinţă pentru a se asigura că şefii de state sau guverne îşi vor asuma un rol mai ferm în conceperea unui program cuprinzător, integrat, întins pe mai multe cicluri şi care implică mai multe partide.
<P>
Provocările sociale care îi afectează atât pe romi, cât şi pe cei care nu sunt de etnie romă sunt atât de serioase, iar consecinţele lipsei de măsuri atât de periculoase, încât nu ne putem permite să cădem în apatia şi greşelile ciclului precedent. Aşteptăm acţiuni imediate şi curajoase şi o schimbare radicală a atitudinii adoptate până acum de către fostul şi actualul preşedinte, şi transformarea Comisiei într-o referinţă în ceea ce priveşte o strategiei paneuropeană pentru romi care să fie dezvoltată cât de curând, în baza normelor de reglementare, a unui buget stabil şi a angajamentului politic clar.
<SPEAKER ID="241" NAME="Nuno Melo  " LANGUAGE="PT">
Există un lucru de care niciun partid nu se îndoieşte, şi anume faptul că trecem printr-o perioadă de criză economică care afectează ţările şi complică procesul decizional guvernamental.
<P>
Aceasta fiind situaţia, între a avea o Comisie validată al cărei preşedinte a fost ales şi o Comisie provizorie în care deciziile importante sunt întotdeauna amânate face diferenţa între cât de eficient va putea UE să combată această criză.
<P>
Din acest punct de vedere, cu toate că nu neagă evidenţa crizei şi chiar se referă la aceasta în mod repetat, argumentele susţinute de toţi cei care resping candidatura lui José Manuel Durão Barroso şi încearcă să-l împiedice să fie ales în calitate de preşedinte al Comisiei Europene devin în mare parte retorice.
<P>
Cu alte cuvinte, cei care gândesc şi acţionează în acest mod sunt puţin sau deloc interesaţi de efectele crizei şi se gândesc doar sau aproape doar la câştigarea unor avantaje printr-o manevră politică de partid care, cel puţin în aceste circumstanţe, ar trebui evitată în mod justificat.
<SPEAKER ID="242" NAME="Georgios Toussas  " LANGUAGE="EL">
Susţinerea dlui Barroso de către deputaţii conservatori, liberali şi social-democraţi urmează desemnării sale în unanimitate ca singurul candidat comun al tuturor guvernelor din UE, atât neoconservatoare, cât şi social-democrate. Politica antipopulară a UE nu depinde de persoane sau de preşedintele Comisiei; este determinată mai presus de toate de însuşi caracterul său de uniune imperialistă a capitalului.
<P>
Orientările politice prezentate de dl Barroso rezumă ambiţiile strategice ale capitalului european monopolist şi reprezintă programul politic aplicat de forţele politice ale căii unidirecţionale europene în întreaga UE, inclusiv de către Noua Democraţie şi PASOK în Grecia, fie ele la putere sau în opoziţie.
<P>
Obiectivul de bază al acestui program politic este de a arunca greutăţile crizei asupra clasei muncitoare, asigurându-se astfel că grupurile europene de monopol sunt libere să-şi păstreze şi să-şi sporească profiturile, astfel încât să îşi poată întări poziţia în competiţia imperialistă mondială, în faza renaşterii economiei capitaliste care va urma perioadei de recesiune. Acest obiectiv va fi atins prin adaptarea la noile condiţii ale strategiei antimuncitoreşti de la Lisabona până în 2020 şi printr-un atac şi mai brutal la adresa muncii, salariilor şi drepturilor sociale şi la asigurare ale muncitorilor.
