<CHAPTER ID="007">
Explicații privind votul
<P>
Explicații orale privind votul
<SPEAKER ID="131" NAME="Giovanni La Via" AFFILIATION="PPE">
(IT) Domnule președinte, sprijin compromisul la care s-a ajuns asupra unei propuneri de directivă deoarece, în pofida unor probleme în litigiu, cred că acesta este un text bun care protejează pacienții împotriva marelui pericol de a lua medicamente falsificate. De-a lungul timpului, am asistat la o creștere uriașă a numărului acestor produse, iar estimările cele mai recente indică faptul că în Europa sunt vândute ilegal aproximativ un milion și jumătate de medicamente, în special prin intermediul internetului.
<P>
Aceste date constituie o amenințare serioasă, nu doar pentru pacienți, ci și pentru producătorii europeni. Aici este în joc protejarea sănătății publice și protecția consumatorilor, cărora trebuie să li se dea garanția că statele membre vor utiliza măsuri stricte de siguranță și vor aplica sancțiuni eficiente. Prin votul de astăzi se vor introduce reglementări eficiente și flexibile și vom lupta, de asemenea, împotriva crimei organizate.
<P>
Pentru a înțelege cerințele de securitate care afectează acest sector, trebuie doar să luăm în considerare că, în 2008, au fost confiscate aproximativ 34 de milioane de medicamente ilegale. Am fi putut fi puțin mai curajoși în ceea ce privește trasabilitatea medicamentelor și ingredientelor active din țări terțe. Cu toate acestea, pasul făcut astăzi este unul important.
<SPEAKER ID="132" NAME="Clemente Mastella" AFFILIATION="PPE">
(IT) Domnule președinte, propunerea Comisiei privind prevenirea pătrunderii medicamentelor falsificate în lanțul de aprovizionare evidențiază o preocupare care devine prioritară pentru toți cetățenii europeni: calitatea și securitatea medicamentelor pe care le utilizăm zilnic.
<P>
Pentru aceasta este necesară, prin urmare, introducerea unei noi strategii pentru combaterea fenomenului agresiv de distribuție a medicamentelor falsificate, în dublul scop de a putea răspunde amenințării crescânde asupra sănătății publice și de a putea asigura securitatea tuturor pacienților.
<P>
Ultimele rapoarte asupra acestui subiect au înregistrat cu adevărat o creștere accentuată a confiscărilor de către vămi a medicamentelor falsificate și de aceea o tendință foarte periculoasă de a falsifica nu doar medicamentele legate de "stilul de viață”, dar și a celor vitale, inclusiv a medicamentelor pentru tratarea cancerului, bolilor de inimă, a tulburărilor psihiatrice și a infecțiilor.
<SPEAKER ID="133" NAME="Alfredo Antoniozzi" AFFILIATION="PPE">
(IT) Domnule președinte, numărul medicamentelor falsificate confiscate de-a lungul graniței Uniunii Europene a fost în 2007 cu 384 % mai mare decât în 2005. Am remarcat,de asemenea, o creștere a tendinței de falsificare chiar a medicamentelor vitale, inclusiv a celor pentru tratarea cancerului și bolilor de inimă, a tulburărilor psihiatrice și a infecțiilor.
<P>
Aceste cifre reflectă un scenariu alarmant în care pacienții riscă ca tratamentul lor să nu dea rezultate și prin aceasta li se periclitează sănătatea și, în unele cazuri, viața. Salut propunerea Comisiei. Raportul doamnei Matias atrage atenția în mod justificat asupra aspectelor și punctelor negative asupra cărora suntem obligați să-i liniștim pe cetățenii noștri.
<P>
Aș accentua în special faptul că propunerea Comisiei nu dă răspunsuri exhaustive în legătură cu natura și caracteristicile medicamentelor falsificate, ingredientele active sau excipienții, și nici o definiție a diferitelor părți implicate în circuitul de distribuție, ale căror roluri și responsabilități ar trebui lămurite.
<P>
Sancțiunile conținute în propunerea Comisiei nu sunt adecvate, dar, înainte de toate, propunerea nu ia în considerare vânzarea de medicamente pe internet, unul dintre principalele canale prin care medicamentele falsificate intră pe piața europeană.
<SPEAKER ID="134" NAME="Iva Zanicchi" AFFILIATION="PPE">
(IT) Domnule președinte, am votat în favoarea raportului elaborat de către dna Matias, deoarece pătrunderea medicamentelor falsificate în lanțul legal de distribuție reprezintă o amenințare pentru întregul sistem farmaceutic european și subminează încrederea cetățenilor în calitatea medicamentelor vândute în farmacii și alte locuri de distribuție legală.
<P>
Este important să se pună capăt în toate țările europene fenomenului de creștere continuă al numărului medicamentelor falsificate în scopul de a proteja și asigura sănătatea cetățenilor noștri. Ingredientele active conținute în medicamentele falsificate pot fi de fapt sub nivelul standard, pot să lipsească total sau pot fi prezente în doze incorecte.
<SPEAKER ID="135" NAME="Licia Ronzulli" AFFILIATION="PPE">
(IT) Domnule președinte, cifrele oficiale spun totul: 1 % din toate medicamentele vândute legal în Uniunea Europeană sunt falsificate. Mai mult, ultimele studii arată că fenomenul este în permanentă creștere și că amploarea lui a depășit pragul de alarmă.
<P>
După cum a subliniat deja dl Antoniozzi, falsificarea medicamentelor vitale este deosebit de profitabilă dacă aceste medicamente sunt produse în India sau China și apoi sunt date drept produse europene. Aceste substanțe constituie un risc fără precedent și pot amenința viața celor care le utilizează în scopuri terapeutice.
<P>
Am votat în favoarea raportului care spune nu vânzărilor ca în vestul sălbatic prin internet, canalul preferat pentru plasarea acestor otrăvuri pe piața farmaceutică a Uniunii Europene. Prin adoptarea acestui document, Parlamentul va putea în sfârșit să-și facă auzit glasul, dobândind mijloacele necesare pentru a identifica și pedepsi aceste persoane care nu sunt mai bune decât traficanții de droguri, criminali fără scrupule care de prea mult timp se îmbogățesc în detrimentul bolnavilor.
<SPEAKER ID="136" NAME="Paolo Bartolozzi" AFFILIATION="PPE">
(IT) Domnule președinte, problema medicamentelor falsificate este una care are un impact chiar mai mare la nivel internațional și la nivelul UE, în ceea ce privește numărul crescut de cazuri, precum și progresele în dezvoltarea acestor produse. Acestea sunt provocările cărora dorește să le răspundă raportul doamnei Matias, care este rezultatul unor lungi și minuțioase negocieri.
<P>
Raportul, față de care ne exprimăm sprijinul, a stabilit un cadru de reglementare care, luând ca bază de pornire definiții mai precise și mai detaliate, a luat în considerare toți actorii, etapele și aspectele circuitului de distribuție farmaceutic - securitatea, trasabilitatea și obligația circuitului de distribuție - în scopul de a se ajunge la un compromis bun.
<P>
Acestea sunt unele dintre aspectele pe care va trebui să încercăm să le abordăm în scopul de a îndeplini principalul scop al standardelor mai stricte și pentru a preveni pătrunderea medicamentelor falsificate și prin aceasta să realizăm un cadru de reglementare pozitiv și mai cuprinzător, care garantează sănătatea cetățenilor, protejându-i de riscul unor consecințe grave.
<SPEAKER ID="137" NAME="Sergej Kozlík" AFFILIATION="ALDE">
(SK) Domnule președinte, conform estimărilor, aproximativ 1 % din volumul general de medicamente furnizate legal prin lanțul de farmacii din UE sunt contrafăcute. Acest procent crește în mod constant. Este vorba de sănătatea populației. Medicamentele contrafăcute pot avea alte efecte decât cele ale tabletelor prescrise de către doctor. Ele pot, de asemenea, constitui un risc pentru sănătate.
<P>
Contrafacerea constituie o infracțiune și trebuie să fie pedepsită. Noua legislație, pe care o sprijin, introduce mai multe elemente de securitate, precum și pedepse pentru falsificatori. Ea definește un sistem de supraveghere îmbunătățind identificarea medicamentelor, astfel că în viitor circulația medicamentelor poate fi urmărită pe tot traseul, de la producător la consumator.
<P>
Vânzarea de medicamente prin internet este, de asemenea, inclusă în cadrul noilor reglementări. Aceasta reprezintă una dintre cele mai obișnuite căi de pătrundere a produselor contrafăcute pe piețele UE.
<SPEAKER ID="138" NAME="Alajos Mészáros" AFFILIATION="PPE">
(HU) Domnule președinte, sprijin cu mare bucurie acest raport, deoarece, așa cum au menționat în repetate rânduri mulți dintre colegii mei deputați, estimările OMS indică faptul că medicamentele falsificate circulă în cantități mari în statele membre ale UE. Numărul lor crește continuu și de aceea trebuie să facem tot ceea ce ne stă în putere pentru a împiedeca pătrunderea medicamentelor falsificate în lanțul de distribuție. Chiar dacă acesta nu amenință întreaga industrie farmaceutică, subminează totuși încrederea populației în farmacii, fără a mai menționa faptul că medicamentele falsificate pot avea un conținut de ingrediente active sub cel standard. Estimările indică faptul că numărul de cutii de medicamente falsificate ar putea ajunge la 42 de milioane până în 2020, expunând economia europeană unui important risc.
<P>
Sectorul farmaceutic european realizează o cifră anuală totală de afaceri de 170 de miliarde de euro. Trebuie să împiedicăm concurența neloială din partea producătorilor străini care aduc pe piață medicamente pentru care procesul de fabricație nu poate fi verificat. În afara de aceasta, cred că este important să discutăm probleme cum ar fi vânzarea medicamentelor pe internet. Prin farmacii virtuale, produsele care se supun în mod evident prescripției medicale sunt disponibile prin intermediul rețelei de internet. Ca să nu mai menționăm faptul că aceasta constituie cea mai ușoară cale pentru falsificatori de a-și introduce produsele în lanțul de distribuție.
<SPEAKER ID="140" NAME="Pier Antonio Panzeri" AFFILIATION="S&amp;D">
(IT) Domnule președinte, am votat în favoarea rezoluției referitoare la progresul Croației în procesul de aderare la Uniunea Europeană în cadrul procesului de extindere, deoarece acord o mare importanță demarării acestui proces și progresului înregistrat de Croația.
<P>
În esență, sperăm că extinderea va merge dincolo de Croația și va termina prin a cuprinde toată regiunea Balcanilor de Vest. Acesta este unul dintre punctele cheie ale politicii europene de vecinătate și de extindere.
<P>
În consecință, votul meu este, fără îndoială, în favoarea raportului Swoboda.
<SPEAKER ID="142" NAME="Anna Záborská" AFFILIATION="PPE">
(FR) Domnule președinte, am fost obligați să adoptăm astăzi un raport referitor la protecția pacienților împotriva medicamentelor falsificate, în parte datorită faptului că liberalismul susținut de către Comisia Europeană a deschis ușa pătrunderii pe piață a medicamentelor falsificate. Concurența nereglementată conduce la falsificarea medicamentelor în beneficiul companiilor. Victimele sunt consumatorii.
<P>
Am votat în favoarea acestui raport, deși nu sunt pe deplin convinsă că definiția produsului falsificat este corectă. De altfel, nu este pe deplin clar cine ar trebui să fie pedepsit în momentul în care se găsește un medicament falsificat. Cu toate acestea, raportul reprezintă un prim pas în direcția bună și în decurs de un an vom vedea dacă acțiunea noastră a fost eficientă.
<SPEAKER ID="143" NAME="Giommaria Uggias" AFFILIATION="ALDE">
(IT) Domnule președinte, rezoluția adoptată astăzi a instituit principii importante pentru protecția consumatorilor, mărind protecția împotriva răspândirii medicamentelor falsificate. Acesta este un fenomen deosebit de periculos și unul dintre remediile cele mai importante a fost de a împiedica vânzările online de medicamente cu origine dubioasă. În afară de aceasta, prin adoptarea unui număr de garanții, am instituit reglementări stricte care necesită licențe și inspecții.
<P>
Aceasta nu înseamnă totuși că s-a renunțat la formele de protejare a sănătății și la rețele medicale. Trebuie să reamintim că puterea legislativă a statelor membre nu este afectată în această privință și că ele pot păstra sau limita restricția asupra vânzărilor online de medicamente pe teritoriul lor.
<P>
Acesta constituie o ocazie pentru statele membre de a reglementa mai bine această problemă, dar trebuie să reamintim, domnule președinte, faptul că cetățenii pot comanda medicamente în alt stat membru și că această reglementare nu ar trebui văzută ca o altă oportunitate în beneficiul industriei farmaceutice. În schimb, trebuie să continuăm să avansăm pe calea liberalizării pe care în momentul de față UE o stigmatizează prin adoptarea unor măsuri ca aceasta.
<SPEAKER ID="144" NAME="Miroslav Mikolášik" AFFILIATION="PPE">
- (SK) Domnule președinte, dezbatem o lege despre medicamentele contrafăcute. Știm că, după arme și droguri, industria farmaceutică realizează cele mai mari profituri și nu întâmplător infractorii se concentrează pe medicamentele contrafăcute în scopul de a-i înșela pe concetățenii noștri care sunt pacienți.
<P>
În mod frecvent, un medicament care ar trebui să trateze cancerul sau inima nu conține niciun ingredient activ, sau doar un mic procent din acesta, iar această infracțiune reprezintă un risc pentru sănătatea și chiar viața pacientului.
<P>
Este bine că în acest text am adoptat și principii, noi principii, care înăspresc pedepsele pentru cei care se angajează în activitatea infracțională din acest domeniu și sunt încântat că Europa a făcut un pas în direcția bună. Vânzările pe internet vor fi desigur monitorizate mai bine și la fel și vânzările prin sistemul standard de distribuție, care deseori vinde medicamente contrafăcute.
<SPEAKER ID="145" NAME="Cristiana Muscardini" AFFILIATION="PPE">
(IT) Domnule președinte, în ultimii ani, numărul medicamentelor falsificate a crescut exponențial și este regretabil faptul că, în pofida unei creșteri de 384 % a vânzării acestor produse între 2005 și 2007, Comisiei i-a trebuit mult ca să ia măsuri. Am fost categoric convinși de atitudinea adoptată de către raportor, care a încercat să îmbunătățească textul Comisiei luând în considerare și vânzarea de medicamente prin intermediul internetului.
<P>
În ultimii ani, în repetate rânduri, am adresat Comisiei întrebări pe această temă și am subliniat pericolele implicate, dar nu s-a dat niciun răspuns și nu s-a demarat nicio acțiune concretă. De aceea salutăm astăzi eforturile raportorului de a îmbunătăți textul și sperăm că de acum încolo sănătatea europenilor va fi de fapt o preocupare principală pentru instituțiile noastre.
<SPEAKER ID="146" NAME="Alfredo Pallone" AFFILIATION="PPE">
(IT) Domnule președinte, am votat în favoarea raportului doamnei Matias, deoarece este de o importanță vitală să ridicăm standardele de securitate și să instituim norme eficace, eficiente și dure pentru a împiedica pătrunderea medicamentelor falsificate în Uniunea Europeană. Acesta este o cerință și o obligație pe care trebuie să o îndeplinim în numele tuturor cetățenilor Europei, care deseori nu sunt conștienți de faptul că cumpără un medicament falsificat.
<P>
Sunt de acord cu încercarea raportului, care introduce obligații care trebuie îndeplinite nu doar de către distribuitori, ci și de către toți cei implicați în lanțul de distribuție. Într-adevăr, în mod frecvent în încâlceala diferitelor etape ale lanțului de distribuție sunt introduse produse cu risc ridicat. În orice caz, monitorizarea nu trebuie făcută doar atunci când produsele sunt plasate pe piață. Mai degrabă, inspecțiile ar trebui să aibă loc acolo unde sunt produse medicamentele și ingredientele active, inclusiv în țările terțe.
<P>
Am o îngrijorare, pe care trebuie, în orice caz, s-o exprim: Aș fi preferat ca regulamentul să fi reglementat problemele mai eficient, prin armonizarea diverselor legislații naționale, inclusiv vânzările online, în scopul de a proteja în totalitate consumatorii europeni.
<SPEAKER ID="147" NAME="Antonello Antinoro" AFFILIATION="PPE">
(IT) Domnule președinte, am votat în favoarea acestui raport deoarece cadrul de reglementare care rezultă din el este mult mai bun decât cel stabilit prin directiva din 2001. Aceasta din urmă transfera întreaga răspundere pentru respectarea ei distribuitorilor cu ridicata și prin aceasta nu a reușit să garanteze în niciun fel credibilitatea lanțului farmaceutic de distribuție.
<P>
Raportul pe care l-am votat astăzi a introdus măsuri pentru a asigura suplimentar securitatea produselor farmaceutice cum ar fi, de exemplu, intensificarea inspecțiilor la producătorii din afara Uniunii Europene în baza unei analize de risc. Amendamentul propus include, de asemenea, necesitatea de a publica într-o bază de date a UE o listă a distribuitorilor cu ridicata certificați, cu alte cuvinte distribuitorii pentru care conformarea la legislația UE nu a fost stabilită doar prin inspecția din partea statelor membre.
<P>
Cu toate acestea, am fi putut spera la un rezultat mai ambițios. Mă refer în special la introducerea inspecțiilor obligatorii a locurilor în care sunt produse ingredientele active în țările terțe. Acestea au fost omise pe motivul că cheltuielile de implementare ar fi prea mari. Dacă ar fi fost introduse, am fi putut evita des repetata situație a companiilor europene care trebuie să respecte standarde de calitate foarte ridicate, în timp ce companiile care produc în alte locuri din lume beneficiază de un cadru de reglementare care fără îndoială este mai puțin strict. Sper de aceea că aceste îmbunătățiri vor putea fi făcute în viitor.
<SPEAKER ID="149" NAME="Francesco De Angelis" AFFILIATION="S&amp;D">
(IT) Domnule președinte, în Europa, astăzi, peste 100 de milioane de lucrători depind direct sau indirect de întreprinderile mici și mijlocii. Cu toate acestea, întreprinderile mici și mijlocii se confruntă cu o criză fără precedent: lipsa lichidităților, obstacole și constrângeri birocratice și bariere administrative.
<P>
În aceasta constă esența acestei propuneri de rezoluție: Parlamentul solicită programe de garantare a creditului și împrumutului pentru întreprinderile mici și mijlocii și la stimulent european viguros care să reprezinte mai mult decât o simplă iluzie pentru a combate noile cerințe ale băncilor, care pentru mulți sunt prohibitive, în special în legătură cu garanțiile colaterale și primele de risc mai mari.
<P>
În cele din urmă, sunt de acord cu nevoia de a majora în mod semnificativ finanțarea în cadrul Programului pentru competitivitate și inovare și de a readuce la viață cu putere și determinare problema simplificării: eficiență și simplitate, astfel încât firmele care doresc să acceseze fonduri să poată face acest lucru fără să fie nevoite să recurgă la consultanți externi foarte scumpi. Acestea sunt motivele pentru care am votat în favoarea acestei rezoluții: IMM-urile și cele 100 de milioane de lucrători angajați în acest sector doresc acest lucru.
<SPEAKER ID="150" NAME="Sergej Kozlík" AFFILIATION="ALDE">
(SK) Domnule președinte, dintre toate aspectele practice referitoare la revizuirea instrumentelor UE care sprijină finanțarea întreprinderilor mici și mijlocii (IMM), aș dori să subliniez în special problema finanțării externe. Este evident că un număr mare de IMM-uri vor continua să depindă în principal de credite și împrumuturi. Este tulburător faptul că sectorul bancar solicită garanții și prime de risc chiar mai mari, ceea ce reduce șansele de finanțare și șansele acestor întreprinderi de a beneficia de oportunități antreprenoriale și de locuri de muncă.
<P>
De aceea consider că este necesar să se consolideze programele individuale la nivelul statelor membre și, de asemenea, de a majora resursele UE și ale Băncii Europene de Investiții centrate pe instrumente financiare inovatoare. Este necesar să se sprijine punerea în aplicare în continuare a instrumentelor de garantare în legătură cu creditele reînnoibile automat (revolving), și aș sublinia acest lucru, și exploatarea instrumentelor financiare care implică distribuția riscului, precum și extinderea instituțiilor de microfinanțare.
<SPEAKER ID="151" NAME="Andrzej Grzyb" AFFILIATION="PPE">
(PL) Domnule președinte, aceasta este o propunere de rezoluție importantă referitoare la mecanismul sprijinului financiar pentru întreprinderile mici și mijlocii. Din când în când, suntem criticați pentru faptul că, pe de o parte, vorbim despre rolul important al sectorului de afaceri, în producție, în realizarea unei treimi din PIB-ul Uniunii Europene și în crearea locurilor de muncă sigure, dar fără instrumente care să asigure acestor întreprinderi sprijin financiar. Multe dintre fondurile UE pentru dezvoltare și inovare merg în primul rând spre întreprinderile mari din cauza criteriilor acestora. Acest lucru trebuie schimbat, deoarece întreprinderile mici și mijlocii nu sunt în măsură să îndeplinească cerințele care le sunt impuse.
<P>
Criza a limitat sever accesul întreprinderilor mici și mijlocii la credite și împrumuturi, iar noile reglementări care se urmăresc în sectorul bancar pot înrăutăți și mai mult situația. Aș dori să menționez aici pachetul Basel III, care a fost deja aprobat, în ceea ce privește standardele prudențiale. Sunt de părere că accesul la finanțarea pentru dezvoltarea afacerilor, în special în domeniul inovației, este deosebit de important. Subliniem rolul întreprinderilor mici și mijlocii, în special în calitate de grup de "inovatori inactivi”. Întreprinderile mici și mijlocii trebuie să intre pe piața europeană într-o măsură mai mare. Aceasta va revigora economia, va crea locuri de muncă și va îndeplini obiectivele stabilite în Strategia Europa 2020.
<SPEAKER ID="152" NAME="Cristiana Muscardini" AFFILIATION="PPE">
(IT) Domnule președinte, trebuie evaluate și revizuite instrumentele existente pentru sprijinirea finanțării întreprinderilor mici și mijlocii din perspectiva următorului cadru financiar multianual, dacă dorim să ne concentrăm asupra redresării economiei reale în acest sector și în alte sectoare cu scopul de a depăși definitiv criza.
<P>
Această necesitate este impusă, de asemenea, de protecția intereselor întreprinderilor mici și mijlocii dacă, după cum propune acordul Basel III, pentru bănci se vor stabili cerințe la un nivel mai ridicat în legătură cu capitalul propriu. Este, de asemenea, impusă de situația multor intermediari financiari, care sunt descurajați de obligațiile administrative create de reglementările financiare europene complexe, și este influențată de dificultățile create de sistemele fiscale și de sprijin diferite. Ea este determinată de cerința de a face programele de sprijin ale Uniunii Europene mai consecvente în scopul de a asigura garanții mai solide și un bun echilibru între schemele naționale și cele ale UE.
<P>
De aceea sprijin propunerea de înființare a unui ghișeu unic pentru diversele instrumente de finanțare ale UE care se adresează IMM-urilor. Simplificarea ofertei și a procedurilor de acces pe piețe constituie un mijloc important de sprijin, chiar dacă se dovedește necesară majorarea finanțării. S-au cheltuit sume mari pentru salvarea băncilor imprudente: consider că cheltuirea a 23 de milioane pentru întreprinderile mici și mijlocii nu reprezintă altceva decât o valoare.
<SPEAKER ID="153" NAME="Alfredo Pallone" AFFILIATION="PPE">
(IT) Domnule președinte, am votat în favoarea propunerii de rezoluție deoarece consider că avem nevoie de o strategie europeană pentru IMM-uri care, după cum știm cu toții, constituie coloana vertebrală a economiei noastre și au nevoie de sprijin și ajutor.
<P>
De aceea, următoarea programare financiară a Uniunii Europene nu poate ignora aceste considerente și va trebui să majoreze și să diversifice resursele disponibile. În orice caz, aceasta nu este decât o singură măsură și este insuficientă și de aceea mai sunt necesare și multe altele. Este important să acționăm în baza unei strategii de ajutor pe termen lung și să evităm măsurile provizorii sau pe cele unice, și mă refer prin aceasta la noile norme financiare pe care UE se pregătește să le pună în aplicare. Trebuie să ne asigurăm că aceste noi reglementări nu vor face mai dificil accesul la împrumuturi al întreprinderilor, și mă refer aici și la acordul Basel III.
<P>
Aceasta este noua provocare actuală: reconcilierea și reglementarea sistemului bancar și împiedicarea transferării costurilor către societățile comerciale, cetățeni și IMM-uri. Avem nevoie de creștere economică pentru a ajuta și sprijini refacerea sectorului, prin aplicarea în practică a ideilor noastre.
<SPEAKER ID="154" NAME="Marian Harkin" AFFILIATION="ALDE">
Domnule președinte, sunt încântată să sprijin această rezoluție, dar, cu siguranță, una dintre principalele probleme cu care se confruntă IMM-urile este accesul la credite. Aceasta constituie un impediment major pentru crearea locurilor de muncă și creșterea economică adevărată. În țările supuse unor măsuri de austeritate severe, cum ar fi țara mea, Irlanda, această problemă este deosebit de gravă și cred că trebuie abordată imediat.
<P>
Trebuie să acționăm la nivelul UE pentru a garanta că băncile doresc și pot să finanțeze IMM-urile. Recapitalizarea băncilor este importantă, dar băncile recapitalizate cu sectorul IMM-urilor la pământ reprezintă rețeta dezastrului.
<P>
Îngrijorarea mea reală este aceea că suntem pe cale de a sfârși cu un sistem bancar puternic capitalizat, în timp ce economia reală este la pământ. Vorbim cu toții despre creștere, și aceasta reprezintă singura cale prin care multe dintre economiile periferice pot ieși din abisul în care se află. Da, este un act de echilibrare, dar ne aflăm în situația în care instituțiile noastre financiare se însănătoșesc pe zi ce trece, dar IMM-urile rămân sub terapie intensivă.
<SPEAKER ID="156" NAME="Clemente Mastella" AFFILIATION="PPE">
(IT) Domnule președinte, tendințele demografice înregistrate în ultimii ani ne determină să luăm în considerare necesitatea punerii în aplicare a unei strategii pentru o mai puternică coeziune și coerență în domeniul pensiilor, pentru a promova solidaritatea între generații și între oameni, contribuind în același timp la asigurarea unui venit sigur și adecvat după pensionare.
<P>
Sunt de acord cu raportoarea când remarcă că există diferențe majore între sistemele de pensii din Europa. Acestea au fost puternic afectate de către severa criză financiară prin creșterea șomajului, micșorarea creșterii, randamente mai mici ale investițiilor și creșterea datoriei publice. Fondurilor de pensii le este mai greu să asigure pensii adecvate și, în unele cazuri, să-și onoreze angajamentele.
<P>
În procesul reformei sistemelor lor de pensii, multe state membre au făcut reduceri drastice. Sustenabilitatea financiară este importantă, dar ar trebui să luăm în considerare și necesitatea de a asigura un venit adecvat. Sustenabilitatea bugetară și caracterul adecvat al sistemelor de pensii nu constituie obiective adverse, ci doar două fețe ale aceleiași monede: sustenabilitatea reală nu se poate realiza fără un venit adecvat din pensii.
<P>
Domnule președinte, pe baza experienței mele de ministru al muncii în Italia, pot confirma că dacă nu va exista un acord din partea statelor membre, va fi foarte dificil ca statele individuale să adopte acest tip de legislație.
<SPEAKER ID="157" NAME="Jens Rohde" AFFILIATION="ALDE">
(DA) Domnule președinte, nu cu mult timp în urmă, Curtea Europeană de Justiție a hotărât că Germania trebuie să asigure o mai mare transparență în ceea ce privește pensiile sale ocupaționale și că va trebui să scoată aceste pensii la licitație publică. Am avut speranțe mari că aceasta ar putea fi o hotărâre care ar avea un efect de domino asupra altor țări din Europa. Din păcate, nu s-a întâmplat acest lucru, iar Comisia nu a dorit să exercite presiune asupra celorlalte țări care își leagă populația de anumite sisteme de pensie. De aceea, este, de asemenea, important că Parlamentul European a constatat acum că sistemele de pensii trebuie să aibă capacitatea de a realiza venit pentru cetățeni. Trebuie să existe o transparență în legătură cu cheltuielile și veniturile și trebuie să îndepărtăm barierele din calea mobilității transfrontaliere. Toate acestea constituie motive și principii liberale bune și sănătoase, dar dacă ducem acest raționament până la concluzia lui logică, oamenii ar trebui, de asemenea, să-și poată muta pensiile de la un fond la altul dacă fondul de șomaj sau de pensie la care au fost arondați de către organizațiile lor sindicale sau de către angajator nu își îndeplinesc în mod corespunzător obligațiile. De această dată nu am realizat prea multe, dar am făcut totuși un pas în direcția bună astăzi și cred că acest lucru este bine pentru piața internă și șansele cetățenilor de a obține venituri decente din pensiile lor.
<SPEAKER ID="158" NAME="Alfredo Antoniozzi" AFFILIATION="PPE">
(IT) Domnule președinte, având în vedere presiunea exercitată de cheltuielile sociale asupra bugetelor, eficiența lor joacă acum un rol cheie în sistemele economice ale statelor membre. Acest lucru a fost ilustrat în ultimii ani, când am asistat la o creștere a șomajului, sărăciei și excluziunii sociale, care a avut ca urmare adâncirea deficitelor bugetare în multe state membre, urmată de probleme de finanțare a pensiilor.
<P>
Salut raportul doamnei Oomen-Ruijten care intenționează să dea un nou avânt la nivel național și la nivelul Uniunii Europene, ajutând la crearea unor sisteme sănătoase de pensii care să fie adecvate pe termen lung, sustenabile și sigure.
<P>
În orice caz, profit de această ocazie pentru a reaminti că încă ne lipsesc un set comun de criterii, definițiile și o analiză profundă care ar explica complet diferitele sisteme de pensii și capacitatea lor de a face față nevoilor cetățenilor. Mă întreb cum am pitea aborda o problemă atât de sensibilă în absența unui astfel de studiu. Fac prin urmare apel la Comisie să remedieze această lacună luând măsurile adecvate pentru prezentarea unei tipologii a pensiilor în statele membre, precum și a unui set de definiții în scopul de a face sistemele comparabile.
<SPEAKER ID="159" NAME="Philip Claeys" AFFILIATION="NI">
(NL) Domnule președinte, aș dori să fac o propunere. Am remarcat că îngrozitor de mulți vorbitori și-au depășit timpul de vorbire alocat lor, uneori chiar cu 30 de secunde. V-aș solicita să fiți mai strict în asigurarea respectării timpului de vorbire stabilit. Puteți fi desigur strict și cu mine în această privință.
<SPEAKER ID="160" NAME="Președinte">
Având în vedere că votul s-a încheiat așa de rapid, am crezut că trebuie să fiu mai flexibil cu colegii noștri deputați care au depășit timpul alocat. Dacă îmi cereți să fiu strict, voi fi strict, dar, desigur, cu moderație.
<SPEAKER ID="161" NAME="Licia Ronzulli" AFFILIATION="PPE">
(IT) Domnule președinte, eu, dimpotrivă, apreciez generozitatea dumneavoastră, deoarece în timpul discuțiilor nu avem niciodată posibilitatea de a depăși un minut și de aceea aceasta constituie o nouă șansă de a vorbi și de a dezbate, în acest caz asupra explicațiilor votului, care de fapt se adresează fundamentului rapoartelor pe care le votăm.
<P>
Sistemele europene de pensii se află într-o stare din ce în ce mai alarmantă. Trebuie să acționăm acum pentru a asigura șanse egale pentru bărbați și femei, pentru a-i proteja pe cei care au hotărât să se pensioneze astăzi, și totodată pentru a-i proteja pe cei care abia acum fac primii pași pe piața muncii. În Europa, femeile încă mai câștigă în medie cu 18 % mai puțin decât bărbații.
<P>
Principalul efect al acestei inegalități salariale este vizibil și la vârsta pensionării: deoarece au câștigat mai puțin în timpul vieții lor active, femeile au, de asemenea, pensii mai mici. Drept urmare, femeile sunt mai afectate de sărăcia persistentă. În special, în timp de criză este nevoie să includem o perspectivă de gen în toate politicile, să adaptăm măsurile naționale asupra cărora s-a convenit și să le coordonăm la nivel european.
<SPEAKER ID="162" NAME="Andrzej Grzyb" AFFILIATION="PPE">
(PL) Domnule președinte, scopul Cărții verzi este de a strânge punctele de vedere ale statelor membre asupra modului de realizare a scopului intenționat al unor pensii adecvate, stabile și sigure, dat fiind faptul că raportul adoptat de Comisie concluzionează în mod just că, în primul rând, nu există niciun motiv de a armoniza sistemele de pensii și, în al doilea rând, că statele membre ar trebui să asigure diferite forme de dezvoltare a pensiilor viitoare și, înainte de toate, că ele trebuie să recunoască o pensie minimă în scopul de a proteja populația de sărăcie. În al treilea rând, state membre cum este Polonia, care implementează o reformă dificilă a pensiilor, ce are ca urmare o creștere a deficitului și datoriei publice, nu ar trebui să fie penalizate prin intermediul procedurii de deficit excesiv. În al patrulea rând, sistemul de pensii ar trebui să încurajeze perioade mai lungi de viață profesională activă, ceea ce este în concordanță cu tendința de pe piața muncii. După părerea mea, concluziile sunt în deplină concordanță cu Strategia economică Europa 2020 a UE și în special cu strategia de ocupare a forței de muncă și combatere a sărăciei și a excluziunii sociale.
<SPEAKER ID="163" NAME="Silvia Costa" AFFILIATION="S&amp;D">
(IT) Domnule președinte, am votat în favoarea acestei rezoluții deoarece sunt de părere că compromisul la care s-a ajuns așa de greu este în esență unul pozitiv, în măsura în care el este un instrument prin care se reamintește statelor membre că trebuie să garanteze că pensiile sunt adecvate, sustenabile și transferabile în întreaga Europă, în contextul unei semnificative îmbătrâniri a populației.
<P>
Aș dori în orice caz să aduc trei critici pe care sper că Comisia Europeană le va introduce în viitoarea Carte albă. Prima se referă la lipsa recunoașterii importanței celui de-al treilea pilon în sistemele de pensii. A doua, deși s-a recunoscut diferența dintre veniturile în materie de pensii între bărbați și femei, determinată de decalajul salarial, întreruperile pentru perioadele de îngrijire a copiilor și un mai mare șomaj în rândul femeilor pentru femeile ajunse la vârsta pensionării care renunță la calitatea de angajat, nu există criterii de flexibilitate și nu există o recunoaștere adecvată a perioadelor de îngrijire a copiilor în scopul definirii vârstei de pensionare. În orice caz, acest lucru ar fi de dorit. A treia, ar trebui afirmat dreptul cetățenilor europeni la un program comun de educare și informare în materie de bunăstare în legătură cu pensia și asigurarea lor socială, în special pentru tineri și lucrători, pe durata întregii perioade de viață profesională activă.
<SPEAKER ID="164" NAME="Hannu Takkula" AFFILIATION="ALDE">
(FI) Domnule președinte, la nivel european este foarte important să încercăm să ne îndreptăm către sisteme de pensii adecvate, sustenabile și sigure. Trebuie în mod evident să ne aducem aminte că în UE sunt 27 de state membre diferite. Situațiile lor economice diferă încă sub multe aspecte, iar pensiile diferă mult sub aspectul cuantumului. În orice caz, va trebui să garantăm în esență că venitul din pensie este adecvat în diferitele state membre.
<P>
Sunt preocupat în special de pensiile acelor tineri care lucrează în diferitele țări, diferitele state membre ale Uniunii Europene. Cum ne putem asigura că pensiile pot fi transferate într-un mod mai satisfăcător de la o țară la alta, și nu doar de la un fond de pensii către un alt fond de pensii, deoarece și în legătură cu acestea există mari probleme? Aș dori o flexibilitate în acest sens. În acest sens, avem probabil nevoie de o coordonare la nivel european.
<P>
Știu că dezbaterea asupra pensiilor va continua, deoarece am citit recent că în 2010, de exemplu, speranța de viață a copiilor născuți în Finlanda este de 100 de ani. Dacă considerăm că se petrec 30 de ani studiind și 30 de ani se petrec la locul de muncă, atunci ei vor fi pensionari timp de 40 ani. Va trebui de aceea să gândim sistemele într-un nou mod, astfel încât această situație să poată fi abordată într-un mod convenabil pentru toți.
<SPEAKER ID="165" NAME="Anna Záborská" AFFILIATION="PPE">
- (SK) Domnule președinte, am votat în favoarea raportului, chiar dacă Cartea verde elaborată de Comisia Europeană își are lacunele ei. Strategia 2020 reprezintă pentru noi un viitor visat. Cartea verde lansează o discuție asupra viitorului actual, dar ignoră realitatea. O idee străbate întreaga Carte verde: să-i lăsăm pe bătrâni să lucreze.
<P>
Autorii Cărții verzi nici măcar nu încearcă să caute o soluție în punctul în care începe viața. Ei utilizează cuvântul "femeie” doar de șase ori. Ei utilizează cuvântul "familie” de trei ori și "copil” doar o singură dată. Cred de aceea că Comisia ar trebui să-și elaboreze Cartea albă într-un mod mult mai temeinic, să accentueze importanța maternității și munca informală a femeilor, să-și aplece urechea la Confederația organizațiilor familiale din întreaga Europă și să includă un nou imperativ în toate politicile și strategiile ei: o integrare mai precisă a temei familiei.
<SPEAKER ID="166" NAME="Miroslav Mikolášik" AFFILIATION="PPE">
- (SK) Domnule președinte, diferențele dintre sistemele de pensii ale diferitelor state membre sunt enorme; aceasta rezultă din faptul că acest domeniu este, și ar trebui să continue să rămână, în competențele directe ale statelor membre. După părerea mea, o anumită consultare este esențială deoarece Uniunea Europeană și statele membre trebuie să caute imediat o soluție la provocările economice și demografice cum ar fi previziunile că raportul dintre populația cu vârsta de peste 65 ani și populația aflată la vârsta activă va crește la 53 % în 2060. Totodată, pentru fiecare pensionar există doar doi lucrători. În acest context este normal ca cheltuielile publice medii cu pensiile și cheltuielile legate de îmbătrânire să crească și va deveni și mai dificilă asigurarea unor pensii adecvate. De aceea este necesar ca populația să fie încurajată să intre pe piața muncii, mărind nivelurile de ocupare a forței de muncă și intensificând creșterea economică. De asemenea, importanța familiei nu este suficient accentuată, după cum a spus colega mea dna Záborská. Nu vorbește nimeni despre necesitatea de a avea copii pentru a ne îmbunătăți sistemul de pensii.
<SPEAKER ID="167" NAME="Dimitar Stoyanov" AFFILIATION="NI">
(BG) Am votat în favoarea acestui raport, deoarece sunt de părere că dezvoltarea sistemelor europene de pensii adecvate și sustenabile este foarte importantă, în special dacă se ia în considerare procesul demografic prin care trece Europa și faptul că avem un continent a cărui populație îmbătrânește tot mai mult și un număr tot mai mare de oameni vor trebui să fie sprijiniți de către un număr tot mai mic de persoane active.
<P>
Aș dori să mai spun că schimbările, pe care, de asemenea, le sprijin și care implică stabilirea de către Comisie a unor grupuri de experți pentru a elabora proiecte prin care să se ajute sistemele naționale, nu ar trebui să-și extindă prea mult autoritatea. Politica de pensii este o politică a statelor membre, iar Comisia nu trebuie să-și depășească autoritatea, chiar dacă sfatul ei va fi util în toate cazurile.
<SPEAKER ID="168" NAME="Czesław Adam Siekierski" AFFILIATION="PPE">
(PL) Domnule președinte, am adoptat un raport extrem de important privind sistemele de pensii din Europa. De fapt, ne confruntăm cu provocări demografice serioase. Rata natalității este foarte scăzută, speranța de viață crește, iar cheltuielile publice cresc din cauza îmbătrânirii societății. În multe țări au loc dezbateri asupra creșterii vârstei de pensionare. Situația economică și demografică actuală ne forțează să acordăm o atenție serioasă acestei probleme.
<P>
După cum am spus, speranța de viață crește. Muncim în condiții mai bune, ceea ce ne permite să muncim mai mult timp. Sistemele de pensii sunt de competența statelor membre. În orice caz, a sosit timpul ca ele să fie coordonate la nivelul UE, de exemplu în legătură cu funcționarea pieței interne și cerințele Pactului de stabilitate și de creștere. Cheltuielile cu pensiile și tratamentul medical afectează în mod semnificativ situația finanțelor publice din statele membre individuale. Trebuie să încurajăm populația să-și prelungească viața activă prin îmbunătățirea condițiilor de lucru și salarii mai mari.
<SPEAKER ID="169" NAME="Marian Harkin" AFFILIATION="ALDE">
Domnule președinte, salut acest raport. Să sperăm că va pune chestiunea pensiilor în centrul preocupărilor UE.
<P>
Cred că problema centrală este: cum vor finanța statele membre pensii adecvate pentru cetățenii lor? Ce sisteme vor introduce ele utilizând o combinați a celor trei piloni pentru a garanta că sistemele lor de pensii sunt sustenabile?
<P>
Există un mare decalaj între sistemele actuale de pensie și ceea ce va fi necesar pentru a asigura pensiile la nivelul actual în următorii 40 de ani. Într-adevăr, o evaluare a unei importante societăți de asigurări arată că decalajul dintre ceea ce asigurăm în momentul de față, atât public cât și privat, și ceea ce va trebui să asigurăm dacă sistemele de pensii rămân la același nivel timp de 40 de ani, este pentru UE 27 de 1,9 trilioane de euro pe an. Aceasta este o cifră aproape incredibilă și chiar dacă măsuri cum ar fi, probabil, vieți profesionale mai lungi sau alte inițiative vor ajuta la atenuarea acestui decalaj, va rămâne totuși o uriașă gaură neagră fiscală.
<P>
Sper că această dezbatere și Cartea albă care urmează a fi elaborată de către Comisie va garanta că vom începe să abordăm această problemă în mod realist.
<SPEAKER ID="170" NAME="Seán Kelly" AFFILIATION="PPE">
(GA) Domnule președinte, am fost încântat să votez în favoarea acestui raport, deoarece sunt de părere că este ultimul moment în care mai putem discuta această problemă în Parlament.
<P>
Fără nicio îndoială, problema pensiilor este în momentul de față "o bombă gata să explodeze” și în viitor va fi și mai gravă. Dar anumite practici trebuie să înceteze. De exemplu, în țara mea, există politicieni care, dacă demisionează acum, ar primi o pensie mai mare decât dacă ar continua să lucreze. Aceasta nu are niciun sens.
<P>
Mai mult, sunt persoane aflate la pensie care primesc acum o pensie mai mare decât câștigau în urmă cu douăzeci de ani când aveau copii mici și credite ipotecare mari.
<P>
Această problemă trebuie discutată și mai ales va trebui constituită o rezervă uriașă pentru a asigura pensiile în viitor.
<SPEAKER ID="171" NAME="Daniel Hannan" AFFILIATION="ECR">
Domnule președinte, înțelegem acum ceea ce înseamnă guvernanța economică europeană prin federalism fiscal. Orice am spune despre conducătorii UE, nimeni nu-i poate acuza de lipsă de ambiție. Vedem aici foamea lor totală de putere. Copleșitoare. Implacabilă. Feroce și nestăpânită.
<P>
Nu vorbim doar despre armonizarea taxelor, despre o uniune a datoriilor europene, despre transferul fiscal automat, ci vorbim și despre armonizarea pensiilor. Vorbim despre armonizarea salariilor din sectorul public. Vorbim despre întregul mecanism al unei guvernanțe economice unice a UE.
<P>
Sunt sigur că aici puteți urmări firul logic. Aceasta se face din cauza eșecului uniunii monetare. Uniunea monetară europeană nu a funcționat, deci să avem o uniune europeană economică și fiscală. Integrarea mai strânsă nu s-a realizat, deci trebuie să avem o mai mare integrare. În acest proces, ceea ce facem condamnă populația câtorva state membre la sărăcie și emigrare, care ar putea fi prevenite, în scopul de a ne susține propria îngâmfare.
<SPEAKER ID="172" NAME="Syed Kamall" AFFILIATION="ECR">
Domnule președinte, este evident că în cadrul spectrului politic toți dorim sisteme europene de pensii adecvate, sustenabile și sigure. Dacă ne limităm la ideea de a garanta că lucrătorii dintr-un stat se pot deplasa în alt stat membru și își pot lua pensia cu ei, aceasta s-ar putea să fie o idee bună de urmat.
<P>
Ar trebui în orice caz să fim atenți cu diferitele structuri ale sistemelor de pensii din diferite state membre. Unele sunt mai orientate către sistemul privat, iar altele sunt finanțate mult de către stat. Întrucât ne îndreptăm spre sisteme europene de pensii mai armonizate, preocuparea pe care o aud de la alegătorii mei este dacă ei vor trebui să salveze fondurile de pensii de stat din alte țări care sunt subfinanțate sau prost administrate, la fel cum a trebuit să salvăm țări prost conduse și datoria lor națională.
<P>
Vorbim despre pensii sustenabile și totodată introducem aici politici cum ar fi Directiva privind administratorii fondurilor de investiții alternative, care vor reduce randamentul economiilor și investițiilor pentru pensionarii de mâine. Trebuie să ne asigurăm că mesajul nostru este consecvent.
<SPEAKER ID="173" NAME="Martin Kastler" AFFILIATION="PPE">
(DE) Domnule președinte, am votat în favoarea raportului Oomen-Ruijten și aș dori să subliniez două aspecte. În primul rând, este nedrept când vedem că în unele țări din Europa un număr prea mare de pensii sunt plătite prea devreme și că aceste țări au dificultăți și ceilalți trebuie să le salveze. Nedreptatea nu poate fi desigur refinanțată prin intermediul UE. Avem nevoie în această privință de o coordonare europeană.
<P>
Cel de-al doilea aspect de care sunt foarte mulțumit în acest raport este faptul că arată foarte clar, în conformitate cu principiul subsidiarității, că statele membre sunt responsabile de sistemele de pensii. Aceasta este situația reală.
<P>
De aceea consider că acest raport este un pas în direcția bună prin aceea că, pe de o parte, noi cei din Europa recunoaștem că cetățenii noștri doresc o coordonare mai mare în domeniul social deoarece se simt tratați în mod nedemn, și pe de altă parte, arătăm în mod clar cine poartă responsabilitatea principală, și anume statele membre.
<P>
Acest raport reprezintă un pas în această direcție. Vom face tot posibilul pentru ca Cartea albă să continue aceasta.
<SPEAKER ID="174" NAME="Anneli Jäätteenmäki" AFFILIATION="ALDE">
(FI) Domnule președinte, am votat în favoarea acestei propuneri, chiar dacă doresc să le reamintesc tuturor faptul că politica în domeniul pensiilor, la fel ca politica socială, constituie o problemă națională, iar puterea de decizie trebuie, de asemenea, să rămână la nivel național. Cu toate acestea, este necesară coordonarea europeană în cazurile în care oamenii care au lucrat în alte țări ale UE și care probabil se reîntorc în țara lor de origine își vor primi pensiile de la țările în care au lucrat. Acest lucru este dificil astăzi și există deficiențe în cadrul sistemului. Aceasta este o situație pe care statele membre ale Uniunii Europene trebuie să o remedieze. Dacă există libera circulație a forței de muncă, și pensiile trebuie să poată oricând circula dintr-o țară în alta.
<SPEAKER ID="175" NAME="Siiri Oviir" AFFILIATION="ALDE">
(ET) Sunt foarte încântată că am abordat acest raport și că îl adoptăm astăzi. Și eu am votat în favoarea lui. Sunt încântată că acest raport nu încalcă drepturile statelor membre, ci ia în considerare principiul subsidiarității: el prevede mai degrabă orientări, și nu norme obligatorii. Este evident că scopul raportului este să dea un nou impuls consolidării sistemului de pensii, ținând cont în același timp de sustenabilitate.
<P>
Acest raport pune la dispoziția statelor membre noi idei pentru abordarea propriilor lor sisteme de pensii în scopul de a le face mai adecvate. Au fost abordate pozitiv câteva puncte din raport, inclusiv mobilitatea și transferabilitatea, vârsta de pensionare, cadrul sistemelor de pensii și relevanța lor pentru Strategia 2020. Un alt aspect pozitiv este acela că raportul stipulează revizuirea legislației Uniunii Europene. Am sprijinit, de asemenea, Autoritatea europeană de supraveghere pentru asigurări și pensii ocupaționale, deoarece criza economică ne-a arătat că este nevoie de o instituție ca aceasta.
<SPEAKER ID="177" NAME="Roberta Angelilli" AFFILIATION="PPE">
(IT) Domnule președinte, am vizitat Croația de mai multe ori la începutul anilor '90, în timpul războiului, tocmai pentru a duce ajutor umanitar, iar acesta este unul dintre motivele pentru care mă interesează intrarea Croației în Uniunea Europeană.
<P>
Croația a făcut multe: a reformat administrația judiciară și cea publică, a combătut corupția și crima organizată și a protejat drepturile minorităților. Sunt convinsă că aderarea Croației va încuraja celelalte țări balcanice să lanseze și să implementeze noi reforme democratice și transparente și, de asemenea, o politică de vecinătate excelentă.
<P>
Totuși, mai sunt multe de făcut în memoria extinsei campanii de curățare etnică desfășurată împotriva populației italiene între anii 1945 și 1948 de milițiile autorităților croate ale fostului regim comunist iugoslav. Peste 20 000 de victime nevinovate au fost măcelărite în timpul campaniei. La 10 februarie, Ziua aducerii aminte, Italia comemorează masacrele Foibe și exilele istriene și dalmate nu numai pentru a-i aminti pe cei care au fost uciși cu brutalitate, ci și pentru a reafirma drepturile exilaților, începând cu drepturile la proprietățile confiscate în acei ani și dreptul la repatriere.
<SPEAKER ID="178" NAME="Cristian Dan Preda" AFFILIATION="PPE">
Aș vrea să revin aici asupra unor puncte pe care le-am abordat în unele dintre amendamentele depuse împreună cu colegul Bernd Posselt, amendamente care au trecut cu succes în Comisia pentru afaceri externe. În primul rând, aș vrea să reiterez speranța că negocierile pentru aderare cu Croația se vor încheia în prima jumătate a anului 2011, așa cum a fost anunțat în programul președinției ungare. Din acest punct de vedere, ar fi un gest simbolic pentru că s-ar întâmpla asta la 20 de ani de la declararea independenței față de fosta Republică Iugoslavă. O asemenea încheiere a negocierilor ar fi, pe de altă parte, un semnal foarte puternic dat celorlalte state candidate din Balcani, în contextul în care, așa cum se știe, capacitatea de atracție a Uniunii pare în recul. În fine, aș vrea să subliniez determinarea autorităților croate de a lupta împotriva corupției și a crimei organizate. E semn că, așa cum am observat și altă dată, corupția nu e o fatalitate dacă există voință politică.
<SPEAKER ID="179" NAME="Philip Claeys" AFFILIATION="NI">
(NL) Domnule președinte, am votat împotriva acestui raport, în ciuda faptului că sunt în favoarea aderării Croației la Uniunea Europeană. Problema pe care o am cu acest raport este că, deși se prezintă ca o lungă listă a problemelor actuale privind corupția din Croația, se pare că noi continuăm să insistăm ca negocierile să se încheie în următoarele câteva luni. De fapt, ar trebui să învățăm din greșelile trecutului.
<P>
În 2007 le-am acceptat pe România și pe Bulgaria, cu toate că știam că n-au îndeplinit condițiile, iar corupția reprezenta o problemă majoră. Știind că încă există atât de multe probleme majore, cred că este cu totul inadecvat și inacceptabil ca acum să ni se forțeze mâna prin stabilirea unei date specifice.
<SPEAKER ID="180" NAME="Andrzej Grzyb" AFFILIATION="PPE">
(PL) Domnule președinte, spre deosebire de dl Clayes, am votat bucuros în favoarea acestui raport privind extinderea și încheierea negocierilor cu Croația. Acesta este un obiectiv-cheie al Președinției ungare, care va fi un mare succes și pentru Croația și va transmite un mesaj important celorlalte țări din regiune care speră să adere la Uniunea Europeană. Puținele capitole rămase până când vor putea fi încheiate negocierile ar trebui încheiate înainte de jumătatea anului. Aici, cel mai important factor este voința politică demonstrată de Croația, care și-a declarat hotărârea de a pune în aplicare toate prevederile și criteriile de aderare. Această voință politică se referă și la rezolvarea relațiilor dificile cu vecinii săi. Toate țările care au devenit recent membre ale UE știu că negocierile finale sunt cele mai dificile pentru că includ multe prevederi care se aplică marilor grupuri sociale. Exemplul șantierelor navale din Croația este, de asemenea, un bun exemplu în acest sens. Îi urez Croației să aibă multă hotărâre și aș fi foarte bucuros dacă Tratatul de aderare ar putea fi semnat în timpul Președinției poloneze.
<SPEAKER ID="181" NAME="Anna Záborská" AFFILIATION="PPE">
(FR) Domnule președinte, Croația este unul dintre statele care ar fi trebui să adere la Uniunea Europeană cu mult timp în urmă. Am votat pentru acest raport și felicit raportorul. Aș dori să-i mulțumesc comisarului Füle pentru că a formulat îngrijorarea centrală a politicii de integrare europene: loialitatea reciprocă. Cu toate acestea, regret faptul că secțiunea privind libertatea religioasă nu a fost examinată suficient de amănunțit.
<P>
Aderarea Croației la Uniunea Europeană nu înseamnă abandonarea tradițiilor îndelungate ale poporului croat. Una dintre acestea este religia și aș sublinia faptul că, în viitor, trebuie arătat respect și pentru aspecte legate de libertatea religioasă a poporului croat. Și acesta este un exemplu al loialității reciproce și al bogăției diversității, care, teoretic, ar trebui să caracterizeze Uniunea Europeană.
<SPEAKER ID="182" NAME="Miroslav Mikolášik" AFFILIATION="PPE">
- (SK) Domnule președinte, negocierile de aderare cu Croația intră în faza finală. În ultimul an, Croația a demonstrat voința de a continua reformele necesare, în special prin adoptarea unor modificări și completări substanțiale la constituție, dar și prin armonizarea legislației cu acquis-ul comunitar, și aș dori ca Președinția ungară să finalizeze acum negocierile de aderare cu Croația. Aplaud progresul semnificativ obținut în domeniul administrației publice, al economiei și al sistemului judiciar și sunt bucuros că Croația cooperează în mod activ la condamnarea criminalilor de război.
<P>
Pe de altă parte, corupția extinsă rămâne o problemă socială și economică semnificativă, care poate că este necesar să fie rezolvată cu sprijinul UE, pentru ca această trăsătură negativă să nu fie transferată apoi către structurile europene, și cred că la votul popular, la referendumul din Croația, cetățenii vor confirma decizia statului croat de a deveni un nou stat membru al UE.
<SPEAKER ID="183" NAME="Czesław Adam Siekierski" AFFILIATION="PPE">
(PL) Domnule președinte, integrarea Balcanilor de Vest în Uniunea Europeană garantează faptul că regiunea va fi stabilizată și că dezvoltarea sa va fi accelerată. Țara care a avansat cel mai mult este Croația. Progresele sale în multe domenii sunt încurajatoare, inclusiv în privința luptei împotriva corupției, dar, în același timp, sunt necesare eforturi suplimentare, inclusiv în ceea ce privește sistemul judiciar și o mai mare eficiență a acestuia, reformele din administrația publică și politica din domeniul concurenței. Încurajăm Croația să-și continue acțiunile de apărare a drepturilor minorităților și de sprijinire a refugiaților care se întorc. Una dintre problemele care trebuie rezolvate de Croația este cooperarea îmbunătățită cu Tribunalul Penal Internațional pentru Fosta Iugoslavie. De asemenea, ar trebui să adopte și să accelereze planul de restructurare și privatizare a șantierelor navale, care se confruntă cu dificultăți. Totuși, cea mai mare provocare se poate dovedi a fi scepticismul societății croate față de aderarea la UE. Sunt mulțumit de rolul activ jucat de Croația în cooperarea regională și în cooperarea îmbunătățită cu țările învecinate și, de asemenea, de eforturile sale în vederea reconcilierii în regiune.
<SPEAKER ID="184" NAME="Seán Kelly" AFFILIATION="PPE">
Domnule președinte, aștept cu bucurie aderarea Croației la Uniunea Europeană, în special în calitate de deputat irlandez. Croația și Irlanda sunt foarte asemănătoare în ceea ce privește populația - 4,5 milioane - și va avea exact același număr de deputați - 12. De asemenea, într-un moment în care mulți eurosceptici vorbesc despre implozia și dezintegrarea Uniunii Europene, este destul de paradoxal că unele țări stau la coadă ca să adere la Uniunea Europeană - Croația fiind un astfel de caz. Acestea nu aderă vrând-nevrând: ele aderă în urma unui proces de aderare foarte riguros, iar Croația a obținut mari progrese în acest sens.
<P>
Bineînțeles, există anumite probleme, în special în ceea ce privește sistemul judiciar, dar sunt sigur că aceste aspecte vor fi rezolvate în timp util. Desigur, nicio țară nu este lipsită de tare. Astfel cum a spus chiar Domnul: "să arunce prima piatră cel care este fără de păcat”. Aștept cu bucurie aderarea Croației la Uniunea Europeană și cred că va fi o membră foarte bună.
<SPEAKER ID="185" NAME="Daniel Hannan" AFFILIATION="ECR">
Domnule președinte, istoria Croației este, într-o anumită măsură, povestea unei serii de uniuni politice contractate de elita conducătoare fără acceptul oamenilor: prima uniune cu Ungaria, apoi cea cu monarhia habsburgică, apoi scurtul regat al sârbilor, croaților și slovenilor și, bineînțeles, Federația Iugoslavă. Prin urmare, este un progres faptul că, cel puțin, oamenii obișnuiți din Croația vor avea ultimul cuvânt privind aderarea la UE. Conform actualelor dispoziții constituționale, trebuie organizat un referendum în termen de 30 de zile de la contractarea tratatului de aderare.
<P>
Cred că, în cazul Croației, există mari pierderi potențiale. Este o țară cu forță de muncă educată și harnică și ar putea să se vândă foarte bine pe piață și să valorifice avantajele unor exporturi relativ ieftine; dar sunt democrat și, desigur, dacă poporul croat votează în favoarea aderării la UE, dacă aceasta este voința sa, atunci voi susține oferta sa când se va prezenta în fața acestui Parlament.
<P>
Mă întreb doar de ce nu ar trebui ca și unele dintre actualele statele membre să-și consulte poporul în privința continuării calității de stat membru. În cazul unei probleme constituționale majore de acest tip pare să fie chiar corect ca actualilor politicieni să nu li se permită să facă derogări permanente de la suveranitate fără a cere mai întâi acordul celor pe care îi reprezintă. Parlamentarii noștri nu sunt titularii libertăților noastre. Ei sunt păstrătorii temporari și întâmplători ai acestora și, dacă vor să îndepărteze puterea de la Westminster, ar trebui să aibă bunul simț să ne ceară acordul.
<SPEAKER ID="186" NAME="Syed Kamall" AFFILIATION="ECR">
Domnule președinte, când discut problema extinderii cu alegătorii mei, mulți dintre ei exprimă îngrijorări despre unele dintre extinderile anterioare. Sunt îngrijorați de anumite state membre cărora li s-a permis să adere și despre care consideră că nu au rezolvat probleme cum sunt corupția și drepturile de proprietate. Primesc numeroase scrisori de la alegători din state membre care au aderat în urmă cu mulți ani, în special titulari ai unor drepturi de proprietate din Spania, deoarece mulți dintre alegătorii mei văd că drepturile de proprietate le sunt subminate și, adesea, își pierd economiile de-o viață. Primesc scrisori similare de la persoane din Cipru și de la proprietari din Belgia.
<P>
Lăsând deoparte aceste lucru, să analizăm care este situația Croației în prezent. Problemele despre care mi se scrie destul de des sunt cele ale libertății presei, corupției și drepturilor de proprietate. Este important să nu le ascundem sub preș și să spunem "nu vă faceți griji, totul se va rezolva în timp util”. Aceste țări și noile state membre care solicită să devină membre ale UE trebuie să ne ofere siguranță în privința acestor îngrijorări pentru a nu deveni probleme pe care să le moștenim când se va extinde UE și pentru a nu pune probleme cetățenilor statelor membre existente.
<SPEAKER ID="187" NAME="Roger Helmer" AFFILIATION="ECR">
Domnule președinte, am petrecut foarte mult timp în Croația și, de asemenea, am făcut tot posibilul pentru a urmări evoluțiile de acolo. Croația este o țară caracterizată de mită endemică, de corupție, de capitalism de cumetrie și de bunăstare stranie a claselor politice. Îi lipsește infrastructura de bază a unei societăți libere. Statul de drept, drepturile de proprietate și contractele executorii sunt toate puternic contestate în Croația. Sistemul juridic este complet blocat și, astfel, cetățenii și companiile care-și desfășoară activitatea în Croația nu pot, efectiv, să facă apel la justiție. Mijloacele de informare în masă din Croația nu ar trebui supuse cenzurii și intimidării.
<P>
Dacă această țară, Croația, este considerată o țară adecvată pentru aderarea la Uniunea Europeană, atunci Dumnezeu să ne aibă în pază.
<P>
Explicații scrise privind votarea
<SPEAKER ID="190" NAME="Luís Paulo Alves" AFFILIATION="S&amp;D">
în scris. - (PT) În lumina creșterii alarmante a numărului de medicamente falsificate, votez pentru acest raport. Compromisul obținut în cadrul seriei de negocieri tripartite desfășurate în timpul Președinției belgiene a demonstrat importanța armonizării aspectelor de siguranță, în special în ceea ce privește medicamentele eliberate fără prescripție medicală și condițiile în care ambalatorii îndepărtează și înlocuiesc medicamentele, ceea ce ar spori, astfel, transparența în sector. Și punerea în aplicare a unor sancțiuni a intensificat aceste măsuri, care sunt considerate vitale în lupta împotriva medicamentelor falsificate din cadrul rețelelor legale de aprovizionare.
<SPEAKER ID="191" NAME="Laima Liucija Andrikien" AFFILIATION="PPE">
în scris. - (LT) Am votat în favoarea acestei rezoluții, în care Parlamentul European își exprimă poziția referitoare la directiva privind prevenirea pătrunderii în lanțul legal de aprovizionare a medicamentelor care sunt falsificate. Trebuie să luăm în considerare îngrijorarea exprimată de cetățenii UE cu privire la calitatea și siguranța medicamentelor pe care le consumă. Cu atât mai mult cu cât experții observă tendințe alarmante: o creștere acută a confiscărilor de medicamentele falsificate de către autoritățile vamale (o creștere cu până la 384 % din anul 2005); o tendință de falsificare a medicamentelor vitale, care poate avea consecințe fatale; medicamentele contrafăcute se regăsesc tot mai mult în lanțul legal de aprovizionare. Cetățenii UE trebuie să fie foarte atenți atunci când cumpără medicamente online, pentru că, în acest mediu, șansele să achiziționeze medicamente falsificate cresc cu până la 50 %. Pacienții trebuie să fie absolut siguri că medicamentele pe care le consumă sunt, într-adevăr, medicamentele care se așteaptă să fie. Prin urmare, UE trebuie să reacționeze rapid și constructiv la tendințele periculoase menționate. Această directivă este un prim pas în direcția asigurării faptului că în UE sunt distribuite numai medicamente de înaltă calitate. Cred că, pentru a atinge acest obiectiv, este foarte important să instituim controale stricte și să stabilim responsabilitatea la toate nivelele de producție, distribuție și vânzare. Cetățenii UE se vor simți în siguranță atunci când vor folosi medicamente cu adevărat de înaltă calitate.
<SPEAKER ID="192" NAME="Roberta Angelilli" LANGUAGE="IT">
Susțin declarația doamnei Grossetête, care regreta faptul că "nu suntem atât de exigenți în cazul medicamentelor cum suntem în cazul alimentelor”. Cifrele publicate de OMS și amintite și în studiile europene sunt alarmante. Falsificarea medicamentelor se dezvoltă constant: numai în 2008, în UE au fost confiscate 34 de milioane de medicamente falsificate, iar această cifră nu ia în considerare piața online pentru aceste produse, unde se estimează că 50-90 % dintre medicamentele disponibile sunt falsificate. Vorbim nu numai despre trafic de steroizi anabolizanți, stimulenți, diuretice și hormoni, ci și de medicamentele folosite în tratamentul unor boli periculoase, care, în acest caz, sunt vândute liber și la prețuri reduse, cu toate că pentru acestea este necesară o prescripție medicală specială.
<P>
Cred că este esențial să existe reglementări stricte pentru protejarea sănătății publice nu numai în cadrul lanțului farmaceutic legal de aprovizionare, prin punerea în aplicare a unor dispozitive care să detecteze pachetele manipulate și să identifice ingredientele active, pentru a stabili sursa, sau prin controale ale centrelor de producție din țările terțe, ci și pe internet. Ar trebui instituite prevederi și pentru vânzările online, incluzând introducerea unei sigle de certificare comunitară, o bază de date centralizată la nivel național care să cuprindă toți comercianții autorizați și sancțiuni severe pentru traficanții de produse ilegale.
<SPEAKER ID="193" NAME="Elena Oana Antonescu" AFFILIATION="PPE">
în scris. - Medicamentele falsificate reprezintă un pericol global. Reprezentanții Organizației Mondiale a Sănătății (OMS) avertizează că produsele falsificate nu conțin nici pe departe ingredientele active menționate pe prospect, ci dimpotrivă, au la bază substanțe cu grad mare de toxicitate asupra organismului. Consider că cetățenii europeni ar trebui să fie informați atât la nivel european cât și la nivel național despre riscurile pe care le prezintă pentru sănătate comenzile de produse de pe diferite pagini web necontrolate sau din lanțul ilegal de aprovizionare, având în vedere că internetul reprezintă una din căile principale prin care medicamentele falsificate intră pe piață în UE.
<P>
Susțin noua propunere legislativă pentru că aceasta urmărește o actualizare a reglementărilor în vigoare și introduce așa-numitele caracteristici de siguranță, care să garanteze identificarea, autentificarea și trasabilitatea medicamentelor din fabrică până la consumator, motiv pentru care am votat în favoarea acestui raport.
<SPEAKER ID="194" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui document important. Raportul prezentat de Comisie menționează că numărul de confiscări de medicamente falsificate este în creștere și că se falsifică medicamente vitale, care ar trebui să trateze cancerul și bolile cardiace. Medicamentele falsificate se infiltrează tot mai mult în lanțul de distribuție autorizat. Acest lucru reprezintă o amenințare serioasă pentru sănătatea cetățenilor UE. Falsificarea medicamentelor trebuie considerată un act infracțional care privează pacienții de tratamentul medical necesar și dăunează sănătății lor, conducând, uneori, chiar la deces. Prin urmare, obiectivul directivei ar trebui să fie protejarea sănătății publice, asigurând un înalt nivel de control al importului de medicamente, deoarece este una dintre principalele căi de acces al medicamentelor falsificate pe piața europeană. În plus, este esențial să creăm un sistem de control și un sistem eficient de detectare a falsificărilor. Cred că este esențial să reglementăm adecvat și să controlăm vânzarea de medicamente prin internet, deoarece este una dintre principalele căi prin care medicamentele falsificate pătrund pe piața europeană.
<SPEAKER ID="195" NAME="George Becali" AFFILIATION="NI">
în scris. - Am votat acest raport deoarece calitatea și siguranța medicamentelor este o preocupare din ce în ce mai mare pentru cetățenii europeni. Pacienții trebuie să fie absolut siguri că medicamentele pe care le consumă sunt într-adevăr medicamentele pe care se așteaptă să le consume. Utilizarea medicamentelor falsificate poate duce la eșuarea tratamentului și poate pune vieți în pericol. Ca și raportoarea, consider ca falsificarea medicamentelor este o acțiune de drept penal, care privează pacienții de tratamentul medical necesar și dăunează sănătății acestora, ducând uneori chiar la deces. Din acest motiv, primul și cel mai important obiectiv al directivei ar trebui să fie protejarea sănătății publice împotriva medicamentelor falsificate. De asemenea, trebuie să crească gradul de sensibilizare a publicului cu privire la riscurile de a cumpăra medicamente pe internet. Trebuie să garantăm pacienților că pot recunoaște site-urile care respectă legislația în materie. O directivă care să vizeze combaterea falsificării medicamentelor fără a viza internetul, calea cea mai importantă de propagare, nu poate fi justificată în fața publicului.
<SPEAKER ID="196" NAME="Jean-Luc Bennahmias" LANGUAGE="FR">
Acum, când tendința demografică pe termen lung de pe continentul european este de îmbătrânire a populației, este sigur că, în viitor, cheltuielile alocate medicamentelor în țările noastre vor crește. În timp ce, pe de o parte, trebuie să determinăm impactul acestui lucru și să reflectăm asupra consumului, este esențial și să luptăm împotriva falsificării crescânde a medicamentelor. Lăsând la o parte impactul financiar negativ asupra cercetării europene, aceasta este o problemă în domeniul sănătății publice, urgentă pentru Europa de astăzi. Parlamentul European a avut dreptate să ia atitudine.
<SPEAKER ID="197" NAME="Sergio Berlato" LANGUAGE="IT">
Raportul aflat în discuție privind prevenirea pătrunderii în lanțul de aprovizionare a medicamentelor care sunt falsificate subliniază un motiv important de îngrijorare pentru publicul european, și anume calitatea și siguranța medicamentelor pe care le folosesc. Prin urmare, salut prevederile care vor face posibilă combaterea fenomenului medicamentelor falsificate și care reprezintă un necesar pas înainte pe calea reacției la această amenințare tot mai mare la adresa sănătății publice și a asigurării siguranței pacienților.
<P>
După aproximativ șase luni de negocieri, acordul obținut între Parlament și Consiliu este, cu siguranță, o îmbunătățire a sistemului de reglementare existent. Mai specific, acesta reglementează vânzarea medicamentelor prin internet, care este unul dintre principalele canale prin care medicamentele falsificate pătrund pe piața UE. De fapt, pentru a funcționa, farmaciile online din statele membre trebuie să obțină permise speciale pentru a furniza publicului produse prin internet.
<P>
În cele din urmă, deoarece cred că falsificarea medicamentelor nu ar trebui considerată o contravenție - trebuie doar să ne gândim la implicațiile falsificării medicamentelor vitale - ci, mai degrabă, o activitate infracțională care pune în pericol viețile oamenilor, susțin pe deplin înăsprirea sancțiunilor.
<SPEAKER ID="198" NAME="Adam Bielan" LANGUAGE="PL">
Sănătatea este bunul cel mai de preț al fiecăruia. Prin urmare, disponibilitatea pe piață a unei varietăți de medicamente falsificate, în special medicamente vitale, a provocat teamă în rândul cetățenilor. Numărul foarte mare și în constantă creștere al produselor confiscate în fiecare an în UE poate fi un motiv de îngrijorare. Prin urmare, este necesar să reacționăm decisiv la acest fenomen, care nu este nimic altceva decât o activitate infracțională organizată. Pacienții trebuie să fie absolut siguri că medicamentele pe care le iau sunt autentice.
<P>
De aceea, susțin poziția raportoarei, conform căreia protejarea împotriva medicamentelor contrafăcute ar trebui să fie obiectivul principal al directivei, de la care nu trebuie să ne abatem. Sunt pe deplin de acord și cu propunerea de a include în directivă distribuția online a medicamentelor. În aceste cazuri, pacienții se bazează în principal pe ei înșiși, iar cunoștințele lor medicale nu le permit neapărat să identifice un produs fals. Normele trebuie să fie clare atunci când este vorba de o problemă atât de importantă cum este sănătatea. Ar trebui să eliminăm orice risc.
<SPEAKER ID="199" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport deoarece trebuie să luăm în considerare o îngrijorare care este din ce în ce mai mare pe agenda cetățenilor europeni: calitatea și siguranța medicamentelor pe care le consumă. Datele indică o creștere acută a confiscărilor de medicamentele falsificate de către autoritățile vamale. De exemplu, în anul 2006, la frontierele UE au fost confiscate 2,7 milioane de medicamente, iar în anul 2007, 2,5 milioane, numărul acestora crescând, astfel, cu 384 % comparativ cu anul 2005. Raportul observă o tendință de trecere de la falsificarea medicamentelor "de îngrijire” la medicamentele vitale, inclusiv medicamentele de tratare a cancerului și a bolilor cardiace, a tulburărilor psihiatrice și a infecțiilor. Tratamentul cu astfel de medicamente falsificate poate avea consecințe fatale. În plus, există o tendință de a viza lanțul clasic de aprovizionare. În afara internetului, lanțul de distribuție autorizat este tot mai vizat. Dintre cele 13 state membre care dispuneau de date, șapte au raportat apariția medicamentelor contrafăcute în lanțul legal de aprovizionare. Pacienții trebuie să fie absolut siguri că medicamentele pe care le consumă sunt, într-adevăr, medicamentele care se așteaptă să fie. Folosirea unor medicamente falsificate poate conduce la ineficiența tratamentului și poate pune viața în pericol. Prin urmare, cred că directiva ar trebui să se axeze pe protejarea sănătății publice împotriva medicamentelor falsificate. Acest punct principal nu ar trebui să fie afectat de obiective adiționale.
<SPEAKER ID="200" NAME="Sebastian Valentin Bodu" AFFILIATION="PPE">
în scris. - Contrafacerea medicamentelor a devenit o afacere profitabilă si cu risc minim de a răspunde în fața legii. Acest lucru este demonstrat de faptul că, numai în 2008, autoritățile vamale au anunțat confiscarea a mai mult de 34 de milioane de medicamente contrafăcute în Europa. Este drept că UE nu este încă în situația altor zone geografice unde s-a ajuns ca până la 30 % dintre medicamentele existente pe piață să fie contrafăcute. Dar UE nu trebuie să permită să se ajungă în această situație. În acest moment, se estimează că 1 % din produsele medicamentoase vândute sunt contrafăcute, dar există avertismente că proporția este în creștere. Noile reguli de siguranță adoptate de Parlament, sancțiunile impuse producătorilor de medicamente contrafăcute și sistemul de control dintre producători și consumatori sunt menite să oprească creșterea pieței negre a medicamentelor în UE.
<P>
Așadar, introducerea unor noi norme de siguranță obligatorii pentru comerțul cu medicamente, inclusiv în ceea ce privește vânzările pe internet, este salutară. A vinde medicamente contrafăcute este o activitate infracțională cu urmări grave, care pot afecta un număr foarte mare de consumatori care, de multe ori, aleg calea facilă a internetului pentru a comanda medicamente la care altfel nu ar avea acces, în absența unei recomandări medicale.
<SPEAKER ID="201" NAME="Vito Bonsignore" LANGUAGE="IT">
Numărul medicamentelor falsificate crește rapid în toate țările europene. Acest lucru este confirmat de constatări recente care au indicat că, în Europa, în lanțul farmaceutic legal sunt vândute anual 1,5 milioane de cutii falsificate. Noile estimări sugerează și o intensificare îngrijorătoare a acestui fenomen, care include și vânzările de medicamente online, și, cu atât mai grav, implică, din ce în ce mai mult, medicamentele "vitale”.
<P>
Prin urmare, trebuie pusă în aplicare cât mai curând posibil o nouă strategie europeană, astfel încât să combatem acest fenomen și să protejăm mai bine sănătatea publică și consumatorii europeni. În consecință, votez în favoarea acestui raport, deoarece cred că are meritul de a fi obținut un bun compromis, al cărui principal obiectiv este să protejeze pacienții, pentru ca aceștia să nu ia medicamente falsificate.
<SPEAKER ID="202" NAME="Maria Da Graça Carvalho" LANGUAGE="PT">
Trebuie să acționăm urgent ca reacție la creșterea alarmantă a numărului de medicamente care sunt falsificate în ceea ce privește identitatea, istoricul sau sursa acestora. De obicei, aceste produse conțin substanțe de slabă calitate sau falsificate, reprezentând o amenințare gravă la adresa sănătății publice și conducând, de asemenea, la pierderea încrederii pacienților în lanțul legal de aprovizionare. Cerințele de verificare cărora le sunt supuși producătorii de produse farmaceutice ar trebui înăsprite în vederea evitării acestor riscuri. Și elementele de siguranță ale medicamentelor ar trebui armonizate pe teritoriul UE și ar trebui să permită identificarea și verificarea autenticității fiecărui pachet. Acestea ar trebui, de asemenea, să identifice orice produse falsificate, asigurând în același timp funcționarea pieței interne a medicamentelor. Procesul de evaluare a riscurilor ar trebui să ia în considerare criterii cum ar fi costul medicamentelor și istoricul medicamentelor falsificate din UE și din țările terțe, precum și efectele pe care aceste produse falsificate le au asupra sănătății publice din punctul de vedere al naturii specifice a produselor în cauză și al gravității afecțiunilor pe care ar trebui să le trateze. Elementele de siguranță ar trebui să permită verificarea fiecărui pachet de medicamente furnizat, indiferent de metoda de aprovizionare aplicată, inclusiv cele disponibile prin canalele de vânzare la distanță.
<SPEAKER ID="203" NAME="Nikolaos Chountis" LANGUAGE="EL">
Comercializarea medicamentelor falsificate prezintă riscuri tot mai mari pentru sănătatea publică în ultimii ani. Există date îngrijorătoare conform cărora, în afara internetului, tot mai multe medicamente falsificate pătrund în lanțul legal de aprovizionare.
<P>
Am votat în favoarea raportului elaborat de dna Matias pentru că:
<P>
1. Plasează protecția pacientului în centrul propunerii legislative, prin adoptarea unor măsuri care să asigure accesul la un standard înalt de tratament adecvat și în siguranță și la informații.
<P>
2. Include și reglementează vânzările de medicamente online, care lipseau din propunerea Comisiei, în ciuda faptului că peste 50 % dintre medicamentele achiziționate online sunt falsificate.
<P>
3. Instituie elemente de siguranță pentru medicamentele eliberate pe bază de prescripție medicală și cele fără prescripție medicală (incluse pe lista neagră), cu scopul de a preveni pătrunderea în lanțul legal de aprovizionare a medicamentelor falsificate.
<P>
4. Solicită trasabilitatea completă a medicamentelor și, în același timp, stabilește un sistem de avertizare rapidă în toate statele membre, pentru ca medicamentele care sunt susceptibile de a fi periculoase să poată fi retrase.
<P>
5. Consideră falsificarea medicamentelor ca fiind o activitate infracțională organizată și impune sancțiuni stricte pentru infractori.
<P>
6. Exporturile de medicamente din UE către țările terțe trebuie să respecte aceleași criterii de siguranță ca cele care se aplică importurilor.
<SPEAKER ID="204" NAME="Carlos Coelho" LANGUAGE="PT">
Falsificarea medicamentelor este crimă organizată care pune în pericol viața oamenilor, la fel ca traficul de narcotice. Totuși, acest tip de infracțiune nu este nici reglementată în aceeași măsură, nici nu este supusă aceluiași nivel de sancțiuni ca infracțiunile legate de narcotice. Producerea ilegală de medicamente prin copierea sau, pur și simplu, omiterea ingredientelor active ale acestora nu necesită centre sau investiții mari. Este ușor să se obțină profituri mari. Cifrele estimative au arătat că, în 2010, încasările din vânzarea de medicamente falsificate au depășit 50,6 milioane de euro, ceea ce reprezintă, prin urmare, o creștere cu 95 % comparativ cu cifrele estimative de acum cinci ani. Această creștere este, în mare, rezultatul lipsei unei legislații detaliate în anumite țări, fie din cauza lipsei resurselor sau a disponibilității de a o pune în aplicare, fie din cauza faptului că nivelul sancțiunilor stabilit nu are un efect cu adevărat descurajant.
<P>
Susțin compromisul obținut de raportoare: este unul echilibrat, iar obiectivul principal al acestuia este să protejeze pacienții. Acesta este un pas în direcția cea bună, cu toate că exclude aspecte importante precum faptul că medicamentele generice și cele eliberate fără prescripție medicală nu sunt acoperite de punerea în aplicare a elementelor de siguranță.
<SPEAKER ID="205" NAME="Vasilica Viorica Dăncilă" AFFILIATION="S&amp;D">
în scris. - Având în vedere riscurile tot mai mari pe care medicamentele contrafăcute le prezintă pentru pacienți, consider necesară introducerea de urgență a unor măsuri provizorii pentru a spori siguranța pacienților. Aceste măsuri trebuie să prevadă ca titularii autorizațiilor de fabricație care îndepărtează sau acoperă elementele de siguranță vizibile aplicate voluntar de către producător să fie trași la răspundere în mod strict în cazul în care acțiunile lor au ca urmare intrarea în lanțul de aprovizionare a unor produse contrafăcute.
<SPEAKER ID="206" NAME="Anne Delvaux" LANGUAGE="FR">
Am votat în favoarea acestui raport, deoarece scopul acestuia este să combată la nivelul UE existența medicamentelor falsificate în lanțul legal de aprovizionare, fără a afecta funcționarea pieței interne de medicamente. Scopul acesteia este de a obține acest lucru, de exemplu, prin introducerea unor obligații pentru operatorii din lanțul de distribuție, prin interzicerea manipulării elementelor de siguranță a ambalajelor de către operatorii situați între producătorul inițial și operatorul final din lanțul de distribuție (în general, farmacistul) sau utilizatorul final (doctor/pacient) și prin stabilirea unor criterii mai stricte, care să reglementeze importul de ingrediente farmaceutice din țările terțe și controlul produselor.
<SPEAKER ID="207" NAME="Diane Dodds" AFFILIATION="NI">
în scris. - Calitatea medicamentelor este crucială pentru a asigura siguranța și pentru a liniști consumatorii. Este evident că amenințarea la adresa sănătății alegătorilor noștri este tot mai mare în urma pătrunderii masive a acestor produse pe piață, în special pentru că, de la an la an, falsificarea devine tot mai sofisticată. Aceasta este o criză în domeniul sănătății publice la nivel global. În prezent se estimează că, probabil, 15 % din medicamentele furnizate la nivel global sunt contrafăcute, estimându-se că, în anumite țări în curs de dezvoltare, peste 30 % dintre medicamentele aflate pe piață sunt contrafăcute. Publicul trebuie să fie 100 % sigur că produsele pe care le consumă sunt sigure și adaptate scopurilor urmărite. Folosirea medicamentelor falsificate poate avea un efect negativ important asupra sănătății pacienților, în unele cazuri conducând la deces. Este evident că o strategie globală pentru abordarea acestui aspect este vitală, atât la nivel național, cât și internațional, pentru a garanta că sunt menținute standarde înalte de sănătate publică și siguranță.
<SPEAKER ID="208" NAME="Edite Estrela" LANGUAGE="PT">
Am votat în favoarea raportului privind medicamentele falsificate, care include măsuri de combatere a creșterii alarmante a numărului medicamentelor falsificate din UE, cum sunt elemente de siguranță pentru verificarea autenticității produselor în cadrul lanțului de aprovizionare, vizând siguranța pacienților și protejarea sănătății publice. Sunt bucuroasă că Parlamentul European a hotărât să pună în aplicare aceste elemente nu numai pentru lanțul obișnuit de aprovizionare, ci și pentru vânzările prin internet, care este principala poartă de intrare a produselor falsificate. Salut și faptul că Parlamentul European susține necesitatea controlării medicamentelor care pătrund și ies din UE și că intenționează să aplice sancțiuni stricte, deoarece aceste acte infracționale pun viețile în pericol.
<SPEAKER ID="209" NAME="Diogo Feio" LANGUAGE="PT">
Cred că siguranța consumatorilor este un aspect de importanță vitală, în special atunci când consumatorii implicați sunt și pacienți care speră să găsească în medicamentele pe care le iau un leac, sau cel puțin o îmbunătățire semnificativă a sănătății lor. Siguranța consumatorului are o importanță și mai mare atunci când urmărește să garanteze autenticitatea medicamentelor vândute pe piața deschisă, fie prin canalele tradiționale, fie prin internet.
<P>
Tocmai din acest motiv consider că este vital să fie adoptate reglementări foarte clare privind falsificarea medicamentelor, deoarece este un fenomen în creștere pe teritoriul Europei și în restul lumii, care are efecte devastatoare asupra încrederii consumatorilor, asupra companiilor și, cu mult mai important, asupra sănătății celor care iau medicamente falsificate.
<P>
Prin urmare, susțin acest raport și aș dori să o felicit pe dna Matias pentru munca depusă și pentru toate compromisurile pe care le-a negociat.
<SPEAKER ID="210" NAME="José Manuel Fernandes" AFFILIATION="PPE">
în scris.- (PT) Comerțul ilicit de medicamente a fost deja comparat cu comerțul ilegal de arme de război și cu traficul de droguri. Este un flagel care afectează milioane de oameni din întreaga lume și care este un coșmar pentru cei a căror responsabilitate este să aibă grijă de sănătatea publică: o persoană bolnavă, adesea de o boală cronică sau în fază terminală, ar putea să ia ceva care este inofensiv și nu are niciun efect sau chiar să ia ceva ce ar putea fi și mai dăunător. Știm că există în circulație un număr tot mai mare de medicamente contrafăcute sau falsificate, cifrele situându-se la nivelul milioanelor. Este esențial să luptăm împotriva crimei organizate și a traficanților transfrontalieri și să punem capăt circuitelor paralele de comercializare, de exemplu pe internet. Prin urmare, salut adoptarea ambalajelor cu sigiliu și crearea unui sistem de avertizare rapidă.
<P>
Salut adoptarea acestei directive a Parlamentului și a Consiliului care, prin urmărirea întregului ciclu de producție, va preveni aducerea medicamentelor falsificate și/sau contrafăcute în Uniunea Europeană și va consolida protejarea sănătății publice prin îmbunătățirea calității și siguranței medicamentelor consumate. În încheiere, aș dori să o felicit pe dna raportoare Matias, compatrioata mea, pentru munca pe care a depus-o.
<SPEAKER ID="211" NAME="João Ferreira" AFFILIATION="GUE/NGL">
în scris.- (PT) Aceasta este o problemă cu efecte grave asupra sănătății publice și a economiilor statelor membre. Falsificarea medicamentelor și cantitățile alarmante care pătrund în lanțul legal de aprovizionare sunt aspecte îngrijorătoare, care trebuie abordate și combătute corespunzător. Nu ar trebui uitat faptul că medicamentele sunt falsificate și vândute ilegal numai pentru că există motive economice care încurajează acest fenomen, pentru că existența medicamentelor generice la prețuri pe care oamenii și le pot permite face ca falsificarea să nu fie la fel de profitabilă. Raportul abordează problema importantă a vânzărilor prin internet, care face parte din lanțul legal de aprovizionare. Se referă la importanța sensibilizării publicului față de riscurile asociate achiziției de medicamente în acest mod. Am dori să subliniem importanța consolidării cooperării și coordonării dintre autoritățile naționale competente, Agenția Europeană pentru Medicamente (AEM) și alte organisme internaționale, în vederea schimbului de informații, a obținerii de cunoștințe consolidate și a înțelegerii fenomenului și, astfel, a îmbunătățirii luptei.
<P>
Ar trebui reamintit faptul că această cooperare trebuie să funcționeze și în alte domenii, cum este farmacovigilența. Se solicită o mai mare transparență din partea structurilor europene, cum este AEM, cu privire la studiile pe care le desfășoară și activitățile lor. Credem că acest compromis obținut este un pas pozitiv în lupta esențială împotriva acestei probleme.
<SPEAKER ID="212" NAME="Pat the Cope Gallagher" LANGUAGE="GA">
Calitatea și siguranța medicamentelor vândute către persoanele din Irlanda este un aspect foarte îngrijorător. Salut această propunere, care are ca obiectiv combaterea medicamentelor falsificate. Aceasta este o măsură importantă și necesară.
<SPEAKER ID="213" NAME="Bruno Gollnisch" LANGUAGE="FR">
Am votat pentru raportul privind medicamentele falsificate elaborat de dna Matias. Aceasta este, într-adevăr, o problemă în domeniul sănătății publice și al siguranței într-o Europă fără frontiere, unde cele mai proaste produse contrafăcute sau, pur și simplu, de calitate inferioară pot circula liber. Totuși, nu există nicio garanție că, în chestiuni privind sănătatea, medicamentele sau farmacovigilența, Uniunea Europeană este cea mai îndreptățită să rezolve orice probleme pot apărea. Aceasta ar putea chiar să fie cauza lor, de exemplu prin directiva privind medicamentele tradiționale pe bază de plante din 2004, împreună cu regulamentul privind mențiunile de sănătate din 2006. Prima include cerința ca produsele să fie înregistrate la Agenția Europeană pentru Medicamente, o procedură atât de complexă și de costisitoare încât, până la sfârșitul anului 2010, numai 200 de medicamente pe bază de plante fuseseră înregistrate. Regulamentul acordă Autorității Europene pentru Siguranța Alimentară competența de a autoriza sau nu mențiunile de sănătate pentru suplimentele alimentare, inclusiv plante, o autorizație pe care aceasta o acordă foarte rar și o respinge pe temeiuri atât de arbitrare încât a deranjat chiar și Comisia. Consecința este aceea că legislația europeană va sfârși prin a favoriza medicamentele chimice și laboratoarele farmaceutice. Există vreo dorință de eradicare a sectorului medicamentelor naturale? Cine sau ce va beneficia în urma acestui demers? Nu neapărat sănătatea oamenilor din Europa.
<SPEAKER ID="214" NAME="Sylvie Guillaume" LANGUAGE="FR">
Medicamentele falsificate reprezintă, acum, 10 % din produsele farmaceutice vândute la nivel mondial, iar Europa nu este, în niciun caz, la adăpost de acest flagel care, în plus, se dezvoltă în mod îngrijorător. Prin urmare, sunt bucuroasă că acest text a fost aprobat de Parlament, deoarece noi, deputații, am luptat să îmbunătățim propunerea inițială a Comisiei Europene, în care competitivitatea industriilor farmaceutice avea prioritate față de sănătatea și siguranța europenilor. Astfel, acest nou text ia în considerare și vânzarea medicamentelor online, care, spre binele tuturor, va fi mai bine reglementată și controlată.
<SPEAKER ID="215" NAME="Salvatore Iacolino" LANGUAGE="IT">
Sunt de acord cu afirmația inclusă în raportul elaborat de dna Matias, conform căreia pacienții trebuie să aibă asigurare absolută în privința calității medicamentelor pe care le iau. Studiile arată clar că folosirea medicamentelor falsificate este atât de periculoasă pentru pacienți încât pune viețile în pericol: prin urmare, este corect să considerăm că falsificarea este o infracțiune care determină adoptarea unei poziții ferme de către Uniunea Europeană.
<P>
De aici rezultă sprijinul meu pentru punctele incluse în raport, și anume: faptul că ar trebui să existe definiții clare nu numai ale domeniului de aplicare, ci și ale diverșilor actori din lanțul de aprovizionare, pentru a clarifica rolurile și responsabilitățile; sancțiunile ar trebui să fie echivalente cu cele aplicate pentru actele ilegale care implică narcotice; și că ar trebui să existe transparență sporită și reglementare a vânzărilor de medicamente prin internet, permițând, astfel, consumatorilor, să facă diferența între operatorii ilegali și farmaciile online.
<P>
Astăzi, mai mult ca niciodată, colaborarea activă dintre diversele agenții naționale și internaționale apare ca un factor-cheie în cadrul unui sistem mai eficient de combatere a falsificării medicamentelor. Un astfel de sistem poate asigura monitorizarea adecvată nu numai a falsificării medicamentelor în cadrul Uniunii Europene, ci și a medicamentelor falsificate exportate către țările terțe, al căror număr continuă să crească. În toate cazurile, principiul director ar trebui să fie bunăstarea pacienților.
<SPEAKER ID="216" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui raport pentru că trebuie să luăm în considerare o îngrijorare tot mai mare a cetățenilor europeni: calitatea și siguranța medicamentelor pe care le consumă. Se estimează că 1 % dintre medicamentele vândute în prezent publicului european prin intermediul lanțului legal de aprovizionare sunt false. În alte regiuni ale lumii, peste 30 % dintre medicamentele de pe piață pot fi false. Din ce în ce mai multe medicamente inovatoare sau vitale sunt contrafăcute. Este binecunoscut faptul că internetul reprezintă una dintre principalele căi de pătrundere a medicamentelor falsificate pe piața europeană. Se estimează că medicamentele achiziționate prin internet de pe site-uri care-și ascund adresa fizică reală sunt falsificate în peste 50 % dintre cazuri. Persoanele care caută prin internet medicamente mai ieftine sunt adesea atrase de autorii fraudelor care vând medicamente falsificate cu ingrediente care prezintă un risc pentru sănătate. Multe medicamente false pătrunde în lanțul legal de aprovizionare în timpul reambalării. Prea mult timp ne-a lipsit o reacție adecvată față de autorii reambalărilor și ai fraudelor care împânzesc internetul, în timp ce un număr tot mai mare de oameni care cumpără medicamente de pe site-uri internet dubioase au început să-și pună în pericol sănătatea sau chiar viața. Sunt bucuros că au fost stabilite sancțiuni pentru autorii contrafacerilor, precum și măsuri de garantare a unei verificări mai stricte. Farmaciștii înregistrați în țări în care vânzarea medicamentelor prin internet este permisă trebuie să obțină o licență specială; site-ul lor internet trebuie să prezinte sigla europeană și să fie inclus în baza de date europeană. Pacienții trebuie să fie absolut siguri că medicamentele pe care le consumă sunt, cu adevărat, medicamentele pe care trebuie să le ia. Protejarea sănătății publice împotriva medicamentelor falsificate ar trebui să fie principala preocupare.
<SPEAKER ID="217" NAME="Peter Jahr" AFFILIATION="PPE">
în scris.- (DE) Sunt foarte bucuros că Parlamentul și Consiliul au putut să obțină un compromis privind problema medicamentelor falsificate. Acest lucru este important în special pentru că falsificarea medicamentelor a devenit acum o problemă foarte gravă, care s-a extins asupra preparatelor vitale. Prin măsurile pe care le-am adoptat, am făcut un important pas în direcția corectă, fără birocrație excesivă. În primul rând, noi elemente de siguranță se vor aplica pe ambalaje și monitorizarea canalelor de distribuție va fi îmbunătățită. Astfel vom obține o mai mare siguranță pentru pacienți - care, având în vedere măsura în care medicamentele sunt falsificate, este urgent necesară - fără a impune poveri excesive asupra părților implicate.
<SPEAKER ID="218" NAME="Jaroslaw Kalinowski" LANGUAGE="PL">
Luăm medicamente pentru a calma durerea sau simptomele bolilor sau ca să ne salvăm viețile. Se întâmplă des să cheltuim sume importante pentru acestea, ceea ce, de multe ori, reprezintă majoritatea veniturilor noastre. De aceea, există oameni necinstiți, lipsiți de principii morale, care contrafac medicamentele. Din păcate, se întâmplă uneori ca un pacient să decedeze după ce a luat astfel de medicamente. Prin urmare, este necesar să intensificăm măsurile de precauție privind importurile de medicamente din țările terțe, să limităm la minimum vânzările de medicamente pe internet, să inițiem o campanie de sensibilizare a pacienților în privința riscului de a lua medicamente contrafăcute necertificate și o campanie care să garanteze că cei care cumpără medicamente cunosc faptul că în circulație există medicamente contrafăcute. Sunt de acord cu raportoarea că protecția drepturilor de autor nu este o prioritate în acest caz. Cel mai important aspect este sănătatea omului și viața și datoria noastră este să facem tot posibilul pentru a le proteja.
<SPEAKER ID="219" NAME="Constance Le Grip" AFFILIATION="PPE">
în scris. - (FR) Am votat în favoarea directivei privind combaterea medicamentelor falsificate. În lumina numărului de medicamente falsificate confiscate în Uniunea Europeană (în anul 2008 au fost confiscate peste 34 de milioane de pastile contrafăcute), este timpul ca Uniunea Europeană să instituie un sistem de trasabilitate eficient pentru a garanta originea și calitatea medicamentelor disponibile în Uniunea Europeană. Acest lucru este cu atât mai necesar cu cât medicamentele falsificate reprezintă un adevărat pericol la adresa sănătății europenilor având în vedere substanțele - substanțe toxice uneori - pe care pot să le conțină. Noile măsuri introduse, și anume numere de serie electronice pe ambalajele medicamentelor eliberate pe bază de prescripție medicală care permit trasarea acestora de la fabrică la pacient, limitarea manipulării în timpul etapelor de reambalare și consolidarea controalelor la producători și comercianți reprezintă un pas concret înainte, care va garanta oamenilor și pacienților din Europa un mai mare nivel de siguranță.
<P>
În cele din urmă, aș dori să subliniez progresul obținut în acest text în ceea ce privește vânzările de medicamente online. Având în vedere că se estimează că 50 % dintre medicamentele achiziționate pe internet sunt contrafăcute, textul definește o siglă comună care să permită identificarea farmaciilor virtuale legale. Cu toate acestea, europenii sunt cei care trebuie să fie vigilenți atunci când fac achiziții de acest fel online.
<SPEAKER ID="220" NAME="Petru Constantin Luhan" AFFILIATION="PPE">
în scris. - Produsele medicale falsificate reprezintă o reală amenințare pentru întregul sistem farmaceutic european, deoarece, pe lângă pericolul la care se supun pacienții consumând astfel de produse, se diminuează încrederea populației în calitatea produselor medicale disponibile în farmacii. Numărul produselor medicale falsificate crește vertiginos în UE, iar acestea pot conține substanțe inferioare sau falsificate sau acestea lipsesc sau există în doze incorecte. Deși amploarea acestei probleme este încă relativ mică în Europa, spre deosebire de alte regiuni, am votat în favoarea acestui raport deoarece consider că există o serie de factori care indică necesitatea unor măsuri prompte la nivelul UE. Noua directivă va include sancțiuni pentru producătorii de medicamente contrafăcute, reguli sporite de siguranță și un sistem de verificare ce are ca scop împiedicarea ajungerii produselor medicinale periculoase pe piața europeană.
<P>
Un lucru îmbucurător îl reprezintă faptul că Parlamentul European a reușit să adauge la propunerea Comisiei Europene reglementarea vânzării acestor produse prin intermediul internetului, acesta reprezentând principalul mijloc de introducere a medicamentelor contrafăcute pe piața UE.
<SPEAKER ID="221" NAME="Elżbieta Katarzyna Łukacijewska" LANGUAGE="PL">
La votul de astăzi am votat în favoarea raportului privind medicamentele falsificate elaborat de dna Matias. Cred că documentul adoptat astăzi va reduce problema tot mai importantă a medicamentelor contrafăcute și introduce un sistem funcțional de monitorizare a pieței europene, de la producător la pacient. Sunt convinsă că o coordonare între diversele organisme naționale și internaționale este necesară și că, prin aprobarea raportului, facem un pas înainte în direcția consolidării acestei cooperări. Cred că problema medicamentelor contrafăcute din Europa este una importantă și că, prin adoptarea acestui raport, Parlamentul European transmite Comisiei mesajul clar că numai cooperarea eficientă și aplicarea eficientă a sancțiunilor vor face posibilă reducerea acestui fenomen. Vă mulțumesc.
<SPEAKER ID="222" NAME="David Martin" AFFILIATION="S&amp;D">
în scris. - Medicamentele contrafăcute sunt deja larg răspândite în țările în curs de dezvoltare, unde 20-30 % dintre medicamentele de pe piață sunt false. Acum, ele se regăsesc din ce în ce mai mult în UE. Se estimează că aproximativ 1 % dintre medicamentele vândute în Europa sunt contrafăcute. Acest nou acord, pe care îl salut, va introduce elemente de siguranță obligatorii, cum sunt sigiliile și numerele de serie pentru medicamentele eliberate pe bază de prescripție medicală. Acest lucru va permite trasabilitatea acestora. Medicamentele generice nu vor fi incluse în cerințe decât dacă există un risc excepțional ca un anumit produs să fie contrafăcut.
<SPEAKER ID="223" NAME="Jiří Maštálka" LANGUAGE="CS">
Proiectul de raport reușește foarte bine să continue munca depusă în legislatura anterioară. În ciuda numeroaselor recomandări, propunerea Comisiei evită să dea definiții specifice. Acest tip de abordare poate conduce la o protecție incompletă sau inaplicabilă pentru pacienții care sunt consumatori de medicamente. De aceea, salut amendamentul 120, prin care propunerea Comisiei devine mult mai puțin ambiguă. Deosebit de utilă este definiția termenului de "medicament falsificat”. Și textul propus cu privire la "lanțurile de aprovizionare” este excelent și, dacă ar fi aprobat, ar consolida drepturile pacienților la protecție. Consider că punerea în aplicare a considerentului 5c al amendamentului 120, care permite aplicarea și monitorizarea conformității cu normele UE, este imperativă. Amendamentul armonizează reglementările UE cu hotărârile Curții de Justiție. În acest context, textul propus le permite statelor membre și să ia propriile măsuri pentru a susține o mai mare protecție a consumatorilor.
<SPEAKER ID="224" NAME="Jean-Luc Mélenchon" LANGUAGE="FR">
Amendamentele Parlamentului nu solicită extinderea sistemelor de siguranță asupra medicamentelor cu vânzare fără prescripție medicală. Cu toate acestea, cetățenii noștri achiziționează aceste medicamente în număr mare. Prin urmare, sănătatea lor este în pericol. Amendamentele nu impun nici obligația ca Agenția Europeană pentru Medicamente să exercite transparență totală în privința cercetărilor desfășurate și a coluziunilor dintre oficialii săi și companiile farmaceutice. Totuși, acest lucru este necesar. Cazul scandalos al benfluorexului, cunoscut în Franța sub numele de Mediator, este o bună dovadă a acestui lucru. Cu toate acestea, amendamentele prezentate respectă principiile corecte, în special pe cele referitoare la autentificarea publică a site-urilor internet și la sancțiuni. Prin urmare, votez pentru acest raport.
<SPEAKER ID="225" NAME="Nuno Melo" LANGUAGE="PT">
Deoarece este o problemă foarte gravă, care pune sănătatea publică în pericol, cred că punerea în aplicare a unor noi reguli este un element-cheie pentru protejarea pacienților împotriva medicamentelor falsificate. De aceea, la 23 aprilie 2010, am adresat Comisiei Europene o întrebare despre o operațiune comună implicând cele 27 de state membre, denumită "Medi-Fake”, prin care, în momentul respectiv, s-au confiscat 34 de milioane de tablete contrafăcute în numai două luni.
<P>
Din acest motiv am susținut întotdeauna măsurile severe de combatere a acestei situații ca o modalitate de a închide un comerț care reprezintă un profit de 45 de miliarde de euro pentru anumite rețele criminale. Prin aceasta se justifică votul meu.
<SPEAKER ID="226" NAME="Willy Meyer" AFFILIATION="GUE/NGL">
în scris. - (ES) Am votat în favoarea rezoluției legislative privind propunerea de directivă a Parlamentului European și a Consiliului de modificare a Directivei 2001/83/CE în ceea ce privește prevenirea pătrunderii în lanțul legal de aprovizionare a medicamentelor care sunt falsificate în ceea ce privește identitatea, istoricul sau sursa acestora, deoarece consider că înăsprește în mod pozitiv măsurile împotriva medicamentelor contrafăcute și a distribuției acestora și, prin urmare, îmbunătățește protecția cetățenilor. În plus, cred că este un lucru foarte pozitiv faptul că poziția Parlamentului consolidează transparența și dreptul la informare ca mijloc de prevenire a activității ilegale. Consider că este important că se concentrează pe îmbunătățirea măsurilor de prevenire în ceea ce privește furnizarea medicamentelor contrafăcute prin internet. Susțin intensificarea luptei legale împotriva distribuției acestor medicamente prin internet, deoarece, în majoritatea situațiilor, aceasta este modalitatea prin care medicamentele contrafăcute pătrund pe piața europeană. Am votat în favoarea textului deoarece amendamentele îmbunătățesc considerabil textul înaintat de Comisie prin consolidarea măsurilor de control, creșterea transparenței, îmbunătățirea accesului la informații și, prin urmare, permit o mai bună protecție a cetățenilor.
<SPEAKER ID="227" NAME="Louis Michel" LANGUAGE="FR">
Dl președinte Jacques Chirac a spus că cea mai intolerabilă inegalitate este sănătatea. De aceea am votat în favoarea acestui raport, care se concentrează pe sănătate și, prin urmare, pe protecția consumatorilor. Medicamentele falsificate sunt o problemă care a fost ignorată mult timp. În timp ce țările în curs de dezvoltare sunt o țintă evidentă, având în vedere că prețul medicamentelor legale nu este, de obicei, la îndemâna majorității, iar controalele sunt rar eficiente, dacă nu sunt chiar inexistente, vedem cu toții că tot mai multe medicamente falsificate pătrund în UE, în special prin internet. Aceasta este o amenințare tot mai mare pentru sănătate și siguranță în general și există în întreaga lume.
<P>
UE trebuie să rămână vigilentă și să urmărească în mod activ o politică fermă împotriva acestei corupții inacceptabile. În prezent este dificil să evaluăm implicațiile economice ale acesteia, deoarece producția a devenit mai industrializată. Aceasta este o problemă morală și etică ce subminează credibilitatea și eficacitatea sistemelor de sănătate. Din acest motiv, lupta împotriva medicamentelor falsificate ar trebui să facă apel la conștiința liderilor politici din întreaga lume.
<SPEAKER ID="228" NAME="Alexander Mirsky" AFFILIATION="S&amp;D">
în scris. - Susțin pe deplin raportul doamnei Marisa Matias. Totuși, consider că măsurile prezentate în raport nu sunt suficiente. Este necesar să elaborăm și să impunem pentru toate statele membre obligativitatea unui pachet de măsuri care să acopere responsabilitatea pentru distribuirea, asistența, producerea și realizarea medicamentelor contrafăcute. Măsurile ar trebui să includă anularea autorizației furnizorilor și distribuitorilor de medicamente contrafăcute, amenzi maxime și răspundere penală pentru toate persoanele care au legătură cu activitatea ilegală din domeniul comercializării medicamentelor. Responsabilitatea celor în culpă nu ar trebui să fie mai mică decât cea a traficanților de droguri. Numai astfel vom putea să oprim distribuirea produselor contrafăcute și să eradicăm piața neagră a medicamentelor.
<SPEAKER ID="229" NAME="Andreas Mölzer" AFFILIATION="NI">
în scris. - (DE) Sănătatea oamenilor este bunul cel mai de preț al societății noastre și ar trebui să folosim mijloace adecvate pentru a o promova și a o menține. Apariția tot mai intensă a medicamentelor falsificate expune tot mai mulți pacienți, inclusiv din Europa, la riscuri incalculabile, care ar putea avea ca rezultat chiar prețul vieții lor. Cu toate acestea, am votat împotriva raportului pentru că, în opinia mea, măsurile propuse, în special controalele asupra importului, nu sunt suficiente.
<SPEAKER ID="230" NAME="Rolandas Paksas" AFFILIATION="EFD">
în scris. - (LT) Am votat în favoarea acestei rezoluții deoarece contrafacerea medicamentelor este o problemă importantă în întreaga Uniune Europeană și, prin urmare, trebuie să luăm măsuri radicale pentru a asigura că medicamentele contrafăcute, care ar putea avea efecte negative asupra sănătății oamenilor sau chiar asupra vieții, nu pătrund pe piață. Trebuie să asigurăm faptul că la consumatori ajung numai medicamente sigure și eficiente și trebuie să oprim grupurile criminale să obțină profit din medicamentele contrafăcute. Trebuie să depunem toate eforturile pentru a garanta că în UE există un sistem strict de etichetare a medicamentelor eliberate pe bază de prescripție medicală, incluzând etichete de siguranță care stabilesc identitatea producătorului și a furnizorului. Consider că ar trebui să existe sancțiuni mai dure pentru medicamentele contrafăcute, iar mecanismul de control să funcționeze eficient în întreaga UE, inclusiv în cadrul fiecărei verigi a lanțului de aprovizionare cu medicamente. Trebuie acordată o atenție specială și măsuri de siguranță vânzării de medicamente prin internet, stabilindu-se sisteme stricte de autorizare, monitorizare și control. Fiecare stat membru trebuie să ia toate măsurile necesare pentru a asigura funcționarea eficientă a unui sistem care să avertizeze publicul în privința medicamentelor contrafăcute sau de proastă calitate și care chiar să creeze posibilități de eliminare a acestor medicamente de pe piață.
<SPEAKER ID="231" NAME="Maria do Céu Patrão Neves" AFFILIATION="PPE">
în scris.- (PT) Acest raport se bazează pe o propunere a Comisiei, care vizează prevenirea introducerii medicamentelor falsificate în lanțul de aprovizionare, atrăgând atenția asupra unui aspect tot mai îngrijorător pentru europeni: calitatea și siguranța medicamentelor pe care le folosesc. Ar trebui să subliniem efectul pozitiv al acestei propuneri, care promovează dezbaterea asupra unui subiect crucial, care vizează, în cele din urmă, combaterea medicamentelor falsificate. De fapt, falsificarea medicamentelor este o infracțiune care îi răpește pacientului tratamentul medical de care are nevoie și îi afectează sănătatea, fiind posibil chiar să îi provoace decesul. După cum subliniază, pe bună dreptate, raportoarea, principalul obiectiv al directivei ar trebui să fie protejarea sănătății publice. Acest obiectiv trebuie reflectat în temeiul juridic al directivei. Pare esențial și să garantăm rețeaua de distribuție a medicamentelor, stabilind definiții clare și precise, nu numai cu privire la domeniul de aplicare a directivei, ci și în privința rolurilor și responsabilităților diferitelor părți implicate în lanțul de aprovizionare: comercianți, distribuitori, intermediari. Am votat pentru, deoarece cred că este esențial să promovăm o măsură legislativă în acest domeniu pentru a rezolva această amenințare tot mai mare la adresa sănătății și pentru a îmbunătăți siguranța pacienților.
<SPEAKER ID="232" NAME="Rovana Plumb" AFFILIATION="S&amp;D">
în scris. - În UE există o creștere alarmantă a numărului de medicamente care sunt falsificate în ceea ce privește identitatea, istoricul sau sursa acestora. Directiva introduce elemente de siguranță obligatorii pentru toate medicamentele eliberate pe bază de prescripție medicală și un sistem de avertizare rapidă; elemente de siguranță armonizate pentru verificarea autenticității și identificarea fiecărui pachet, oferind dovezi ale manipulării medicamentelor eliberate pe bază de prescripție medicală (posibila excludere a anumitor produse în urma unei evaluări a riscurilor); lipsa elementelor de siguranță pentru medicamentele fără prescripție medicală, cu excepția cazului în care o evaluare a riscurilor demonstrează riscul de falsificare și, prin urmare, o amenințare la adresa sănătății publice; trasabilitatea: va exista un element de identificare unic pentru elementele de siguranță (de exemplu un număr de înseriere), care să permită verificarea autenticității produsului și a fiecărui pachet din cadrul lanțului de aprovizionare, până la nivelul farmaciilor; de asemenea, statele membre au instituit un sistem care să nu permită ca medicamentele suspectate să ajungă la pacienți; vânzările prin internet: condițiile pentru furnizarea medicamentelor către public sunt stabilite de statele membre; transparență sporită cu privire la distribuitorii cu ridicata; trebuie aplicate sancțiuni pentru încălcarea prevederilor naționale.
<SPEAKER ID="233" NAME="Frédérique Ries" LANGUAGE="FR">
După produsele și țigările de marcă, contrafacerea s-a răspândit asupra pieței medicamentelor, iar cele șapte milioane de medicamente confiscate în fiecare an reprezintă aproximativ 5 % din toate produsele contrafăcute. Provocarea pentru autoritățile europene, atât judiciare, cât și vamale, este imensă: trebuie să identifice sursele și să combată acest trafic, care pune în pericol milioane de vieți din întreaga lume. Prin urmare, salut acordul obținut de Parlament și de Consiliu pentru instituirea unui cadrul juridic comun în cele 27 de state membre, pentru a limita riscul medicamentelor falsificate. Aș menționa, dintre principalele progrese: principiul distribuirii răspunderii "în cascadă” asupra tuturor actorilor din cadrul lanțului - titulari ai autorizațiilor de producție, distribuitori cu ridicata, intermediari și așa mai departe, folosirea obligatorie a unui dispozitiv de siguranță (număr de serie sau sigiliu) pe pachetele de medicamente eliberate pe bază de prescripție medicală, introducerea unor norme mai stricte privind controalele desfășurate în colaborare cu Agenția Europeană pentru Medicamente și elaborarea unei liste a entităților autorizate să vândă produse la distanță.
<P>
În încheiere, aceasta este o lege importantă. Totuși, este nevoie de mai multă cooperare internațională și controale ale mediului online pentru a eradica Viagra, produsele de slăbire, cremele dermatologe și așa mai departe, care sunt falsificate și sunt disponibile printr-un simplu clic al mouse-ului.
<SPEAKER ID="234" NAME="Crescenzio Rivellini" LANGUAGE="IT">
Aș dori să o felicit pe dna Matias pentru activitatea sa excelentă. Medicamentele falsificate sunt "ucigași din umbră”, chiar dacă nu au niciun efect, deoarece conțin substanțe toxice care-i pot afecta sau chiar ucide pe cei care le iau. Absența unei legi-cadru încurajează falsificarea, care este un act de crimă organizată.
<P>
Am observat creșterea disproporțională a acestei activități infracționale, confiscările de medicamente falsificate crescând cu 400 % din anul 2005. Se estimează că 1 % dintre medicamentele falsificate vândute în prezent publicului european prin lanțul legal de aprovizionare sunt falsificate și că acest număr crește. În alte părți ale lumii, peste 30 % dintre medicamentele aflate pe piață au fost falsificate. În plus, sunt falsificate tot mai multe medicamente inovatoare și vitale.
<P>
Prin urmare, am aprobat astăzi o nouă lege pentru a preveni pătrunderea în lanțul legal de aprovizionare a medicamentelor falsificate și pentru a proteja siguranța pacienților. Legislația guvernează și vânzările prin internet și introduce noi dispozitive de siguranță și măsuri de trasabilitate, precum și sancțiuni pentru autorii contrafacerilor, pentru a preveni vânzarea medicamentelor falsificate către cetățenii Uniunii Europene.
<SPEAKER ID="235" NAME="Raül Romeva i Rueda" AFFILIATION="Verts/ALE">
în scris. - Pentru a putea garanta mai bine rețeaua de distribuție a medicamentelor, este crucial să avem definiții clare nu numai ale domeniului de aplicare, ci și ale diverșilor actori din lanțul de aprovizionare. Ce este un medicament falsificat? Ce este un ingredient activ sau un excipient? Propunerea Comisiei nu aduce claritatea necesară. Același lucru este valabil și pentru definițiile diverșilor actori din cadrul lanțului de aprovizionare, clarificând rolurile și responsabilitățile acestora. Este esențial să facem diferența între acești actori, care sunt deja recunoscuți oficial - rol care este considerat responsabil - și cei care nu sunt în această categorie, cu toate că sunt relevanți în ceea ce privește responsabilitatea lanțului de aprovizionare.
<P>
Prin urmare, este important să facem diferența între comercianți și intermediari, precum și să clarificăm rolurile și responsabilitățile lor. Același lucru este valabil și pentru alți actori, cum ar fi transportatorii și comercianții paraleli. Directiva ar trebui să prevină confuziile și nu ar trebui să permită existența zonelor "gri”. Ar trebui să identifice clar care sunt actorii care pot să-și desfășoare activitatea în acest domeniu și în ce condiții. Definiții mai clare vor conduce la o punere în aplicare mai simplă.
<SPEAKER ID="236" NAME="Daciana Octavia Sârbu" AFFILIATION="S&amp;D">
în scris. - Oportunitățile de comercializare a medicamentelor falsificate au sporit rapid în ultimii ani. Riscul tot mai mare ca aceste medicamente să pătrundă în lanțul de aprovizionare înseamnă că este urgent nevoie de actualizarea legislației. În special, se cunoaște că reglementarea vânzărilor prin internet este dificilă și poate fi rezolvată eficient numai la nivel internațional. Problema nu a fost abordată în propunerea Comisiei și, prin urmare, activitatea Comisiei ENVI a îmbunătățit-o substanțial, adăugând garanții importante pentru consumatorii care achiziționează medicamente online. Însă natura internetului înseamnă că nu putem să eliminăm riscul. Sensibilizarea consumatorilor în privința riscului trebuie îmbunătățită și, astfel, salut includerea campaniilor de sensibilizare a publicului, care au fost convenite ca parte a compromisului. Comisia este în situația unică de a coordona campaniile de educare a publicului și trebuie să se asigure că statele membre își îndeplinesc obligațiile în această privință.
<SPEAKER ID="237" NAME="Bart Staes" AFFILIATION="Verts/ALE">
în scris. - (NL) În UE există o creștere alarmantă a numărului de medicamente falsificate. Acestea pot să conțină substanțe de calitate inferioară, contrafăcute sau dozate necorespunzător, indiferent dacă sunt sau nu active, sau pot să nu conțină nicio substanță activă și, astfel, să reprezinte un adevărat pericol pentru pacient. Pentru industrie, costurile sociale directe și indirecte ale lipsei de acțiune în această privință se ridică, în mod sigur, la peste 10 miliarde de euro. Împreună cu Grupul Verzilor/Alianța Liberă Europeană din Parlamentul European, susțin acest acord. Acesta actualizează normele existente și introduce noi elemente de siguranță care asigură identificarea, autentificarea și trasabilitatea produselor, reglementând în același timp vânzarea medicamentelor prin internet. Aceasta este una dintre principalele căi prin care medicamentele falsificate ajung pe piața europeană. Se estimează că peste 50 % dintre medicamentele achiziționate prin internet de pe site-uri care nu își menționează adresa fizică reală sunt contrafăcute.
<P>
Prin urmare, trebuie să facem diferența dintre comenzile prin poștă sau farmaciile pe internet autorizate și lanțul de distribuție ilegal, care include achiziții prin internet necontrolate. O farmacie cu comandă prin poștă trebuie conectată la o farmacie înregistrată legal și trebuie să ne asigurăm că orice farmacie autorizată cu comandă prin poștă respectă toate cerințele legale aplicabile farmaciilor din statul membru unde este înființată în mod legal.
<SPEAKER ID="238" NAME="Catherine Stihler" AFFILIATION="S&amp;D">
în scris. - Am votat în favoarea acestui raport, care urmărește să prevină pătrunderea în lanțul legal de aprovizionare a medicamentelor falsificate prin sporirea armonizării, îmbunătățirea trasabilității și asigurarea faptului că sancțiunile sunt descurajatoare și eficiente. Siguranța pacienților trebuie să fie o prioritate atunci când este vorba de medicamente.
<SPEAKER ID="239" NAME="Thomas Ulmer" AFFILIATION="PPE">
în scris.- (DE) Am votat în favoarea raportului deoarece oferă noi baze pentru combaterea medicamentelor falsificate. A existat o trecere treptată, în primul rând, de la tipurile de medicamente care sunt susceptibile de falsificare pentru a include, apoi, alte medicamente în ambalaje sigure. Comercializarea medicamentelor este prevenită prin procedura interogării și clarificării. Este prevăzută o protecție îmbunătățită pentru consumatori. Costurile pentru industrie sunt controlabile.
<SPEAKER ID="240" NAME="Viktor Uspaskich" AFFILIATION="ALDE">
în scris. - (LT) Doamnelor și domnilor, numărul medicamentelor falsificate care pătrund în UE crește îngrozitor. Aceasta este o îngrijorare deosebită pentru țări ca Lituania, care face parte din granița de est a UE. Europa de Est este principala cale prin care sunt comercializate medicamente falsificate în valoare de miliarde. Aceasta este o problemă majoră - Comisia încadrează numărul de cutii de medicamente falsificate vândute anual în Europa în cadrul lanțului legal de aprovizionare în valoarea de 1,5 milioane. Și mai alarmant este faptul că numărul crește cu până la 20 %. Medicamentele falsificate sunt ucigași din umbră. Persoanele care le distribuie sunt infractori periculoși și ar trebui considerați astfel. Sancțiunile pentru medicamentele falsificate ar trebui să fie aceleași cu cele pentru traficul de droguri. Acest lucru va implica o coordonare îmbunătățită între diversele instituții naționale și internaționale. Trebuie să combatem vânzarea de medicamente falsificate online, pentru că internetul este una dintre principalele căi prin care medicamentele falsificate pătrund pe piața europeană. Conform Organizației Mondiale a Sănătății, 50 % dintre medicamentele comercializate online sunt falsificate. Cred că una dintre prioritățile noastre ar trebui să fie să atragem atenției publicului asupra riscurilor implicate de achiziționarea medicamentelor online.
<SPEAKER ID="241" NAME="Jaroslaw Leszek Walesa" AFFILIATION="PPE">
în scris. - (PL) Am votat în favoarea propunerii de rezoluție legislativă a Parlamentului European privind propunerea de directivă a Parlamentului European și a Consiliului de modificare a Directivei 2001/83/CE în privința prevenirii pătrunderii în lanțul legal de aprovizionare a medicamentelor care sunt falsificate în ceea ce privește identitatea, istoricul sau sursa acestora. Nu există nicio îndoială că apariția medicamentelor falsificate în canalele de distribuție oficiale reprezintă o amenințare pentru întregul sistem farmaceutic european, subminând încrederea cetățenilor în calitatea medicamentelor achiziționate în farmacii sau în alte puncte de comercializare legale.
<P>
În opinia mea, cel mai deranjant aspect este schimbarea profilului de risc. Până în prezent, produsele contrafăcute au ținut în special de medicamentele "de îngrijire”, în timp ce în prezent există o creștere dramatică a numărului de medicamente vitale contrafăcute. Prin urmare, este important să stabilim o definiție clară și neechivocă a "medicamentelor falsificate”, dar și să definim toate entitățile din cadrul lanțului de distribuție, cum ar fi comercianții și reprezentanții care trebuie să-și desfășoare activitatea pe baza unor permise și să respecte normele bunelor practici de producție, cum fac producătorii și distribuitorii. Având în vedere cele menționate, consider că este necesar și prioritar să susținem orice măsuri care vizează minimizarea acestei probleme.
<SPEAKER ID="243" NAME="Luís Paulo Alves" AFFILIATION="S&amp;D">
în scris. - (PT) Singurul motiv pentru care am votat în favoarea acestei propuneri de rezoluție l-a reprezentat angajamentul puternic al Comisiei de a îmbunătăți schemele de finanțare utilizate în prezent, pentru a garanta că întreprinderile mici și mijlocii (IMM-urile) beneficiază de un acces sporit la capital pentru a-și finanța propriile politici de creștere și inovare. Un aspect care prezintă relevanță în actualul context al crizei economice este eliminarea efectului birocrației din actualele programe de sprijin ale UE. Chiar dacă sunt de acord cu măsurile propuse în această rezoluție, aș dori să atrag atenția Comisiei asupra necesității de a avansa cu o măsură mai ambițioasă, inițiativa "Small Business Act”, pentru perioada de programare de după 2013. Ar trebui să avem în vedere faptul că, în situația de față, este mai important ca niciodată să se asigure un sprijin instituțional și financiar puternic pentru IMM-uri, deoarece ele reprezintă coloana vertebrală a economiei europene și nu vor reuși să crească decât cu ajutorul unor instrumente de finanțare adecvate și durabile.
<SPEAKER ID="244" NAME="Laima Liucija Andrikien" LANGUAGE="LT">
Am votat în favoarea acestei importante propuneri de rezoluție cu privire la aspectele practice referitoare la revizuirea instrumentelor UE, pentru a sprijini finanțarea IMM-urilor în perioada de programare următoare. Cele 23 de milioane de întreprinderi mici și mijlocii (IMM-uri) din UE, care reprezintă circa 99 % din totalul societăților comerciale și care asigură peste 100 de milioane de locuri de muncă, aduc o contribuție fundamentală la creșterea economică, coeziunea socială și crearea de locuri de muncă, constituie o sursă majoră de inovare și joacă un rol vital în menținerea și creșterea nivelului de ocupare a forței de muncă. Din nefericire, capacitatea limitată a IMM-urilor de a avea acces la fonduri este un impediment major în calea creării și dezvoltării acestora, în special pe fondul actualei crize financiare și economice. De aceea, susțin rezoluția și apelul acesteia pentru o creștere semnificativă a finanțării destinate instrumentelor financiare inovatoare cuprinse în bugetul UE, cu scopul de a răspunde nevoilor de finanțare ale IMM-urilor și în lumina Strategiei Europa 2020. Cu toate acestea, trebuie amintit faptul că actualele reglementări financiare ale UE privind utilizarea fondurilor și programelor europene sunt complicate în mod nejustificat, iar costurile în ceea ce privește timpul și banii necesari punerii în conformitate cu reglementările respective depășesc cu mult beneficiile pentru destinatarul final al finanțării. Prin urmare, sunt de acord cu solicitarea adresată Comisiei de a propune reglementări și orientări simplificate și mai puțin costisitoare, îndeosebi pentru programele destinate sprijinirii finanțării de dimensiuni reduse a IMM-urilor.
<SPEAKER ID="245" NAME="Roberta Angelilli" LANGUAGE="IT">
În octombrie anul trecut, Comisia Europeană a prezentat un document de politică intitulat "O politică industrială integrată pentru era globalizării”, care conține o serie de inițiative specifice destinate să dea un avânt puternic politicii industriale europene.
<P>
IMM-urile sunt, după cum le-a descris ieri comisarul Tajani în Parlament, "elementul vital” al dezvoltării economice. Un loc de muncă din patru depinde de sectorul industrial, la fel cum depind competitivitatea noastră la nivel mondial, inovația și cercetarea. Pentru eliminarea barierelor birocratice și simplificarea normelor, sunt necesare angajamentul și coordonarea între instituțiile naționale și europene, bănci și IMM-uri. S-au făcut mulți pași înainte în ultimele luni odată cu adoptarea Directivei privind întârzierea plăților, protecția mărcilor și a produselor, oportunitățile oferite dezvoltării economiei verzi și noile politici centrate pe turism, dar rămân încă multe lucruri de făcut.
<P>
Multe întreprinderi din UE sunt dependente de finanțări și stimulente comunitare, motiv pentru care accesul la credit trebuie garantat și îmbunătățit. De fapt, acesta este un obiectiv prioritar care sper că va fi abordat în profunzime în cadrul revizuirii Small Business Act, care va fi prezentat la 23 februarie la Roma de către însuși comisarul Tajani.
<SPEAKER ID="246" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestei propuneri de rezoluție. Întreprinderile mici și mijlocii (IMM-urile) din UE reprezintă aproximativ 99 % din totalul întreprinderilor și asigură 100 de milioane de locuri de muncă. Ele aduc o contribuție fundamentală la creșterea economică, coeziunea socială și crearea de locuri de muncă. Capacitatea limitată a IMM-urilor de a accesa fonduri constituie un obstacol major în calea creșterii lor, iar criza economică și financiară persistentă le-a îngrădit și mai mult accesul la finanțare. Sectorul bancar solicită mai multe garanții și prime de risc mai ridicate. Consider că disponibilitatea unor scheme de garantare a creditelor și împrumuturilor este crucială pentru a garanta viabilitatea acestui sector, creșterea și potențialul de a crea locuri de muncă. O atenție deosebită trebuie acordată împrumuturilor acordate IMM-urilor de Banca Europeană de Investiții, întrucât acestora li s-au alocat 15 miliarde în 2008, dar studiile arată că o foarte mică proporție a acestor bani a ajuns la IMM-uri, deoarece băncile care administrează împrumuturile în statele membre au înăsprit condițiile de creditare. Consider că Comisia Europeană trebuie să întreprindă măsurile necesare pentru a se asigura că finanțarea alocată ajunge la IMM-uri, garantând viabilitatea și dezvoltarea acestui sector deosebit de important.
<SPEAKER ID="247" NAME="George Becali" AFFILIATION="NI">
în scris. - Sunt impresionat de numărul de IMM-uri din Uniune, 23 de milioane, și de numărul de locuri de muncă oferite de acestea - 100 de milioane. Aceste cifre demonstrează clar că avem nevoie de consolidarea sistemului de finanțare pentru acest sector. Sistemul european de finanțare este însă pe cât de divers, pe atât de complicat. Sunt de acord cu inițiatorii acestei rezoluții, sistemul trebuie să fie cât mai coerent în perioada de finanțare 2014 - 2020. Susțin ideea inițiatorilor de a cere Comisiei să încurajeze statele membre să realizeze reformele necesare. Aceste IMM-uri se întâlnesc pe piața unică dar au condiții diferite de sprijin în mediile lor naționale. Cred, de asemenea, în utilitatea unui ghișeu unic pentru toate instrumentele financiare ale UE destinate IMM-urilor, ca o soluție de echilibrare a sistemelor naționale de sprijin cu cele europene.
<SPEAKER ID="247" NAME="Mara Bizzotto" LANGUAGE="IT">
Situația de urgență privind ocuparea forței de muncă este un motiv mai mult decât suficient pentru a adopta un text în care solicitarea de a aplica principiul subsidiarității în domeniul pensiilor să recunoască în sfârșit faptul că guvernele trebuie să fie actorii principali în reconstrucția Europei sociale. Numai o decizie curajoasă în favoarea democrației populare, bazată pe reforme ale muncii care să facă munca mai atractivă, bazată pe federalismul fișei de remunerație care să ia în considerare diversele costuri ale vieții din fiecare regiune a Europei - în funcție de care ar trebui reajustate atât pensiile, cât și salariile - ar reprezenta o adevărată schimbare în direcția renașterii. Țin să evidențiez rolul central al IMM-urilor în toate acestea. Ele există în număr mare în Europa, ceea ce înseamnă că sunt generatoare de locuri de muncă și sustenabilitate. Diminuarea costului muncii prin reducerea impozitelor, acordarea micilor noastre întreprinderi a posibilității de a-și continua activitatea și realizarea de investiții în regiune constituie măsuri indispensabile pentru a asigura egalizarea contribuțiilor pentru generațiile vârstnice și un viitor al certitudinii și calității vieții pentru noile generații.
<SPEAKER ID="248" NAME="Vilija Blinkevičiūt" AFFILIATION="S&amp;D">
în scris. - (LT) Nu trebuie să ignorăm faptul că un mare număr de întreprinderi mici și mijlocii (IMM-uri) vor continua să fie dependente în principal de credite și împrumuturi atunci când este vorba de finanțare externă. Trebuie să atragem atenția asupra faptului că un sector bancar din ce în ce mai sensibil în materie de capital și riscuri solicită mai multe garanții și prime de risc mai ridicate, ceea ce are ca rezultat o finanțare insuficientă și oportunități pierdute de afaceri și de angajare în acest sector extrem de mare al economiei. Având în vedere toate acestea, consider că disponibilitatea unor sisteme de garantare a creditelor și împrumuturilor este vitală pentru a exploata potențialul de creștere și de creare de locuri de muncă pe care îl oferă IMM-urile. De aceea, este necesar să se stimuleze programele existente la nivel național și la nivelul UE. Este foarte important să se implementeze în continuare instrumente de garanție în cadrul Programului pentru competitivitate și inovare (PCI), al Mecanismului de finanțare cu partajarea riscurilor din cadrul PC7 și al fondurilor structurale (JEREMIE). Implementarea lor corespunzătoare este îngreunată în prezent de proceduri administrative extrem de complexe; prin urmare, Comisia ar trebui să faciliteze utilizarea fondurilor structurale în combinație cu instrumentele de finanțare a IMM-urilor, în special pentru finanțarea fondurilor reînnoibile (revolving) pentru sistemele de garanție, evitând în același timp crearea de structuri care dublează sistemele existente.
<SPEAKER ID="249" NAME="Jan Březina" LANGUAGE="CS">
Având în vedere faptul că multe întreprinderi mici și mijlocii (IMM-uri) depind de credite și împrumuturi pentru finanțare externă, este necesar să se creeze scheme de garantare a creditelor și împrumuturilor și să se intensifice rolul Băncii Europene de Investiții în acest domeniu. Comisia ar trebui, de asemenea, să ia inițiativa de eliminare a barierelor din calea dezvoltării piețelor europene de capital de risc și de obligațiuni și să extindă mecanismele de partajare a riscurilor la investiții în capitalul propriu. Este nevoie așadar de o creștere a nivelului de conștientizare a riscurilor pe care le reprezintă multe sisteme naționale fiscale și de sprijin, care oferă stimulente puternice pentru finanțarea prin împrumuturi și descurajează finanțarea prin capital propriu. Complexitatea normelor financiare europene și ale orientărilor pentru instrumentele financiare europene este o problemă serioasă, în special atunci când fondurile și programele europene sunt utilizate pentru a sprijini întreprinderi individuale prin oferirea de fonduri relativ reduse. Timpul și banii cheltuiți pentru respectarea acestor norme sunt disproporționate comparativ cu beneficiile destinatarului final al finanțării. Caracterul fragmentat al programelor de sprijinire a IMM-urilor este la fel de problematic. Comisia ar trebui să asigure o mai mare coerență între programele CIP, PC7 și JEREMIE și să creeze un ghișeu unic unde IMM-urile să poată obține informații clare și cuprinzătoare cu privire la modalitatea de utilizare a acestor instrumente.
<SPEAKER ID="250" NAME="Maria Da Graça Carvalho" AFFILIATION="PPE">
în scris. - (PT) Cele 23 de milioane de întreprinderi mici și mijlocii (IMM-uri) din UE joacă un rol crucial în ceea ce privește creșterea economică, coeziunea socială și crearea de locuri de muncă. Consider că accesul limitat al IMM-urilor la finanțare este regretabil, iar această situație este agravată de actuala criză economică și financiară. Pentru ca potențialul de creștere și ocupare a forței de muncă oferit de IMM-uri să poată fi exploatat, este crucial să fie puse la dispoziție linii de credit și scheme de garantare. Salut crearea unui nou instrument de microfinanțare al UE pentru locuri de muncă "Progress”. Sprijin implementarea instrumentelor de garantare din cadrul Programului pentru competitivitate și inovare, a mecanismului de finanțare și partajare a riscurilor aferent PC7 și a fondurilor structurale, precum și inițiativa comună de sprijinire a instituțiilor de microfinanțare din Europa. Totuși, solicit Comisiei să se asigure că utilizarea fondurilor structurale devine mai ușoară și mai flexibilă în ceea ce privește schemele de finanțare a IMM-urilor. De asemenea, solicit o intensificare a finanțării pentru instrumentele financiare inovatoare cuprinse în bugetul UE, pentru elaborarea unor regulamente și orientări simplificate și mai puțin costisitoare.
<SPEAKER ID="251" NAME="Vasilica Viorica Dăncilă" AFFILIATION="S&amp;D">
în scris. - Consider că este necesară îmbunătățirea strategiilor, actelor și planurilor de acțiuni concrete ale Comisiei Europene pentru IMM-urile europene și susțin crearea unui nou instrument european de microfinanțare pentru ocuparea forței de muncă și de îmbunătățire a reglementarilor, a accesului IMM-urilor la piața unică și la finanțări.
<SPEAKER ID="252" NAME="Christine De Veyrac" LANGUAGE="FR">
Cu aproximativ 100 de milioane de locuri de muncă în Europa, IMM-urile constituie baza economiei europene. Cu toate acestea, doar 2 % dintre ele au acces la finanțare UE. Acesta este motivul pentru care am votat în favoarea propunerii de rezoluție adoptate de Parlamentul European, care invită în special să acordăm o atenție deosebită finanțării IMM-urilor în cadrul următoarei perioade de programare (2014-2020), prin utilizarea de instrumente financiare inovatoare. Salut mesajul clar transmis Comisiei și Consiliului de către Parlament: acesta le solicită să elimine obstacolele administrative care sunt foarte greu de depășit pentru micile întreprinderi și care le împiedică să aibă acces la fonduri și programe de sprijin ale UE.
<SPEAKER ID="253" NAME="Diane Dodds" AFFILIATION="NI">
în scris. - Întreprinderile mici și mijlocii vor juca un rol vital în relansarea economiilor din întreaga Europă, care înregistrează în prezent o contractare economică sau, în cel mai fericit caz, o creștere economică ușoară. În circumscripția mea electorală din Irlanda de Nord, 98 % din totalul întreprinderilor intră în categoria IMM-urilor. Este esențial ca IMM-urile să beneficieze de cât mai mult sprijin posibil pentru a juca un rol în redresarea economică. Și totuși, cu ce se confruntă ele în prezent? Se confruntă cu presiuni din partea băncilor atunci când vine vorba de creditul existent și viitor atât de necesar existenței lor. De aceea, UE trebuie să caute modalități prin care să încurajeze băncile să acorde împrumuturi, asigurând în același timp accesibilitatea mecanismelor create de UE pentru a veni în sprijinul IMM-urilor.
<P>
Actualele programe trebuie raționalizate și simplificate, facilitând aplicarea și accesul la acestea. Copleșite deja de nivelul uriaș al birocrației UE, numeroase IMM-uri cu mână de lucru limitată pur și simplu nu au capacitatea sau timpul necesar pentru a parcurge actualele proceduri de autorizare. Unele programe nici măcar nu sunt concepute de așa natură încât să răspundă nevoilor reale ale IMM-urilor. Programele derulate au potențialul de a oferi ajutor, însă acest ajutor trebuie să fie mai ușor de obținut.
<SPEAKER ID="254" NAME="Edite Estrela" AFFILIATION="S&amp;D">
în scris. - (PT) Am votat în favoarea acestei propuneri de rezoluție deoarece militez pentru o adaptare a accesului întreprinderilor mici și mijlocii la fondurile europene, care reprezintă un important mijloc pentru crearea și creșterea lor, având în vedere efectele actualei crize financiare și economice care a agravat problema accesului acestor întreprinderi la fonduri publice și private.
<SPEAKER ID="255" NAME="Diogo Feio" LANGUAGE="PT">
Există aproximativ 23 de milioane de întreprinderi mici și mijlocii (IMM-uri) în Uniunea Europeană. Importanța lor pentru economiile naționale și potențialul lor de creștere pentru piața muncii sunt de netăgăduit. Portugalia este un exemplu în acest sens: aproximativ 300 000 de IMM-uri reprezintă peste 99 % din numărul total de întreprinderi, iar acestea asigură în mod direct peste 2 milioane de locuri de muncă și realizează împreună o cifră de afaceri de aproximativ 170 de miliarde de euro. Ca urmare a recentei crize economice, capacitatea de finanțare a acestor IMM-uri, și așa limitată, s-a înrăutățit semnificativ, în special din cauza condițiilor de creditare și mai restrictive impuse de sectorul bancar. Funcționarea sistemelor de finanțare a IMM-urilor devine așadar cu atât mai esențială, în special printr-o mai mare alocare din bugetul Uniunii pentru Programul pentru competitivitate și inovare din cadrul fondurilor structurale și al PC7. De asemenea, este important să se corecteze treptat deficiențele pieței și să se elimine barierele administrative. Trebuie luate măsurile corecte la momentul oportun, astfel încât economiile naționale ale statelor membre să își poată valorifica potențialul de creștere și să contribuie la dezvoltarea pieței muncii; acest lucru va permite statelor membre să prospere și, astfel, să asigure coeziunea socială.
<SPEAKER ID="256" NAME="José Manuel Fernandes" AFFILIATION="PPE">
în scris. - (PT) Această propunere de rezoluție a Parlamentului European se referă la aspectele practice cu privire la revizuirea instrumentelor UE de sprijinire a finanțării întreprinderilor mici și mijlocii (IMM-uri) în următoarea perioadă de programare. La nivel european, numărul întreprinderilor mici a crescut semnificativ în ultimii ani. Acestea reprezintă deja 99 % din totalul lor, sunt responsabile pentru circa 100 de milioane de locuri de muncă și aduc o contribuție crucială la creșterea economică și coeziunea socială. În pofida acestei situații, accesul lor la finanțare este foarte dificil, iar acest lucru s-a agravat odată cu actuala criză financiară, în timpul căreia sectorul bancar a introdus niveluri ridicate de exigență pentru accesarea mecanismelor de finanțare.
<P>
De aceea, salut adoptarea acestei rezoluții și am speranța că vom asista la o întărire semnificativă a sistemelor de finanțare a IMM-urilor și la o simplificare a procedurilor administrative, în special prin reducerea numărului de programe și printr-o mai bună complementaritate între programele naționale și cele comunitare.
<SPEAKER ID="257" NAME="Ilda Figueiredo" AFFILIATION="GUE/NGL">
în scris. - (PT) Această propunere de rezoluție este foarte contradictorie având în vedere că, deși conține unele referințe pozitive privind măsurile necesare sprijinirii întreprinderilor mici și mijlocii (IMM-uri), legitimează și insistă asupra aceluiași tip de politici care stau la baza problemelor ce afectează în prezent IMM-urile, mai exact Pactul de stabilitate și de creștere (PSC), liberalizarea piețelor financiare și așa-numita concurență liberă. Toate acestea nu fac decât să protejeze grupurile de interese economice și financiare care practică prețuri ridicate pentru a obține profituri tot mai mari, fie prin acordarea de credite, fie prin fixarea prețurilor la energie și alte materii prime.
<P>
În momentul de față, se impune o schimbare efectivă a politicilor Uniunii. A sosit momentul să abandonăm PSC și criteriile sale iraționale și să îl înlocuim cu un veritabil pact pentru ocuparea forței de muncă și progres social care să stimuleze investițiile la scară mică, care să ofere microîntreprinderilor șansa de a crește și, în special, de a sprijini grupurile - de exemplu, tinerii antreprenori - care întâmpină probleme în a găsi oportunități de creditare pentru ideile lor de afaceri; și care să promoveze ocuparea forței de muncă cu drepturi și cu condiții de viață mai bune, astfel încât puterea de cumpărare a populației să crească.
<SPEAKER ID="258" NAME="Elisabetta Gardini" LANGUAGE="IT">
Cred că această propunere de rezoluție constituie, în anumite privințe, o acțiune întârziată pentru un sector economic - cel al întreprinderilor mici și mijlocii - care joacă un rol semnificativ în economia UE. O revizuire a instrumentelor de sprijin se dovedește, de asemenea, oportună în contextul unei crize economice care a avut un efect deosebit de virulent asupra IMM-urilor, după cum o atestă în mod grăitor cele 3 250 000 de locuri de muncă pierdute numai în perioada 2009-2010 (mai mult de o treime dintre noile locuri de muncă pe care acest sector le-a creat). În acest context, consider că este important să accentuăm cooperarea între Comisia Europeană și Banca Europeană, sprijinind în principal acele investiții de natură să maximizeze eficacitatea programelor de finanțare pentru IMM-uri. În special, este necesar să se garanteze continuitatea creditului prin intervenții în materie de lichidități și cerințe de capital, precum și prin inițiative noi în trei domenii strategice pentru relansarea competitivității întreprinderilor într-o fază încă dificilă, dar cu siguranță orientată mai mult în direcția dezvoltării: internalizare, inovare și creștere dimensională. Prin directiva sa împotriva întârzierii plăților din partea autorităților publice, Europa a transmis deja un semnal important pentru sprijinirea IMM-urilor și, dacă se dorește stimularea creșterii economice în Europa, este de dorit să se continue în această direcție.
<SPEAKER ID="259" NAME="Louis Grech" AFFILIATION="S&amp;D">
în scris. - IMM-urile formează o parte esențială a coloanei vertebrale a economiei europene și reprezintă forța care pune în mișcare crearea de locuri de muncă, creșterea economică, coeziunea socială și inovația în Europa. Participarea și rolul activ al IMM-urilor sunt cruciale pentru creșterea competitivității pe piața unică. Ca urmare a crizei financiare, a devenit evident că piețele financiare europene sunt în prezent incapabile să ofere IMM-urilor mecanisme de finanțare adecvate. Micile întreprinderi inovatoare și orientate spre creștere au nevoie să obțină capital propriu din surse externe, deoarece fie nu dispun de resurse financiare proprii, fie nu pot accesa mecanisme de creditare bancară. Ar trebui sprijinit un mediu mai favorabil afacerilor pentru microîntreprinderi și întreprinderile meșteșugărești prin promovarea unor servicii de sprijin de înaltă calitate, prin măsuri juridice și fiscale mai eficiente și o protecție socială pentru noii antreprenori.
<P>
Prin intermediul unor instrumente financiare mai adecvate și mai durabile, ar trebui să se garanteze că IMM-urile au un acces mai bun la capital. Comisia ar trebui să-și dubleze eforturile în vederea eliminării birocrației din sistemele de sprijin existente ale UE și a facilitării operațiunilor bancare transfrontaliere, prin îndepărtarea tuturor obstacolelor existente care împiedică concurența între sistemele de compensare și decontare și prin aplicarea normelor comerciale comune. Comisia ar trebui să realizeze un studiu comparativ cu privire la ceea ce se află în prezent la dispoziția IMM-urilor pe piața investițiilor în capital propriu și care sunt nevoile lor reale.
<SPEAKER ID="260" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document deoarece 23 de milioane de întreprinderi mici și mijlocii (IMM-uri), care reprezintă circa 99 % din totalul întreprinderilor europene și care asigură peste 100 de milioane de locuri de muncă, aduc o contribuție fundamentală creșterii economice, coeziunii sociale și creării de locuri de muncă, sunt o importantă sursă de inovare și joacă un rol vital în menținerea și creșterea nivelului de ocupare a forței de muncă. Din păcate, capacitatea limitată a IMM-urilor de a accesa fonduri reprezintă un obstacol major în calea creării și creșterii lor, iar actuala criză financiară și economică a agravat această problemă. Sectorul bancar solicită mai multe garanții și prime de risc mai ridicate, iar aceste cerințe au drept rezultat o finanțare insuficientă și oportunități pierdute de afaceri și de angajare în acest sector extrem de mare al economiei. Disponibilitatea unor scheme de garantare a creditelor și împrumuturilor este crucială pentru exploatarea potențialului de creștere și creare de locuri de muncă oferit de IMM-uri. Sunt de acord că trebuie să depunem toate eforturile pentru a ne asigura că mecanismele financiare existente sunt puse în aplicare în mod eficient atât la nivel național, cât și la nivelul UE, prin simplificarea procedurilor administrative și facilitarea utilizării fondurilor structurale.
<SPEAKER ID="261" NAME="Tunne Kelam" AFFILIATION="PPE">
în scris. - Am votat în favoarea acestei rezoluții deoarece scoate la lumină una dintre probleme cruciale cu care ne confruntăm în prezent. Criza din sectorul bancar a generat garanții colaterale și prime de risc mai ridicate, ceea ce a făcut mult mai dificilă obținerea de credite de start-up și alte resurse financiare. Nu ne putem permite ca IMM-urile să sufere din cauza unor poveri mai mari și a unor costuri administrative mai ridicate. Nu ne putem permite ca IMM-urile să ajungă în stare de faliment din cauza birocrației și din cauza normelor mai aspre din sectorul financiar. IMM-urile sunt motorul economiilor noastre - ele nu ar trebui pedepsite pentru proasta gestionare ce caracterizează sectorul financiar. Este important să adoptăm astfel de rezoluții suficient de des încât să reamintim - nouă înșine, Comisiei și statelor membre - obligația noastră de a garanta o economie durabilă. Acest lucru este posibil numai cu IMM-uri durabile.
<SPEAKER ID="262" NAME="Jürgen Klute" AFFILIATION="GUE/NGL">
în scris. - (DE) Sprijinul acordat întreprinderilor mici și mijlocii va proteja un număr mare de locuri de muncă și va dezvolta potențialul de inovare al economiei europene. De aceea, este absolut oportun să se asigure furnizarea rezonabilă a capitalului de credit pentru aceste întreprinderi, căci numai atunci vor putea acestea să facă investițiile necesare. Pe de altă parte, o creștere a capitalului de risc, invocată de Parlamentul European, trebuie, în principiu, respinsă. În loc să oblige băncile să susțină economia reală prin acordarea creditului corespunzător, Parlamentul afirmă necesitatea ca întreprinderile mici și mijlocii să obțină mai ușor contribuții din partea fondurilor de investiții și a societăților de capital privat de pe piețele de capital.
<P>
Cu un moto de genul "lăcuste pentru toți”, propunerea de rezoluție invită pe alocuri la facilitarea relațiilor de afaceri între IMM-uri și societățile de capital privat. Acest lucru ar transforma mai ales micile întreprinderi în pionii investitorilor într-o și mai mare măsură decât în prezent. Acești investitori caută de cele mai multe ori să obțină profituri absurd de ridicate pe care, de obicei, nu le pot obține decât prin fracționarea întreprinderilor însușite și vânzarea lor bucată cu bucată.
<SPEAKER ID="263" NAME="Giovanni La Via" LANGUAGE="IT">
Întreprinderile europene mici și mijlocii aduc o contribuție majoră la creșterea economică a Uniunii Europene. Există 23 de milioane de IMM-uri, cifră ce reprezintă 99 % din întreprinderile europene. Aceste cifre explică singure motivul pentru care dorim și trebuie să protejăm aceste întreprinderi, care reprezintă adevăratul motor al economiei noastre. Prin propunerea de rezoluție votată astăzi, am încercat să transmitem un mesaj clar Comisiei: aceste întreprinderi nu trebuie abandonate. Motiv pentru care, prin votul meu în favoarea sa, solicităm o creștere a finanțărilor pentru IMM-uri, cerem o simplificare birocratică și o adaptare la standardele cerute, pentru a obține finanțări de pe urma cărora IMM-urile să profite efectiv, precum și o suplimentare a fondurilor destinate cercetării. Criza economică abătută asupra Europei în ultimii ani trebuie depășită, dar numai prin sprijinirea acestor întreprinderi putem spera într-o relansare a economiei noastre.
<SPEAKER ID="264" NAME="David Martin" AFFILIATION="S&amp;D">
în scris. - Am votat în favoarea acestei rezoluții care sprijină puternic implementarea instrumentelor de garantare în cadrul Programului pentru competitivitate și inovare (CIP), al mecanismului de finanțare cu partajarea riscurilor din cadrul PC7 și al fondurilor structurale (JEREMIE), cu scopul de a spori posibilitățile de creditare a IMM-urilor, precum și în cadrul inițiativei JASMINE de sprijinire a instituțiilor microfinanciare; rezoluția subliniază, de asemenea, că implementarea adecvată a acestor instrumente este în prezent împiedicată de proceduri administrative excesiv de complexe și solicită Comisiei să faciliteze utilizarea fondurilor structurale în combinație cu instrumentele de finanțare a IMM-urilor, în special pentru finanțarea fondurilor reînnoibile (de tip revolving), evitând în același timp crearea de structuri care se suprapun sistemelor existente, de exemplu la nivel național.
<SPEAKER ID="265" NAME="Nuno Melo" LANGUAGE="PT">
Există în UE 23 de milioane de întreprinderi mici și mijlocii (IMM-uri), echivalentul a 99 % din numărul total de întreprinderi și a peste 100 de milioane de locuri de muncă. Acestea aduc o contribuție vitală la creșterea economică, coeziunea socială și crearea de locuri de muncă, oferă o importantă sursă de inovare și sunt vitale pentru menținerea și creșterea nivelului de ocupare a forței de muncă.
<P>
În schimb, acestea nu dispun de prea multe opțiuni atunci când este vorba de accesarea fondurilor, iar acest lucru reprezintă un obstacol major în calea creării și creșterii lor. Criza economică și financiară actuală agravează și mai mult problema. În contextul Strategiei Europa 2020, pentru a răspunde cerințelor financiare ale IMM-urilor, este așadar crucială o creștere substanțială a nivelului de finanțare destinată instrumentelor financiare inovatoare.
<SPEAKER ID="266" NAME="Louis Michel" LANGUAGE="FR">
Întreprinderile mici și mijlocii aduc o contribuție fundamentală la creștere și coeziune socială și joacă un rol crucial în menținerea și creșterea nivelului de ocupare a forței de muncă. Din păcate, capacitatea limitată a IMM-urilor de a accesa fonduri constituie un obstacol major în calea creării și creșterii lor, iar actuala criză economică și financiară a agravat această problemă. Băncile manifestă tot mai multă reticență în a finanța proiecte de afaceri, produse inovatoare sau transferuri de întreprinderi care prezintă un plus de riscuri. Trebuie așadar să întărim funcționarea schemelor de finanțare a IMM-urilor, să sprijinim continuarea implementării instrumentelor de garantare și să creștem nivelul de finanțare a instrumentelor financiare inovatoare. Întreprinderile trebuie să aibă un acces mai bun la instrumente financiare bazate pe capital propriu. Complexitatea reglementărilor financiare și a poverilor administrative constituie și ele un obstacol în calea dezvoltării IMM-urilor; de aceea, este important să se elimine orice bariere administrative și să se propună reglementări și orientări simplificate și mai puțin costisitoare.
<SPEAKER ID="267" NAME="Alexander Mirsky" AFFILIATION="S&amp;D">
în scris. - Aceasta este cea mai utilă rezoluție pentru întreaga perioadă 2009 - 2011. Sper foarte mult că autorii rezoluției vor continua în această direcție și vor avea în vedere chestiuni legate de atenuarea sarcinii fiscale impuse întreprinderilor mici și mijlocii, astfel încât să fie puse la dispoziție credite cu dobândă redusă, să se intensifice comunicarea între structurile de finanțare ale UE și IMM-uri și, în cele din urmă, să se monitorizeze situația în regiunile periferice ale UE, cum ar fi Latgale (Letonia). Guvernul realizează în prezent o acțiune bine planificată și calculată de lichidare a IMM-urilor din Latgale prin blocarea accesului la informațiile despre fondurile de stabilizare, prin majorarea impozitelor și înmulțirea organelor fiscale de control represiv. Toate acestea conduc la eliminarea bazei de impozitare; drept urmare, Letonia se află astăzi în pragul falimentului.
<SPEAKER ID="268" NAME="Andreas Mölzer" AFFILIATION="NI">
în scris. - (DE) Întreprinderile mici și mijlocii asigură 100 de milioane de locuri de muncă în UE. Ca urmare a crizei însă, aceste întreprinderi se confruntă din ce în ce mai mult cu problema finanțării, deoarece majoritatea acestora sunt finanțate din surse externe. Băncile nu le oferă acestora credit decât în condițiile stricte ale unui împrumut subvenționat. Ar fi bine ca soluțiile oferite în acest sens să implice cât mai puțină birocrație posibil și să răspundă cerințelor ambelor părți. Am votat în favoarea raportului deoarece consider că, pentru o economie stabilă, IMM-urile ar trebui sprijinite financiar.
<SPEAKER ID="269" NAME="Rolandas Paksas" AFFILIATION="EFD">
în scris. - (LT) Am votat în favoarea acestui proiect de propunere de rezoluție deoarece întreprinderile mici și mijlocii (IMM-urile) aduc o contribuție fundamentală în procesul de creștere economică, coeziune socială, creare de locuri de muncă și inovare. Este foarte important să se creeze instrumente eficace de sprijinire a finanțării IMM-urilor, acordând o atenție specială instrumentelor financiare de tip "mezanin” în perioada de programare următoare, ceea ce ar elimina obstacolele din calea finanțării și ar promova crearea și creșterea de întreprinderi noi inovatoare, asigurând un acces sporit la piețele europene de capital de risc și de obligațiuni, eliminând în același timp barierele aflate în calea dezvoltării acestor piețe. Sunt de acord cu propunerea care vizează crearea unor condiții mai bune pentru ca întreprinderile noi și cele inovatoare să aibă acces la capital privat. Trebuie să depunem toate eforturile pentru a garanta că mecanismele de finanțare existente sunt implementate în mod eficient atât la nivel național, cât și la nivel comunitar, prin simplificarea procedurilor administrative și facilitarea utilizării fondurilor structurale. Este foarte important ca statele membre să implementeze reforme fundamentale în ceea ce privește sistemele de impozitare și de sprijin aplicabile IMM-urilor. De asemenea, este necesar un nivel crescut de finanțare de la bugetul UE pentru instrumente financiare inovatoare, alocând mai multe fonduri Programului pentru competitivitate și inovare. De asemenea, trebuie limitate obstacolele pentru IMM-uri, prin raționalizarea gestionării în materie de instrumente financiare inovatoare, coordonarea programelor de finanțare a IMM-urilor și crearea unui ghișeu unic.
<SPEAKER ID="270" NAME="Georgios Papanikolaou" LANGUAGE="EL">
Am votat în favoarea propunerii de rezoluție pentru a sprijini finanțarea IMM-urilor în perioada de programare următoare. Întreprinderile mici și mijlocii și întreprinderile familiale formează coloana vertebrală a celor mai multe dintre economiile europene. Ele reprezintă atelierele care produc idei inovatoare și produse originale. Ele sunt totodată întreprinderile care au potențat dintotdeauna creșterea economică. În Grecia mai ales, această categorie de întreprinderi, care reprezintă majoritatea covârșitoare a activităților comerciale din această țară, are nevoie de sprijin în contextul actualei recesiuni. Parlamentul European dorește să afirme clar prin această propunere de rezoluție că noua generație de programe UE destinate întreprinderilor mici și mijlocii trebuie să se clădească pe noua realitate din Europa și să vizeze facilitarea accesului la împrumuturi pentru întreprinderile mici și mijlocii și crearea unor instrumente de finanțare flexibile, cum ar fi microfinanțarea.
<SPEAKER ID="271" NAME="Maria do Céu Patrão Neves" LANGUAGE="PT">
Această propunere de rezoluție cu privire la aspectele practice ale revizuirii instrumentelor UE de sprijinire a finanțării întreprinderilor mici și mijlocii (IMM-uri) în următoarea perioadă de programare este esențială în contextul actual. De fapt, capacitatea limitată a IMM-urilor de a avea acces la finanțare este un obstacol major în calea creării și creșterii lor. Criza financiară și economică actuală a agravat problema accesului IMM-urilor la finanțare. Dacă avem în vedere faptul că IMM-urile contribuie la creșterea economică, coeziunea socială și crearea de locuri de muncă; sunt o sursă majoră de inovare și joacă un rol vital în creșterea nivelului de ocupare a forței de muncă, putem înțelege importanța amendamentelor propuse la acest cadru juridic, amendamente care vizează ameliorarea funcționării schemelor de finanțare a IMM-urilor. Din motivele menționate mai sus, am votat în favoarea acestei rezoluții.
<SPEAKER ID="272" NAME="Raül Romeva i Rueda" AFFILIATION="Verts/ALE">
în scris. - Parlamentul European remarcă faptul că un număr mare de IMM-uri vor continua să depindă în principal de credite și împrumuturi atunci când este vorba de finanțare externă; își exprimă îngrijorarea față de faptul că un sector bancar din ce în ce mai sensibil în materie de capital și riscuri solicită mai multe garanții și prime de risc mai ridicate, ceea ce are ca rezultat o finanțare insuficientă și oportunități pierdute de afaceri și de angajare în acest sector extrem de mare al economiei; consideră deci că este esențial să existe sisteme de garantare a creditelor și împrumuturilor pentru a exploata potențialul de creștere și de creare de locuri de muncă al IMM-urilor; afirmă necesitatea mobilizării programelor existente la nivel național și comunitar și sprijină rolul important pe care îl joacă împrumuturile acordate IMM-urilor de către BEI.
<SPEAKER ID="273" NAME="Licia Ronzulli" LANGUAGE="IT">
Am votat în favoarea acestui text deoarece consider că poate ajuta într-o oarecare măsură cele peste 23 de milioane de întreprinderi mici și mijlocii, care aduc o contribuție crucială la creșterea economică și coeziunea socială a Uniunii Europene prin cele 100 de milioane de locuri de muncă pe care le asigură. Mult prea des în ultimii ani, băncile au cerut garanții tot mai mari din partea IMM-urilor care necesită capital pentru a-și extinde sau relansa activitatea.
<P>
Din acest motiv, este necesară o creștere semnificativă a instrumentelor financiare care pot veni în sprijinul acestei realități, încurajând implementarea unor instrumente care să permită, de exemplu, repartizarea riscurilor în rândul diferitelor părți interesate. Mai mult, complexitatea reglementărilor financiare ale Uniunii Europene comportă deseori costuri enorme în materie de timp și bani, numai pentru sarcini birocratice. Acum, că am convenit asupra orientărilor, statelor membre le revine sarcina de a adopta măsuri ad-hoc pentru a relansa și sprijini realitatea specifică a propriilor IMM-uri, alimentând creșterea unui sector care, singur, reprezintă peste 90 % din toate întreprinderile Uniunii și care constituie forța motrice a economiei noastre.
<SPEAKER ID="274" NAME="Vilja Savisaar-Toomast" AFFILIATION="ALDE">
în scris. - (ET) Am votat astăzi în favoarea propunerii de rezoluție care sprijină finanțarea întreprinderilor mici și mijlocii (IMM). Având în vedere situația IMM-urilor, utilizarea resurselor Uniunii Europene trebuie să capete un plus de eficacitate, pentru a garanta că această criză a lichidităților care s-a suprapus crizei financiare, criză ce avea să aibă consecințe îndeosebi asupra IMM-urilor, nu se va repeta. Atât în Estonia, cât și în Uniunea Europeană în ansamblu, IMM-urile reprezintă 99 % din totalul întreprinderilor; de aceea, este important ca această majoritate specială să aibă acces la sprijin financiar, îndeosebi în perioade de criză. Sper cu sinceritate că atât Uniunea Europeană, cât și IMM-urile vor aduce economia europeană la un nivel ascendent și că, în viitor, vom fi mai bine pregătiți pentru a face față oricărei noi crize.
<SPEAKER ID="275" NAME="Csanád Szegedi" AFFILIATION="NI">
în scris. - (HU) Am votat în favoarea amendamentului 6 al propunerii. Consider că întreprinderile noi și cele inovatoare trebuie sprijinite pentru a le asigura un acces mai bun la instrumente financiare bazate pe capital propriu. Comisia ar trebui să pună un accent mai puternic pe programele și instrumentele financiare programate pentru perioada următoare și pe sprijinirea acestor instrumente prin intermediul fondurilor și mecanismelor de partajare a riscurilor.
<SPEAKER ID="276" NAME="Nuno Teixeira" LANGUAGE="PT">
Întreprinderile mici și mijlocii (IMM-urile) sunt un element esențial al creșterii economice și al creării de locuri de muncă în Uniunea Europeană (UE): ele asigură peste 100 de milioane de locuri de muncă și joacă un rol crucial în promovarea coeziunii sociale. Din păcate, accesul acestor întreprinderi la credite și împrumuturi este limitat, iar criza economică agravează situația, devenită deja extrem de complicată din cauza sarcinilor administrative. Încercarea de ameliorare a modului în care funcționează sistemele de finanțare a IMM-urilor o consider, în mare, pozitivă. Cred că o astfel de încercare trebuie să includă un rol crescut al Băncii Europene de Investiții (BEI) în ceea ce privește schema de creditare, precum și implementarea instrumentelor care există deja în cadrul Programului pentru competitivitate și inovare, al programului de Resurse europene comune pentru microîntreprinderi și întreprinderi mici și mijlocii (Jeremie) și al programului de Acțiune comună de sprijinire a instituțiilor microfinanciare din Europa (Jasmine).
<P>
Militez, de asemenea, pentru simplificarea accesului IMM-urilor la fondurile structurale, mai ales în ceea ce privește schemele de garanții, în vederea prevenirii suprapunerii lor. De asemenea, ar fi de dorit să se aibă în vedere instrumente financiare noi și eficace pentru următorul cadru financiar multianual, de exemplu instrumente comune cu BEI.
<SPEAKER ID="277" NAME="Viktor Uspaskich" AFFILIATION="ALDE">
în scris. - (LT) Întreprinderile mici și mijlocii (IMM-urile) sunt coloana vertebrală a societății noastre și motorul economiei noastre. În Lituania, ca în toată Uniunea Europeană, IMM-urile reprezintă 99 % din totalul societăților. IMM-urile creează peste 70 % din locurile de muncă pentru lituanieni. IMM-urile aduc o contribuție fundamentală la realizarea obiectivelor Tratatului de la Lisabona, deoarece promovează inovația, competitivitatea, coeziunea socială și crearea de locuri de muncă. Este așadar important să se creeze un mediu în care acestea să se poată dezvolta. IMM-urile, dar și întreprinderile noi și cele inovatoare trebuie să beneficieze de un acces mai bun la instrumentele de finanțare ale UE. Disponibilitatea unor scheme de garantare a creditelor și împrumuturilor este crucială pentru exploatarea potențialului de creștere și creare de locuri de muncă oferit de IMM-uri. În momentul de față, multe planuri de investiții riscă să nu fie realizate din cauza realității incerte și a lipsei finanțării. De aceea, este important ca băncile să crească furnizarea de lichidități și să susțină investițiile în economia reală. Este, de asemenea, important să se sprijine piețele de capital propriu pentru societățile noi și întreprinderile inovatoare. Trebuie să depunem eforturi mai consistente în vederea eliminării obstacolelor administrative. Acest lucru va presupune o gestionare progresivă și o economie corelată cu instrumente financiare inovatoare.
<SPEAKER ID="278" NAME="Derek Vaughan" AFFILIATION="S&amp;D">
în scris. - Întreprinderile mici și mijlocii (IMM-urile) reprezintă circa 99 % din totalul societăților comerciale din Uniunea Europeană, contribuind masiv la economia europeană prin inovație, creștere economică și crearea a peste 100 de milioane de locuri de muncă. Votul meu în favoarea acestui raport reflectă importanța de a permite IMM-urilor să funcționeze într-o manieră care să nu fie complicată excesiv prin regulamente, ci una care să încurajeze eficacitatea, flexibilitatea și investițiile.
<P>
Recunosc că s-au făcut progrese în vederea atenuării sarcinii financiare și administrative impuse asupra IMM-urilor, cum ar fi constituirea în 2010 a Forumului privind finanțarea IMM-urilor, dar îndemn Comisia să facă mai mult pentru a crea o economie mai competitivă și mai accesibilă pentru IMM-uri, care sunt vitale pentru succesul economiei Europei.
<P>
Trebuie să existe stimulente care să încurajeze reformele necesare ale sistemelor financiare din statele membre, trebuie făcute investiții care să cultive inovația în cadrul IMM-urilor, iar sistemele administrative trebuie să acționeze în favoarea, nu în detrimentul acestor întreprinderi, contribuind la crearea unei economii europene mai stabile și mai variate.
<SPEAKER ID="279" NAME="Artur Zasada" LANGUAGE="PL">
Salut rezultatele votului de astăzi. Se preconizează că aproximativ 70 % din fondurile UE pentru antreprenori vor fi deblocate utilizând fondurile de împrumut. Subvențiile nerambursabile vor fi rezervate în mod prioritar proiectelor cu risc ridicat, care obțin cu greutate împrumuturi. Conform experților, asistența furnizată sub forma unui împrumut preferențial sau a unei garanții este de preferat pe termen lung, comparativ cu ajutorul nerambursabil. Antreprenorii au mai puține avantaje de pe urma împrumuturilor preferențiale. Cu toate acestea, mult mai multe întreprinderi pot să beneficieze de aceste împrumuturi, iar sistemul de creditare, odată alimentat cu bani, ar trebui, teoretic, să lucreze pe termen nedefinit.
<P>
De aceea, subscriu ideii ca, după 2014, 70-80 % din sprijinul acordat antreprenorilor să fie plătit sub formă de împrumuturi și garanții, iar restul sub formă de subvenții nerambursabile. Acestea din urmă vor fi rezervate pentru sprijinirea proiectelor inovatoare cu risc ridicat sau, cu alte cuvinte, a celor care ar avea dificultăți în a îndeplini condițiile care dau dreptul la un împrumut.
<SPEAKER ID="281" NAME="Luís Paulo Alves" LANGUAGE="PT">
Viitorul pensiilor opiniei publice europene reprezintă una dintre provocările esențiale pentru viitorul Europei și recunosc dificultățile cu care se confruntă sistemele de pensii ale statelor membre.
<P>
Cu toate acestea, nu sunt de acord că singura modalitate de a rezolva problema este de a contribui și de a munci mai mult și de a primi mai puțin pe perioada pensionării. De asemenea, aș sublinia și faptul că statele membre sunt principalele responsabile pentru pensii. Cu toate acestea, Uniunea Europeană poate adăuga valoare furnizând coordonarea între diversele scheme și partajând cele mai bune practici, întrucât deține competența și în domeniul portabilității pensiilor și al monitorizării instituțiilor pentru furnizarea pensiilor ocupaționale (Directiva IFPO).
<P>
Votez în favoarea acestui raport doar datorită compromisului realizat pe baza a peste 450 de amendamente, care includ o parte dintre principalele preocupări privind Cartea albă. De asemenea, aș lansa avertismentul privind faptul că putem obține un sistem de pensii decent și viabil doar prin combaterea unei economii cu locuri de muncă precare, slab plătite și de o slabă calitate. Pensiile finanțate trebuie să se bazeze pe solidaritate, iar regulamentele comunitare trebuie să ia în considerare acest lucru.
<SPEAKER ID="282" NAME="Laima Liucija Andrikien" AFFILIATION="PPE">
în scris. - (LT) Am votat în favoarea acestei rezoluții extrem de importante privind sistemele europene de pensii. Europa îmbătrânește și, datorită înrăutățirii situației demografice și al declinului în rata natalității, numărul de persoane aflate la vârsta de pensionare este în continuă creștere. Prin urmare, importanța asigurărilor sociale și a fondurilor pentru pensii crește fără îndoială, în special din cauza crizei economice actuale. Oamenii trebuie să se simtă în siguranță la bătrânețe, iar acest lucru se poate obține cu ajutorul unor sisteme de pensii stabile și fiabile. În prezent, în Uniunea Europeană există 100 de sisteme de pensii diferite. Datorită diferențelor majore din cadrul statelor membre, cetățenii UE se simt pe picior de inegalitate. Cei care au lucrat din greu toată viața lor, în special în noile state membre UE, primesc pensii de dimensiuni diferite în comparație cu cetățenii din vechile state membre UE. Acest lucru îi face să se simtă cetățeni de categoria a doua. Fără îndoială, reglementarea sistemelor de pensii este o problemă a statelor membre, dar este clar că în acest domeniu trebuie să existe o mai mare coordonare a Uniunii Europene. UE nu trebuie să fie indiferentă față de cei care au nevoie cel mai mult de ajutorul nostru: persoanele cu handicap, șomerii și pensionarii. În interesul bunăstării cetățenilor săi și prin intermediul statelor membre, Uniunea Europeană trebuie să încerce să echilibreze sistemele de pensii. Fără îndoială, acest lucru ar contribui la îmbunătățirea standardelor de trai ale oamenilor și la creșterea economică a UE.
<SPEAKER ID="283" NAME="Elena Oana Antonescu" AFFILIATION="PPE">
în scris. - În Uniunea Europeană, numărul de pensionari este în creștere datorită creșterii speranței de viață. Sistemele de pensii sunt în competența statelor membre, existând reguli diferite privind vârsta de pensionare și banii cheltuiți pentru securitatea socială. Criza financiară a dus la o creștere a șomajului, a sărăciei și a excluziunii sociale, la creșterea deficitelor bugetare și la probleme legate de finanțarea pensiilor și a demonstrat fragilitatea anumitor sisteme de finanțare. Preponderența locurilor de muncă temporare a redus nivelul contribuțiilor la sistemele de pensii, dăunând stabilității acestora. Fără a pune la îndoială prerogativele statelor și fără a sugera că un singur model s-ar potrivi tuturor, raportul Parlamentului European și Cartea verde a Comisiei Europene cer menținerea unor sisteme de pensii adaptate nevoilor cetățenilor.
<P>
Consider că solidaritatea între state și între generații reprezintă un aspect important pentru succesul politicilor comunitare. La nivel european, sunt coordonate aspecte ale sistemelor de pensii legate de funcționarea pieții interne, respectarea cerințelor Pactului de stabilitate și creștere și Strategia 2020. Am votat în favoarea acestui raport care favorizează efortul statelor membre de a răspunde așteptărilor cetățenilor privind un sistem de pensii adecvat, viabil și sigur.
<SPEAKER ID="284" NAME="Liam Aylward" AFFILIATION="ALDE">
în scris. - (GA) Populația europeană îmbătrânește și în curând categoria de vârstă de "55 de ani și peste” va fi cea mai mare categorie de vârstă din UE. Deși în prezent proporția este de patru salariați la fiecare persoană cu vârsta de peste 65 de ani, aceasta se va înjumătăți până în 2050.
<P>
Am votat în favoarea acestui raport oportun. Deși statele membre au responsabilitatea de a decide privind problemele din domeniul pensiilor, UE și statele membre trebuie să colaboreze pentru a dezvolta un sistem definit, durabil și viabil financiar. Forța de muncă din prezent este în special mobilă; prin urmare, este imperativ ca pensiile să poată fi transferate de la un stat membru la altul. Sistemele de pensii trebuie aduse la zi, astfel încât să fie flexibile, transparente și accesibile. Trebuie furnizate informații privind opțiunile disponibile și diversele aspecte ale diferitelor tipuri de pensie.
<P>
Sprijin afirmațiile raportului care pun un mai mare accent pe educația financiară și pe încurajarea conștientizării economisirilor pentru o pensie.
<SPEAKER ID="285" NAME="Zigmantas Balčytis" AFFILIATION="S&amp;D">
în scris. - (LT) Uniunea Europeană se confruntă cu provocări uriașe, una dintre cele mai importante fiind îmbătrânirea populației. Durata de viață este în creștere datorită tendințelor demografice în schimbare, iar persoanele mai în vârstă rămân sănătoase și active și participă în societate o perioadă mai îndelungată de timp. În același timp, datorită ratei scăzute a natalității, numărul de persoane aflate în câmpul muncii va scădea și, prin urmare, sistemele de asigurări sociale ale statelor membre se vor confrunta cu mari dificultăți. Criza financiară a dus la o creștere a șomajului, a sărăciei și a excluziunii sociale și a demonstrat fragilitatea anumitor sisteme de finanțare a pensiilor. În multe state membre, deficitele bugetare și problemele privind finanțarea pensiilor sunt în creștere. O parte dintre fondurile private de pensii nu își mai pot îndeplini obligațiile și, prin urmare, este extrem de important ca în viitor să reglementăm adecvat activitățile și monitorizarea unor astfel de fonduri. Am fost de acord cu acest raport și consider că este necesar să furnizăm noi stimulente la niveluri naționale și comunitare în vederea creării unor sisteme europene de pensii puternice, viabile și sigure.
<SPEAKER ID="286" NAME="Regina Bastos" LANGUAGE="PT">
Problema viabilității sistemelor de asigurare socială a devenit un subiect inevitabil pe ordinea de zi politică a Europei. Durata de viață crescută, o populație care îmbătrânește, slaba creștere economică și șomajul crescut sunt factori care au contribuit la o inechitate în cadrul sistemelor de asigurări sociale. Situația actuală impune luarea unor decizii care asigură viabilitatea regimurilor de asigurări sociale.
<P>
Votez în favoarea acestui raport deoarece militează pentru necesitatea construirii în comun a unui sistem care este viabil, sigur și care furnizează pensii adecvate la nivelul statelor membre. Acesta recunoaște că libertatea de circulație în Europa nu se limitează la pensiile din cadrul primului pilon, dar că mobilitatea este indispensabilă pentru o piață a muncii eficientă. Acesta militează pentru crearea unei platforme europene de pensii care să implice reprezentanții instituțiilor UE, partenerii sociali și părțile interesate relevante pentru a realiza schimburi de informații privind bunele practici și pentru a contribui la pregătirea inițiativelor de politică, în conformitate cu principiul subsidiarității. Raportul invită Comisia Europeană să aibă în vedere înființarea unui grup de lucru special pentru problema pensiilor.
<SPEAKER ID="287" NAME="George Becali" AFFILIATION="NI">
în scris. - Am votat în favoarea raportului și sunt de acord cu doamna raportor, care vorbește clar si argumentat despre nevoia de solidaritate între generații, dar și despre diferențele majore dintre sistemele naționale de pensii din Europa. Sunt de acord ca e nevoie de coordonare la nivelul Uniunii și cele mai bune argumente ni le dau chiar efectele crizei, din care sperăm că am ieșit: impactul cheltuielilor publice într-un stat membru e ușor de transmis și asupra altui stat membru, iar fondurile de pensii sunt parte a piețelor financiare. Salut ideea unei piețe a muncii flexibile pentru pensionari, având în vedere schimbările demografice pe care le trăim și tendința evidentă de prelungire a carierelor. Sunt de acord cu ideea că fiecare stat membru, dar si Uniunea în ansamblu, trebuie să-și adapteze politicile la conceptul de îmbătrânire activă.
<SPEAKER ID="288" NAME="Bastiaan Belder" AFFILIATION="EFD">
în scris. - (NL) Viabilitatea sistemelor noastre de pensii reprezintă o problemă care în Europa este trecut din mână în mână precum un cartof fierbinte de prea mult timp. Procentul de persoane pensionate este în creștere. Într-un efort de a menține pensiile la un nivel viabil, statele membre nu au de ales, trebuie să-și reformeze sistemele de pensii. Acest lucru este legat în mod direct de viabilitatea finanțelor publice și de regulile pentru o zonă euro sănătoasă, Pactul de stabilitate și de creștere. O sprijin din toată inima pe raportoare, dna Oomen-Ruijten, când subliniază importanța acumulării pensiei prin intermediul angajatorului (fapt cunoscut sub denumirea de al doilea pilon) și a acumulării pensiei individuale (cel de-al treilea pilon). Din păcate, nu mai putem presupune că pensia de stat (primul pilon) va fi suficientă pentru susținerea unui nivel de trai la care salariații s-au străduit să ajungă. Aspectul subsidiarității necesită o elaborare ulterioară. La nivelul zonei euro, avem nevoie de acorduri prin intermediul cărora statele membre vor garanta faptul că reforma propriilor sisteme de pensii se va transpune în finanțe publice viabile. Din punctul meu de vedere, alegerile făcute ca parte a acelui proces trebuie să rămână doar o problemă a statelor membre. Chestiuni precum participarea femeilor pe piața forței de muncă trebuie să se încadreze în politica lor socială și privind piața muncii. Europa nu trebuie să-i descurajeze pe cei care aleg în mod voluntar locurile de muncă cu jumătate de normă pentru a realiza o mai bună combinație între locul de muncă, familie și îndeplinirea responsabilităților.
<SPEAKER ID="289" NAME="Jean-Luc Bennahmias" LANGUAGE="FR">
Deși statele membre rămân pe deplin responsabile pentru alegerea și organizarea sistemelor lor de pensii, rămâne valabil faptul că economiile europene au devenit interdependente și că dezbaterile privind guvernanța economică se concentrează și asupra viabilității și sustenabilității sistemelor de pensii. Prin urmare, UE trebuie să joace un rol de coordonare.
<P>
Raportoarea a depus eforturi pentru a obține un compromis; acest text a avut o serie de puncte bune, nu în ultimul rând ideea că sistemele de pensii trebuie să le garanteze tuturor cetățenilor un standard de trai decent, că trebuie respectată diversitatea, că sunt inacceptabile și nejustificate inegalitățile între bărbați și femei, că trebuie luată în considerare o abordare care ține seama de toate etapele vieții și că lucrătorii în vârstă trebuie reabilitați.
<P>
Cu toate acestea, în același timp, încercând prea mult să ajungem la un compromis, am ajuns la un text care este neclar pe alocuri și prea deschis la interpretare. În plus, există încă anumite idei la care nu pot subscrie, cum ar fi solicitarea ca statele membre să îmbunătățească accesul cetățenilor la sistemele private de economisire și să încurajeze continuarea activității profesionale a persoanelor în vârstă prin intermediul măsurilor de scutire de la plata impozitelor și contribuțiilor la asigurările sociale. Din aceste motive, m-am abținut de la votul final.
<SPEAKER ID="290" NAME="Sergio Berlato" LANGUAGE="IT">
Evoluția demografică, adică inversarea piramidei populației la care ne putem aștepta în viitor, și speranța de viață mai lungă, care înseamnă că persoanele în vârstă rămân active și participă în societate pentru mai mult timp, impun luarea în considerare a sistemelor de asigurări sociale. Criza economică și financiară, combinată cu schimbările demografice, a avut un impact asupra sistemelor de pensii. Pentru sistemele de pensii este mai dificil să asigure pensii adecvate, din cauza nivelului ridicat al șomajului, a încetinirii creșterii, a diminuării rentabilității investițiilor și a deficitelor publice mai mari. În special, tinerii cu un nivel ridicat de educație intră pe piața forței de muncă mai târziu și, astfel, nu muncesc o perioadă suficient de îndelungată pentru a solicita o pensie atunci când ajung la vârsta legală de pensionare.
<P>
Ar trebui să reținem și că pensiile inadecvate pot duce la un declin al consumului și, din cauza cererii reduse, la o instabilitate economică într-o țară. În consecință, simt că trebuie luate măsuri în vederea redefinirii viitorului tinerilor și al bătrânilor, contribuind astfel la asigurarea unui venit sigur și adecvat după pensionare, în timp ce cele două laturi ale industriei și Europa trebuie să ia aminte la nevoia de a da un impuls nou responsabilităților statelor membre.
<SPEAKER ID="292" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport deoarece, având în vedere ritmul rapid de îmbătrânire al populației Europei, este necesar să acordăm o atenție deosebită vârstei de pensionare, asigurării securității fondurilor de economisire a pensiilor și consolidării standardelor comune minime ale pensiei, pentru a garanta condiții normale de trai pentru toată populația vârstnică a Europei. Deși stabilirea vârstei de pensionare și a dimensiunii pensiilor reprezintă responsabilitatea statelor membre, Parlamentul European și Comisia propun măsuri care ar contribui la depășirea amenințărilor la adresa sistemelor de pensii. Mai mult, este inevitabil un anumit volum de coordonare a reformelor sistemelor naționale de pensii pe măsură ce realizăm piața internă și punem în aplicare Strategia Europa 2020. Este regretabil faptul că Cartea verde a Comisiei acordă prea puțină atenție egalității de gen. Femeile au deseori contracte atipice față de bărbați sau au locuri de muncă precare și, prin urmare, câștigă mai puțin decât media. Mai mult, femeile își întrerup cariera mai des din cauza maternității și pentru a îngriji copiii, bătrânii sau membrii de familie cu handicap și, prin urmare, pierd garanțiile pentru asigurare și în final primesc pensii mai reduse. Trebuie să recunoaștem că nu există un sistem de pensii perfect. Capacitățile economice și financiare ale statelor membre variază; prin urmare, mijloacele de îmbunătățire a sistemelor de pensii trebuie să primească o mai mare atenție, cum ar fi reglarea momentul de debut a activității în câmpul muncii, evaluarea "flexibilă” a vârstei de pensionare, mai buna reconciliere a vieții profesionale cu cea de familie și criteriile generale de stabilire a pensiei minime.
<SPEAKER ID="293" NAME="Sebastian Valentin Bodu" AFFILIATION="PPE">
în scris. - Sistemele de pensii prin repartiție finanțate public, prezente în unele state membre, se confruntă cu mari creșteri ale costurilor, ceea ce înseamnă creșterea presiunii asupra solidarității și o povară mai grea pentru generația tânără
<P>
Anul 2060 poate părea departe însă acest lucru nu schimbă cu nimic prognozele: o populație din ce în ce mai îmbătrânită, o natalitate scăzută, deci o presiune enormă pe bugete. Este clar că fiecare dintre statele membre este responsabil direct de stabilirea sistemelor de pensii, iar această prerogativă este indubitabilă și nici nu se sugerează că un singur model s-ar potrivi tuturor. Este important însă apelul la pensii adecvate, viabile și sigure în condițiile în care Europa se va confrunta peste câteva zeci de ani cu un dezastru demografic care a început deja să arate primele semne
<P>
Creșterea vârstei de pensionare este una dintre soluțiile pertinente atunci când vine vorba despre faptul că statul nu va mai avea suficientă populație activă pentru a plăti pensiile celor ieșiți de pe piața forței de muncă. Iar a crește gradual vârsta de pensionare este o soluție normală în aceste condiții, coroborata cu faptul că speranța de viață este mult mai mare decât acum 40 de ani.
<SPEAKER ID="294" NAME="Vito Bonsignore" LANGUAGE="IT">
O felicit pe raportoare pentru că a atras atenția Parlamentului asupra unui subiect atât de relevant și sensibil. Este adevărat că criza economică financiară și economică și schimbările demografice, cu creșterea speranței de viață, au determinat statele membre să-și consolideze politicile de pensie. Prin urmare, aceste măsuri determină un impuls de a moderniza și coordona politicile naționale privind ajustarea sistemelor de pensii, viabilitatea, echilibrul între durata vieții profesionale și pensii, îmbunătățirea transparenței sistemelor de pensii și protejarea solvabilității. Sunt de acord, în special, cu atenția acordată de raportoare lucrătoarelor care sunt deseori discriminate față de lucrători în ceea ce privește pensiile.
<P>
De asemenea, sunt de acord cu necesitatea de prelungire a carierelor lucrătorilor prin intermediul unei politici moderne de ocupare a forței de muncă și îmbunătățirii condițiilor de lucru și sunt de acord cu necesitatea stabilirii unei mai mari transparențe a sistemelor de pensii și a informațiilor furnizate cetățenilor.
<P>
Cu toate acestea, sunt extrem de preocupat de impactul serios pe care-l pot avea măsurile solicitate în cadrul acestui document asupra finanțelor statelor membre, din rândul cărora multe sunt deja sub o mare presiune ca urmare a crizei economice dure.
<SPEAKER ID="295" NAME="Alain Cadec" LANGUAGE="FR">
Salut adoptarea acestui raport de către Parlamentul European, care invită statele membre UE să stabilească sisteme de pensii adecvate, viabile și sigure. Acesta reafirmă principalul obiectiv al pensiilor: garantarea coeziunii sociale în spiritul egalității între generații. Într-un context al schimbărilor demografice și al crizei economice, problema pensiilor trebuie să rămână o parte fundamentală a pactului nostru social. Totuși, doresc să clarific faptul că fiecare stat membru este liber să-și organizeze propriul sistem de pensii și că Uniunea Europeană pur și simplu facilitează coordonarea între state.
<SPEAKER ID="296" NAME="Maria Da Graça Carvalho" LANGUAGE="PT">
Criza economică și financiară a contribuit foarte mult la schimbarea demografică cu care se confruntă UE și a dus la o creștere a șomajului, sărăciei și a excluziunii sociale. Obiectivul unui procent de ocupare a forței de muncă de 75 % prevăzut în cadrul Strategiei Europa 2020 trebuie să contribuie la asigurarea viabilității sistemelor de pensii, deoarece este legat de niveluri mai ridicate de ocupare a forței de muncă, de o mai mare productivitate și de creșterea economică. Abordarea holistică adoptată de Cartea verde intenționează să confere un nou impuls, atât la nivel național, cât și la nivel comunitar, cu obiectivul de creare a unor sisteme de pensii puternice, adecvate pe termen lung, viabile și sigure. Întreprinderile mici și mijlocii (IMM-uri) reprezintă una din principalele surse de ocupare a forței de muncă în cadrul UE și aduc o contribuție semnificativă la viabilitatea și caracterul adecvat ale sistemelor de pensii din statele membre. Solicit dezvoltarea fondurilor sectoriale, intrasectoriale și/sau teritoriale în vederea creșterii afilierii lucrătorilor din IMM-uri la sistemele de pensii.
<SPEAKER ID="297" NAME="Nikolaos Chountis" LANGUAGE="EL">
Am votat împotriva raportului referitor la Cartea verde privind sistemele europene de pensii. Raportul promovează în mod clar politicile antisociale armonizate ale Uniunii Europene și reducerea drepturilor sociale la cel mai scăzut numitor comun liberal. Textul prevede o creștere a vârstei de pensionare a lucrătorilor europeni și conectarea acestei vârste la speranța de viață. Lucrătorii europeni, care au plătit pentru salvarea băncilor și care au fost supuși măsurilor obositoare de austeritate, sunt forțați să plătească pentru consecințele crizei, o criză pe care nu au provocat-o ei, muncind perioade mai îndelungate pentru o pensie mai mică. GUE/NGL a trecut la o rezoluție alternativă care, din păcate, nu a fost acceptată, împotriva Cărții verzi privind pensiile, și a subliniat potențialul de îmbunătățire a pensiilor și a vârstelor de pensionare în avantajul lucrătorilor. Acest lucru se poate realiza fără creșterea limitei de vârstă, cu ajutorul drepturilor sporite ale forței de muncă, în special pentru tineri, un salariu mai bun și, în același timp, impozite mai mari pe capitalul financiar și tranzacțiile financiare.
<SPEAKER ID="298" NAME="Carlos Coelho" LANGUAGE="PT">
Deși responsabilitatea plății pensiilor le revine statelor membre, este important totuși să existe coordonare la nivel european privind anumite probleme. Sunt conștient de diferențele dintre sistemele de pensii din Europa. Cu toate acestea, există o necesitate evidentă de creare a unei strategii care să sporească coeziunea și coerența în ceea ce privește pensiile, în deplină conformitate cu principiile subsidiarității și ale solidarității. Această strategie trebuie să ia considerare actuala situație economică și demografică, dar și realizarea pieței interne. Prin urmare, trebuie să ne aducem aminte că libertatea de circulație pe teritoriul Europei este un drept fundamental al cetățenilor europeni, care presupune mobilitatea persoanelor și respectiv a lucrătorilor, care trebuie să poată beneficia de o piață eficace și eficientă a forței de muncă, precum și de garanția că vor avea acces la un venit viabil, sigur și adecvat după pensionare. De asemenea, este important să oferim opiniei publice informații adecvate și continue referitoare la drepturile acesteia în ceea ce privește sistemul de pensii, în special în ceea ce privește sistemele referitoare la activitățile și mobilitatea transfrontalieră.
<SPEAKER ID="299" NAME="George Sabin Cutaș" AFFILIATION="S&amp;D">
în scris. - Am votat în favoarea rezoluției pentru care am fost desemnat raportor din partea Comisiei ECON. Găsesc că textul final al rezoluției este unul echilibrat, care subliniază atât importanța pilonului public de pensii, cât și nevoia existenței unui pilon secundar real în toate statele membre. O idee pe care am încercat să o avansez a fost definirea unei pensii minime la nivel european, care să garanteze un venit sigur și decent pentru cetățenii europeni. Din păcate, ea nu s-a bucurat de suficiente ecouri în rândul colegilor mei. Sper, totuși, ca în viitor Comisia să vină cu o propunere de acest gen.
<SPEAKER ID="300" NAME="Vasilica Viorica Dăncilă" AFFILIATION="S&amp;D">
în scris. - Consider benefic faptul că Strategia 2020 sprijină o politică activă și focalizată a pieței forței de muncă, ceea ce va permite o creștere a ocupării forței de muncă în cazul lucrătorilor mai în vârstă, femeilor, membrilor grupurilor minoritare și șomerilor de lungă durată. Prin atingerea acestui obiectiv, cred că Europa va înregistra o creștere a numărului de persoane active și, implicit, o creștere economică cu efecte pozitive asupra viabilității sistemelor de pensii la nivel european.
<SPEAKER ID="301" NAME="Cornelis de Jong" AFFILIATION="GUE/NGL">
în scris. - (NL) Astăzi am votat în favoarea raportului doamnei Oomen-Ruijten privind pensiile. În calitate de raportor pentru aviz al Comisiei pentru piața internă și protecția consumatorului (IMCO) pentru acest raport, am avut șansa de a lucra în mod constructiv cu raportoarea. Avizul IMCO a fost reprodus în mare parte în cadrul raportului doamnei Oomen-Ruijten. Cred că raportul este rațional și echilibrat și că elementul central al acestuia este noțiunea că, pentru statele membre, pensiile trebuie să facă obiectul subsidiarității. Acest lucru va asigura protecția adecvată a sistemului pilonului olandez.
<P>
Cu toate acestea, nu pot sprijini integral elementele raportului care par să solicite acorduri europene obligatorii privind sistemele de pensii ale statelor membre. Acest lucru se opune tuturor convingerilor Partidului Socialist Belgian.
<SPEAKER ID="302" NAME="Luigi Ciriaco De Mita" LANGUAGE="IT">
Am votat în favoarea textului propus deoarece pensiile reprezintă una dintre instituțiile fundamentale ale sistemului de drepturi și atribuții ale lucrătorilor. Acestea sunt esențiale pentru continuarea unui standard de trai decent pentru persoanele vizate și pentru familiile lor, în special când vine vorba despre primirea sprijinului adecvat în vederea obținerii unui standard decent al vieții personale și de familie. Stabilind acest prag drept obiectiv pe termen lung, este evident că sunt necesare sistemele viabile de pensii pentru a oferi lucrătorilor perspective minime sigure. Deși respect principiul subsidiarității ascendente, în care autoritatea și responsabilitatea primară pentru caracterul adecvat și oportun al reformei le revin statelor membre, există necesitatea convergenței sistemelor de pensii din Europa pentru a asigura deplina și reala libertate de circulație a lucrătorilor și a întreprinderilor, dar și recunoașterea și paritatea deplină și reciprocă a diverselor sisteme de pensii din cadrul statelor membre. În fapt, deși recunoaștem diferențele în materie de costuri de trai și niveluri ale salariilor între statele membre, trebuie să stabilim convergența pe termen lung atât la nivel intern, în cadrul fiecărui stat membru, cât și la nivel comunitar în ansamblu, pentru a promova un nivel decent și adecvat al speranței de viață.
<SPEAKER ID="303" NAME="Ioan Enciu" AFFILIATION="S&amp;D">
în scris. - Am votat pentru acest raport, întrucât consider că sistemele de pensii din întreaga Uniune Europeană se confruntă deja cu mari probleme de sustenabilitate, care riscă să se agraveze și mai mult în viitor, fiind deci nevoie de a le regândi. Revizuirea făcută de fiecare stat membru trebuie totuși făcută cu respectarea scopului fundamental de asigurare a unui venit decent la un cost rezonabil pentru persoanele în vârstă după o contribuție de o viață. Reducerea pensiilor sub limita asigurării subzistenței, practicată în unele state membre, este inumană și trebuie evitată.
<P>
Cel mai elocvent exemplu de abuz este România, unde guvernul actual a hotărât ca toate pensiile sa fie diminuate în mod drastic, impozitate si taxate pentru asigurările sociale de sănătate. Sub masca subsidiarității, guvernul României dorește, probabil, să creeze un sistem original de pensii prin dispariția fizică a pensionarilor, lipsindu-i de minime resurse financiare si asistență medicală. Consider că unul din țelurile UE în domeniu trebuie să fie acela de a tempera excesele guvernelor din anumite state membre împotriva pensionarilor.
<SPEAKER ID="304" NAME="Edite Estrela" LANGUAGE="PT">
Am votat în favoarea acestui raport deoarece militez pentru necesitatea ca UE și statele membre să-și coordoneze diversele politici de pensii într-o manieră mai eficientă și să garanteze caracterul adecvat, securitatea și viabilitatea sistemelor de pensii pentru femei și bărbați. Este esențial să separăm drepturile de pensie pe criterii de gen și să stabilim criterii specifice care urmează a fi utilizate la calculul pensiilor femeilor într-un mod care să garanteze independența economică atât a bărbaților, cât și a femeilor.
<SPEAKER ID="305" NAME="Göran Färm, Anna Hedh, Olle Ludvigsson, Marita Ulvskog și Åsa Westlund" LANGUAGE="SV">
În ceea ce privește punctul 6, noi, social-democrații suedezi, am ales să votăm în favoarea eliminării trimiterii la includerea drepturilor la pensie în datoria publică și în calculul deficitului. Motivul acestui lucru este că simțim că există un risc în faptul că o corelație precum aceasta între drepturile la pensie și calculele deficitului datoriei poate avea, pe termen scurt, o serie de consecințe nedorite și disproporționate în anumite state membre. Cu toate acestea, pe termen lung, credem că fiecare stat membru trebuie să stabilească proceduri care să ducă la reflectarea corectă a drepturilor la pensia de stat în datoria publică relevantă și în previziunile deficitului.
<SPEAKER ID="306" NAME="Diogo Feio" LANGUAGE="PT">
Media speranței de viață crescută și inversarea piramidei populației în Europa prezintă provocări semnificative pentru o societate care îmbătrânește și va trebui să asigure condiții adecvate de trai pentru persoanele vârstnice și un rol care, în multe cazuri, poate și trebuie să rămână activ. Cu toate acestea, confruntați cu reala amenințare a colapsului sistemelor tradiționale de pensii, statele membre trebuie să adopte în mod curajos și pertinent măsurile necesare în vederea salvării sistemelor proprii de asigurări sociale, care nu implică doar creșterea vârstei de pensionare. Cu toate acestea, trebuie accentuată urgent modernizarea, cu posibilitatea unor modele combinate. Acest lucru va asigura faptul că cei care intră în sistem pot acum alege liber modelul pe care-l doresc în vederea protecției la vârste înaintate.
<SPEAKER ID="307" NAME="José Manuel Fernandes" LANGUAGE="PT">
Actuala criză a subliniat o problemă care se pare că a devenit gravă: falimentul sistemelor de asigurări sociale. Într-adevăr, proximitatea inversării piramidei vârstelor - ca urmare a schimbărilor demografice provocate de longevitatea crescută a populației - amenință viabilitatea financiară a sistemelor de pensii. Pe de o parte, crește numărul de șomeri: pe de altă parte, se cheltuiesc mai multe fonduri pentru plata pensiilor. Mai mult, tinerii intră pe piața forței de muncă din ce în ce mai târziu și astfel nu participă la sistemul de contribuții. Întrucât nu dorim ca "vârsta înaintată” se devină sinonim cu sărăcie, trebuie să creăm o pensie minimă garantată care să asigure persoanelor în vârstă dreptul la viață. O astfel de măsură va ajuta la eradicarea sărăciei și va ajuta persoanele vârstnice să trăiască cu demnitate.
<P>
Toate aceste probleme sunt reflectate în Cartea verde a Comisiei Europene privind pensiile. Acum este necesară o serie de politici coordonate la nivel comunitar. Prin urmare, îmi exprim acordul deplin cu concluziile acestui raport și salut inițiativele destinate solidarității între generații care vor permite un venit viabil și demn pentru toți pensionarii.
<SPEAKER ID="308" NAME="Ilda Figueiredo" LANGUAGE="PT">
Este regretabil faptul că propunerea alternativă de rezoluție pe care am prezentat-o nu a fost adoptată. Prin urmare, majoritatea deputaților în Parlamentul European, inclusiv cei din Grupul Alianței Progresiste a Socialiștilor și Democraților din Parlamentul European, au luat apărarea politicilor antisociale pe care le pun în aplicare Comisia și Consiliul, legalizând astfel calea neoliberală pe care o urmează și pe care doresc să o dezvolte.
<P>
Procedând astfel, aceștia au dat uitării lucrătorii din diverse țări ale Uniunii Europene care luptă împotriva creșterii vârstei legale de pensionare, care luptă pentru protejarea unui sistem rațional și universal de asigurări sociale; un sistem care prețuiește pensiile mai mici și care respectă persoanele în vârstă, facilitându-le un trai demn, contribuind în același timp la eradicarea sărăciei.
<P>
Astfel cum declară propunerea alternativă de rezoluție, îmbunătățirea pensiilor este posibilă fără creșterea vârstei legale de pensionare, cu condiția existenței mai multor locuri de muncă cu drepturi în special pentru tineri, a unor salarii mai bune și a unei impozitări mai mari a tranzacțiilor financiare. De exemplu, studiile recente au demonstrat că un impozit general de 0,1 % din tranzacțiile financiare realizate în cadrul statelor membre ale Uniunii Europene poate genera o creștere a venitului anual de aproximativ 2,1 % din produsul intern brut sau aproape 262 de miliarde de euro.
<SPEAKER ID="309" NAME="Pat the Cope Gallagher" LANGUAGE="GA">
În prezent, în UE există 23 de milioane de întreprinderi mici și mijlocii. Întreprinderile mici și mijlocii reprezintă 99 % din totalul întreprinderilor comunitare și sunt responsabile pentru furnizarea a 100 de milioane locuri de muncă în cadrul Uniunii. Este extrem de clar faptul că problema costurilor și a lipsei de credite reprezintă, în prezent, cea mai mare problemă pentru sectorul întreprinderilor mici și mijlocii.
<P>
Multe întreprinderi viabile încă au dificultăți în a accesa credite bancare la o rată rezonabilă. Având în vedere volumul de sprijin primit de sectorul bancar de la contribuabilii irlandezi, acest lucru este incredibil și inacceptabil. De asemenea, alte costuri precum chiriile, facturile și impozitele locale limitează competitivitatea întreprinderilor mici și mijlocii.
<SPEAKER ID="310" NAME="Robert Goebbels" LANGUAGE="FR">
Am votat în favoarea raportului doamnei Oomen-Ruijten privind sistemele europene de pensii adecvate, viabile și sigure. Raportul este plin de intenții bune, dar, similar Cărții verzi a Comisiei, ne lasă cu îndoieli privind obiectivele politice ale acestei dezbateri. Nu mă pot abține să nu mă gândesc că obiectivul esențial este pregătirea opiniei publice pentru privatizarea treptată a sistemelor de pensii. După ce am văzut pierderile înregistrate de fondurile private de pensii din Europa și Statele Unite ale Americii pe parcursul crizei financiare, prefer să susțin solidaritatea între generații a schemelor finanțate prin repartizare.
<SPEAKER ID="311" NAME="Bruno Gollnisch" LANGUAGE="FR">
În ciuda trimiterilor constante la principiul subsidiarității, aici este exact situația stabilirii fundațiilor pentru armonizarea sistemelor de pensii în Uniunea Europeană, dacă nu în ceea ce privește nivelul pensiilor, atunci cel puțin în ceea ce privește structura acestora. Cum putem crede că în Europa dvs. ultraliberală și internaționalistă o astfel de armonizare nu poate fi decât o încurajare de a contracta asigurări individuale la societăți private? O piață potențială de sute de miliarde de euro. În același timp, pensiile plătite în cadrul primului pilon - pensiile publice, obligatorii și finanțate prin repartizare - vor dispărea ca urmare a Pactului de stabilitate și de creștere, iar mâine ca urmare a pactului doamnei Merkel. Fondurile de pensii ocupaționale pe care am dori să le vedem dezvoltate sunt încă fonduri de pensii și știm ce rol au jucat în criza financiară globală. De asemenea, știm pentru ce sunt bune pe parcursul unei crize financiare: pentru ruinarea deponenților. Nu putem să nu ne îngrijorăm privind pateticele reglementări prudențiale la care sunt supuse, chiar și în Europa. Sistemul de asigurări sociale în ansamblu și sistemul de pensii în special reprezintă responsabilitatea exclusivă a statelor membre. Problema care trebuie rezolvată nu este doar financiară, este și demografică. Uniunea Europeană, care are o mare responsabilitate în ceea ce privește aceste probleme, nu reprezintă în niciun caz nivelul adecvat la care trebuie abordate acestea.
<SPEAKER ID="312" NAME="Catherine Grèze" LANGUAGE="FR">
În ceea ce privește raportul privind sistemele de pensii din Europa, acesta este un subiect extrem de sensibil. Deși în acest text se pot regăsi elemente cu adevărat pozitive, ar fi complet inacceptabil ca mecanismul asigurării limitei de vârstă să fie luat în considerare prin prisma restricțiilor bugetare, având drept rezultat încurajarea sistemelor de pensii prin capitalizare. Întrucât sunt în favoarea solidarității între generații, nu am putut vota în favoarea unui raport care ar risca promovarea dezvoltării sistemelor de pensii prin capitalizare.
<SPEAKER ID="312" NAME="Nathalie Griesbeck" LANGUAGE="FR">
M-am abținut de la votul acestui text. Acesta conține multe puncte pozitive, dar, din păcate, conține și anumite idei cărora mă opun. Eliminarea obstacolelor din calea mobilității lucrătorilor prin instituirea portabilității pensiilor, prin respectarea diversității sistemelor naționale de pensii, prin reducerea inegalităților de gen și a lacunelor inacceptabile care există între bărbați și femei în ceea ce privește dispozițiile de angajare și pensionare, inclusiv privind lucrătorii în vârstă, prin furnizarea unei protecții redundante mai crescute pentru lucrătorii în vârstă și așa mai departe, sunt toate recomandări exprimate în cadrul acestui raport și le salut din toată inima. Totuși, alte aspecte m-au determinat să mă abțin. Acestea includ, de exemplu, faptul că raportul invită la încurajarea sistemelor de economii private.
<SPEAKER ID="313" NAME="Mathieu Grosch" AFFILIATION="PPE">
în scris. - (DE) Schimbările demografice spre o societate care îmbătrânește treptat și pașii înapoi din domeniile creșterii economice, finanțelor de stat și al piețelor financiare provocate de criza economică și financiară impun adaptarea practicilor noastre în ceea ce privește pensiile. Această adaptare constă în menținerea realizării pieței interne europene și a obiectivelor de ocupare a forței de muncă și de sustenabilitate pe termen lung a finanțelor publice ale Strategiei Europa 2020.
<P>
Cu toate acestea, salut această propunere mai presus de toate deoarece furnizează mai multe dispoziții eficiente privind pensiile, și anume privind viabilitatea și securitatea acestora. Sunt ferm convins că dispozițiile privind pensiile nu trebuie doar să le faciliteze cetățenilor UE un trai demn, dar trebuie și să îi recompenseze pentru viața lor profesională în ansamblu. Dacă vrem ca cetățenii europeni de mâine să fie motivați la locurile lor de muncă și să fie deschiși la activitățile transfrontaliere, este important, chiar și astăzi, să le oferim perspectiva unor dispoziții adecvate și viabile privind pensia. Totuși, responsabilitatea dispozițiilor privind pensia le revine statelor membre, ceea ce înseamnă că sistemele de pensii intră în principal sub incidența statelor membre și, prin urmare, singurul lucru pe care trebuie să-l furnizeze Europa este orientarea coordonată a statelor membre.
<P>
În această privință, principiul solidarității între generații și cel al solidarității naționale trebuie în special luate în considerare. În plus, în ceea ce privește subsidiaritatea, toate sistemele de pensii trebuie să rămână "exportabile” pentru cetățeni.
<SPEAKER ID="314" NAME="Sylvie Guillaume" AFFILIATION="S&amp;D">
în scris. - (FR) Deși acest text are și aspecte pozitive, în special importanța dată promovării angajării în vederea asigurării viabilității sistemelor de pensii sau poziția partenerilor sociali, mi s-a părut dificil să susțin alte aspecte, motiv pentru care m-am abținut în ceea ce privește acest text.
<P>
Cu toate acestea, eliminarea punctului 24 privind legătura între speranța de viață și vârsta de pensionare reprezintă o victorie importantă pentru Grupul Alianței Progresiste a Socialiștilor și Democraților din Parlamentul European, care în acest mod a dorit să apere modelul social european, contrar obiectivului acestei măsuri. De fapt, speranța de viață a anumitor categorii sociale se diminuează ca urmare a condițiilor lor de lucru și a dificultăților cu care se confruntă când încearcă să obțină acces la îngrijirea medicală și preventivă. Trebuie să ne asigurăm că toți cetățenii europeni vor putea trăi ca pensionari cu demnitate.
<SPEAKER ID="315" NAME="Richard Howitt" AFFILIATION="S&amp;D">
în scris. - Deputații laburiști au votat în favoarea acestui raport fără caracter obligatoriu privind pensiile și provocările unei societăți care îmbătrânește și ale presiunilor privind cheltuielile cu care ne confruntăm în întreaga Uniune Europeană. Salutăm faptul că acest raport afirmă în mod clar că în statele membre nu există o abordare "universală” a dispozițiilor privind pensia, dar că UE poate adăuga în mod clar valoare partajării ideilor și coordonării.
<P>
Am votat pentru eliminarea includerii datoriei private în evaluarea viabilității finanțelor publice de la punctul 8, deoarece simțim că actualele condiții de piață nu ar fi sprijinite de acest tip de evaluare. De asemenea, ne menținem preocuparea privind problema aplicării cerințelor de capital de tip Solvabilitate II în cazul pensiilor întrucât acest lucru poate crește costurile fără a adăuga securitate pentru pensiile ocupaționale sponsorizate de angajator în Regatul Unit. Sistemul Regatului Unit, inclusiv Fondurile de protecție a pensiilor instituite pe vremea Guvernului laburist, furnizează un nivel ridicat de protecție a membrilor și beneficiarilor sistemelor de pensii.
<P>
Deputații laburiști vor continua să depună eforturi pentru a se asigura că persoanele care economisesc la stat, cu angajatorul lor sau în mod privat primesc protecția adevărată a pensiilor de care au nevoie pentru a se simți în siguranță la pensie.
<SPEAKER ID="316" NAME="Juozas Imbrasas" AFFILIATION="EFD">
în scris. - (LT) Cu alte cuvinte, tendințele demografice, piramida inversată a populației la care ne putem aștepta la momentul cuvenit și speranța de viață mai mare de care avem norocul să ne bucurăm, în contextul căreia vârstnicii rămân sănătoși și activi și participă la societate pentru un timp mai îndelungat, impun luarea în considerare a unei strategii pentru o coerență și coeziune proaspătă în domeniul pensiilor. Există disparități majore între sistemele de pensii din Europa și noile state membre, iar cetățenii lor se confruntă cu probleme suplimentare deoarece, în vederea eliminării riscurilor, este extrem de dezirabilă instituirea unui sistem de pensii diversificat (cu mai mulți piloni). Criza economică și financiară ne-a arătat că niciun sistem de pensii nu este imun la astfel de evenimente, dar că deficitele mari la buget, șomajul ridicat și domeniul de aplicare extrem de limitat pentru creșterea poverii impozitării și a altor tarife în special sistemele de finanțare prin repartizare și o serie de state membre cum ar fi Lituania au trebuit chiar să ia măsuri drastice, și anume reducerea pensiilor, fapt care din punctul meu de vedere este intolerabil și inacceptabil. Statele membre trebuie să depună orice efort și să excludă astfel de măsuri de reducere care sunt dureroase pentru persoanele cele mai sărace. M-am abținut de la votul acestui raport, deoarece multe dintre deciziile propuse sunt sensibile din punct de vedere social și în raport există și o evaluare insuficientă a avantajelor și a riscurilor, în special când vorbim despre creșterea vârstei de pensionare sau pierderea influenței în cadrul politicii de pensii din cadrul statelor membre.
<SPEAKER ID="317" NAME="Peter Jahr" AFFILIATION="PPE">
în scris. - (DE) M-am abținut de la votul privind raportul Parlamentului European cu privire la sistemul european de pensii. Deși, în principiu, este salutar faptul că Uniunea Europeană ia în considerare modul în care poate susține eforturile statelor membre de a furniza pensii adecvate, politica de pensii este și rămâne sarcina statelor membre relevante, față de care UE trebuie să acționeze extrem de precaut și luând în considerare circumstanțele naționale. Cu toate acestea, deciziile respective nu sunt favorabile în special modelului german al pensiilor ocupaționale. Din punctul meu de vedere, reglementările care pun în pericol sistemele de pensii ocupaționale care au fost puse în aplicare cu succes în multe țări europene nu trebuie adoptate la nivel european. În această privință, încă se impun îmbunătățiri considerabile.
<SPEAKER ID="318" NAME="Arturs Krišjānis Kariņš" AFFILIATION="PPE">
în scris. - (LV) Am susținut raportul privind crearea sistemelor europene de pensii adecvate, viabile și sigure întrucât cred că modificările aduse modelului existent de pensii sunt esențiale în vederea asigurării viabilității sale. În prezent, țările europene riscă ca generațiile viitoare să nu poată beneficia de pensii capabile să asigure un trai decent la vârste înaintate. Trebuie să recunoaștem că în prezent trăim în detrimentul generațiilor viitoare. Ne împrumutăm pentru a achita pensiile din prezent. Acest lucru trebuie să se schimbe. Sistemul de pensii trebuie echilibrat, astfel încât veniturile curente să poată acoperi cheltuielile curente. Orice altă soluție ar însemna să trăim dincolo de mijloacele de care dispunem. Acest lucru se poate realiza în diverse moduri, dar trebuie și să recunoaștem că nu ne mai putem baza pe beneficiile unei pensii mai devreme de a atinge vârsta de 60 de ani. Vârsta de pensionare trebuie crescută treptată în întreaga Europă și trebuie să ajungă la pragul de 70 de ani. Acesta este unul dintre modurile de a ne asigura că bugetul asigurărilor sociale nu devine o povară pentru economiile țărilor europene.
<SPEAKER ID="319" NAME="Giovanni La Via" LANGUAGE="IT">
Raportul doamnei Oomen-Ruijten se bazează pe Cartea verde a Comisiei prezentată în iulie 2010 și pe problemele pe care le-a ridicat această instituție pentru dezbaterea privind caracterul adecvat și viabilitatea sistemelor europene de pensii. Acest document servește drept un precursor al viitoarei Cărți albe care conține o analiză generală a celor 27 de state membre și o proiecție a orientărilor pe care le elaborează UE pentru membrii săi, de la care se așteaptă un răspuns eficient. Reacția mea la citirea raportului a fost pozitivă, motiv pentru care am votat în favoarea lui. Acest proiect este cu siguranță prea conservator, având în vedere ceea ce trebuie făcut. Cu toate acestea, îl putem descrie ca fiind un bun punct de plecare întrucât furnizează o imagine de ansamblu a sistemului de pensii extins la 27 de state. Instituirea platformei europene de pensii poate reprezenta șansa perfectă de a iniția o dezbatere între instituțiile UE și partenerii sociali implicați. Obiectivul suprem este adaptarea sistemelor de pensii și amplasarea acestora într-un context al variabilelor demografice și economice la care este supusă lumea noastră.
<SPEAKER ID="320" NAME="Patrick Le Hyaric" LANGUAGE="FR">
Am votat împotriva acestui raport deoarece acesta militează pentru scheme de pensii prin capitalizare în detrimentul sistemelor publice de pensii prin repartizare și pentru creșterea vârstei de pensionare. De asemenea, acesta susține o abordare care ulterior ar crea nesiguranță pentru lucrătorii mai în vârstă prin încurajarea pensiilor "flexibile”, combinând munca cu pensionarea.
<SPEAKER ID="321" NAME="Elżbieta Katarzyna Łukacijewska" LANGUAGE="PL">
Am observat cu mare satisfacție rezultatul votului de astăzi privind raportul doamnei Oomen-Ruijten referitor la subiectul sistemelor de pensii adecvate, stabile și sigure din Europa. Cred că pensiile trebuie să fie sigure și stabile, în special în prezent, în contextul unei populații europene care îmbătrânește și al crizei financiare. Statisticile curente transmit un semnal clar că problema se înrăutățește și că schimbările demografice din Europa sunt inechivoce. Experții au demonstrat că în prezent în UE patru persoane lucrează pentru a susține un pensionar, dar în aproximativ 50 de ani vor exista doar două.
<P>
Prin urmare, este clar că sistemul de pensii trebuie revizuit mai departe și că reformele ulterioare sunt esențiale. Din acest motiv trebuie să ne străduim pentru o activitate internațională mai sporită a statelor membre pentru a ne asigura că coordonarea sistemelor de pensii va fi eficientă și eficace. În plus, prin acceptarea raportului, Parlamentul European afirmă în mod clar că nu poate fi permisă discriminarea pe criterii de vârstă sau gen, fapt extrem de semnificativ în special în contextul dezbaterii sociale privind egalitatea bărbaților și a femeilor la locul de muncă.
<SPEAKER ID="322" NAME="Astrid Lulling" LANGUAGE="FR">
Să lucrezi luni de zile la viabilitatea sistemelor de pensii din Europa, să elaborezi un raport ambițios, să negociezi compromisuri ore întregi fără să dorești să afirmi ceea ce este evident deja, și anume că multe guverne din Uniunea Europeană s-au angajat în reformele sistemelor de pensii, acordând prioritate extinderii perioadei de contribuție, reprezintă, pentru mine, un act de frivolitate la cel mai înalt nivel. Negarea realității este un act de neglijență brută. Parlamentul European nu abordează problema esențială deoarece provoacă disensiuni!
<P>
Dezaprob acest mod de a face politică: în loc să căutăm unanimitatea cu orice preț, Parlamentul European a ales în esență metoda greșită.
<P>
Acesta are datoria de a explora căi de acțiune coerente și curajoase. Acestea sunt așteptările cetățenilor noștri când sistemele de pensii, care sunt adevăratele premii ale modelului social european, sunt în pericol.
<P>
Prin urmare, nu pot susține un raport care s-a transformat într-un exercițiu van, întrucât nu reușește să țină cont de realitatea situației.
<SPEAKER ID="323" NAME="Toine Manders" AFFILIATION="ALDE">
în scris. - (NL) Delegația partidului popular olandez pentru libertate și democrație (VVD) în Parlamentul European a votat astăzi împotriva raportului privind inițiativa Cărții verzi pentru pensiile europene, deoarece aceasta conținea o serie de ambiguități și nepotriviri. Sprijinim o serie de îmbunătățiri, cum ar fi încurajarea unei combinații bune între sistemele de pensii de stat și ocupaționale în statele membre și un sistem european de urmărire pentru o mobilitate crescută a locurilor de muncă, astfel încât cetățenii să știe la ce se pot aștepta de la pensia lor și să facă propriile alegeri. Cu toate acestea, creșterea șomajului, problemele de pe piețele financiare, datoria națională mare și creșterea economică lentă pot crea dificultăți în ceea ce privește obligațiile de plată a pensiilor ale statelor membre, cu repercusiuni asupra Pactului de stabilitate și de creștere și, prin urmare, asupra stabilității zonei euro.
<P>
În plus, populația care îmbătrânește din ce în ce mai mult are un impact major în multe state membre, deoarece acestea nu economisesc la fel de mult ca statul olandez. Prin urmare, avem nevoie de monitorizarea armonizată a sistemelor de pensii, iar o serie de state membre trebuie să-și organizeze în mod diferit propriile sisteme de pensii. Cu toate acestea, nu dorim niciun fel de interferență cu sistemul de pensii olandez. Pentru a ne păzi de acest lucru, în ciuda votului favorabil al unei serii de aspecte bune din cadrul raportului, în ansamblu, suntem împotriva raportului. Grupul VVD din Parlamentul European: Hans van Baalen, Jan Mulder și Toine Manders.
<SPEAKER ID="324" NAME="David Martin" AFFILIATION="S&amp;D">
în scris. - Am votat în favoarea acestui raport care clarifică la început (punctul 1) și la sfârșit (punctul 61) faptul că principala responsabilitate privind pensiile le revine statelor membre în conformitate cu principiul subsidiarității, contribuția UE fiind furnizarea coordonării acolo unde este posibil și partajarea exemplelor de bune practici.
<SPEAKER ID="325" NAME="Jean-Luc Mélenchon" LANGUAGE="FR">
Acest raport susține în mod iresponsabil creșterea vârstei legale de pensionare, sugerând în același timp în mod ipocrit că se desfășoară un "dialog social și civic” pe această temă și că rezultatul este complet luat în considerare. Din păcate, referendumul necesar este la mare depărtare. Astfel cum ne așteptam, este și o odă la adresa privatizării sistemului de pensii prin repartizare, despre care știm cu toții că este eficace. Acest raport propune pensionarea transformată într-un produs financiar pe piața internă a fondurilor de pensii, cu o concurență liberă și loială. Votez împotrivă și condamn în mod absolut acest text.
<SPEAKER ID="326" NAME="Nuno Melo" LANGUAGE="PT">
Cu alte cuvinte, problema gravă a tendințelor demografice, inversarea piramidei de vârstă la care ne putem aștepta în curând, precum și o speranță mai mare de viață, context în care persoanele mai în vârstă rămân sănătoase și active și participă în societate pentru o perioadă mai îndelungată, impune luarea în considerare a unei strategii de creștere a coeziunii și a coerenței în domeniul pensiilor. Această realitate nouă impune luarea de inițiative care să redefinească viitorul tinerilor și al bătrânilor, precum și solidaritatea între generații și oameni, contribuind astfel la un venit viabil, sigur și adecvat după pensionare.
<SPEAKER ID="327" NAME="Willy Meyer" AFFILIATION="GUE/NGL">
în scris. - (ES) Am votat împotriva acestei propuneri de rezoluție deoarece o consider a fi un atac inacceptabil la adresa drepturilor lucrătorilor, întrucât militează pentru o extindere a anilor de contribuție la pensie, creșterea vârstei de pensionare și privatizarea progresivă a sistemelor publice de pensii. Cred că aceste tipuri de măsuri sunt destinate instituirii sistemelor de pensii care sunt în avantajul intereselor sectorului financiar și nu reprezintă un progres spre sistemele publice de pensii care sunt mai corecte, viabile, sigure și avantajoase pentru cetățenii europeni. Astfel, mă opun construirii progresive a unei Europe antisociale, guvernată de piețele și de puterile financiare care ne-au scufundat în această criză cu ambiția și lăcomia excesivă a acestora, care vor compensate nemăsurat prin privatizarea sistemelor publice de pensii. Mai mult, consider că este inacceptabil faptul că rezoluția, deși subliniază importanța acordării unui rol relevant dialogului social în cadrul reformelor privind pensiile, apără măsurile antisociale, cum ar fi creșterea vârstei de pensionare, care a fost respinsă de majoritatea europenilor prin greve generale masive.
<SPEAKER ID="328" NAME="Louis Michel" LANGUAGE="FR">
Conform afirmațiilor lui László Andor, comisarul pentru ocuparea forței de muncă, afaceri sociale și incluziune, numărul de pensionari se va dubla până în 2060 referitor la populația activă capabilă să finanțeze pensiile. Prin urmare, este urgent să ne gândim la viitorul sistemelor de pensii. Deși intră în competența statelor membre, această problemă nu trebuie să împiedice Uniunea Europeană să asiste statele membre la deliberări în vederea garantării unui sistem de pensii adecvat, stabil și viabil pentru cetățenii europeni. Să fii capabil să ai o pensie adecvată și corectă într-un stat membru al UE este o completare necesară a principiului libertății de circulație a oamenilor. Criza economică și monetară demonstrează necesitatea unei abordări integrate, care să cuprindă aspectele sociale și demografice, precum și aspectele economice și financiare.
<SPEAKER ID="329" NAME="Alexander Mirsky" AFFILIATION="S&amp;D">
în scris. - Sper că Parlamentul nu se va limita doar la elaborarea rapoartelor și a voturilor. Este necesar să analizăm toate cele 27 de sisteme de pensii din cadrul UE. Am încredere că în această sferă va fi dezvăluită încălcarea regulilor de o amploare colosală din Lituania, unde guvernul încearcă în mod constant să rezolve problema deficitului bugetar în detrimentul pensiilor. În consecință, pensionarii din Lituania au devenit ostatecii actualelor activități riscante ale guvernului. În majoritatea cazurilor, pensiile din Lituania se situează sub nivelul minim oficial de subzistență. Situația este complicată de decizia guvernului de a opri remunerația pensiilor pentru pensiile secundare. Acest lucru poate avea consecințe extrem de triste. Am votat favorabil cu speranța unei evaluări independente a situației din Lituania.
<SPEAKER ID="330" NAME="Andreas Mölzer" AFFILIATION="NI">
în scris. - (DE) În cadrul Uniunii Europene, suntem încă martorii unui declin considerabil al prosperității, care cu siguranță va fi evident odată cu pierderea perioadelor de protecție pentru piața forței de muncă. Fiecare țară va trebui să se lupte cu schimbările demografice și cu lipsa de viabilitate financiară asociată propriilor sale sisteme de pensii. Pensiile private, care trebuiau să furnizeze sprijin suplimentar, nu au adus îndelung discutata ușurare pentru sistemele de pensii, dar în schimb au pus pensiile de stat sub și mai multă presiune. În acest context, cetățenii unguri, de exemplu, au fost aproape forțați să revină la sistemul de stat. În această privință, promisiunile irealizabile de beneficii ale fondurilor de pensii sunt și ele problematice, astfel cum a reieșit pe parcursul crizei economice și financiare. Interferențele precum cele la nivel comunitar atrag deseori după sine o întreagă serie de probleme, de exemplu în legătură cu indemnizațiile compensatorii pentru pensii, care au lăsat cale liberă abuzurilor. Detaliile pensiilor sunt reglementate în mod diferit în statele membre, iar acestea trebuie să rămână astfel, motiv pentru care resping cu fermitate raportul.
<SPEAKER ID="331" NAME="Claudio Morganti" LANGUAGE="IT">
Am dorit să-mi exprim sprijinul pentru raportul doamnei Oomen-Ruijten privind viitoarele sisteme de pensii din Europa, deoarece ilustrează în mod clar un principiu pe care trebuie să se bazeze acțiunile și inițiativele europene: principiul subsidiarității. Într-un efort de a răspunde la o necesitate reală, adică la o nouă evaluare a sistemelor europene de pensii în urma schimbărilor condițiilor demografice, economice și sociale, s-a decis acordarea pentru statele membre individuale a flexibilității de a acționa în cadrul unei orientări europene generale. Situațiile și condițiile din diverse țări sunt prea variate pentru a concepe elaborarea unor norme comune obligatorii și astfel decizia de respectare a principiului esențial al subsidiarității a fost o decizie bună.
<SPEAKER ID="332" NAME="Franz Obermayr" AFFILIATION="NI">
în scris. - (DE) Nu peste mult timp, piramida populației va fi inversată în cadrul UE: persoanele cu vârste de peste 55 de ani vor reprezenta cea mai mare proporție a populației, speranța de viață va continua să crească, rata natalității va rămâne scăzută, iar tinerii își vor începe viața profesională mai târziu chiar. Suntem cu toții conștienți de consecințele acestui lucru: o populație excesiv de îmbătrânită și mai multe blocaje ca niciodată când vine vorba despre finanțarea pensiilor. De fapt, în cadrul statelor membre avem nevoie în special de o politică mai favorabilă pentru familii - mă gândesc, de exemplu, la introducerea divizării impozitului pe familie în cadrul legii privind impozitul pe venit. În cadrul legislației sociale trebuie să fie luată în considerare contribuția familiilor la protecția contractului între generații cu ajutorul unei reduceri treptate a contribuțiilor de asigurări sociale. Aceste aspecte nu sunt sau sunt insuficient luate în considerare în cadrul raportului. Cu toate acestea, multa aplaudata imigrare în masă este calea greșită de urmat în vederea protejării pensiilor noastre. La sfârșitul zilei, politica de pensii trebuie să rămână în sfera competenței statelor membre. Prin urmare, am votat împotriva acestui raport.
<SPEAKER ID="333" NAME="Wojciech Michał Olejniczak" AFFILIATION="S&amp;D">
în scris. - (PL) În cadrul votului de astăzi, am susținut acceptarea raportului privind sistemele de pensii stabile și sigure din Europa. Problema pensiilor viitoare reprezintă o problemă nu doar în Polonia, ci în întreaga Uniune Europeană. În cadrul raportului, Parlamentul European a confirmat faptul că în problemele privind sistemele de pensii, statul membru este responsabil pentru organizarea propriului său sistem național de pensii. Cu toate acestea, instituțiile comunitare vor sprijini activitățile statelor membre pe baza principiului subsidiarității.
<P>
Pentru mine, o problemă foarte importantă este faptul că atenția trebuie concentrată asupra discriminării împotriva femeilor în contextul sistemelor de pensii, și trebuie să depășim această problemă. În același timp, actualele schimbări demografice care duc la o populație îmbătrânită provoacă probleme instituirii unei pensii stabile. Numărul de pensionari continuă să crească, în timp ce numărul persoanelor active pe piața forței de muncă este în scădere.
<P>
O altă chestiune importantă este problema tinerilor care nu pot găsi un loc de muncă din cauza situației de pe piața forței de muncă. În această privință, este esențială angajarea mai multor persoane și menținerea acestora la locul de muncă cât mai mult timp posibil.
<SPEAKER ID="334" NAME="Alfredo Pallone" LANGUAGE="IT">
Am votat în favoarea raportului doamnei Oomen-Ruijten deoarece cred că încercarea de a stabili fundațiile unui obiectiv atât de important cum este un sistem european comun de pensii, luând în considerare și principiul subsidiarității, reprezintă un pas mare spre adevărata integrare socio-politică. Cadrul legislativ este cu siguranță complex, dar Cartea albă a Comisiei Europene privind sistemele de pensii indică deja calea spre pe merge Uniunea. Raportul vizează în mod specific stabilirea unor criterii adecvate, viabile și sigure, invitând statele membre să dezbată subiectul, să publice propunerile formulate și să colaboreze pentru a produce un adevărat plan comun cu ajutorul metodei deschise de coordonare. Dezbatem pachetul de guvernanță economică la nivel comunitar pentru a reforma Pactul de stabilitate și de creștere și pentru a stabili norme comune. Niciun stat nu poate scăpa de reforma pensiilor dacă dorește să pună ordine în finanțele sale. Din acest motiv, cred că este normal să avem norme comune și în acest domeniu, deoarece ar ușura monitorizarea și punerea în aplicare a PSC.
<SPEAKER ID="335" NAME="Maria do Céu Patrão Neves" LANGUAGE="PT">
Acest raport privind sistemele europene de pensii adecvate, viabile și sigure reprezintă un pas important în punerea în aplicare a unei politici de coordonare în cadrul Uniunii Europene. De fapt, deși intră sub jurisdicția statelor membre, sistemul de pensii este direct legat de piața financiară, fiind în același timp un domeniu acoperit de Pactul de stabilitate și de creștere. Luarea în considerare a unei strategii care să sporească coeziunea și coerența privind pensiile devine necesară din motive demografice de care suntem cu toții conștienți. Trebuie să creăm inițiative care să redefinească viitorul tinerilor și al vârstnicilor și solidaritatea între generații și oameni, contribuind astfel la un venit viabil, sigur și adecvat după pensionare. Există diferențe însemnate între diversele sisteme de pensii din Europa, dar este important să creăm o platformă comună definind în mod clar divizarea responsabilităților. Astfel, va fi posibilă crearea comună a unui sistem viabil și sigur; un sistem modern care recunoaște libertatea de circulație în Europa, care se bazează pe ipoteza că mobilitatea este esențială, în special pentru tânăra generație și, desigur, pentru o piață eficientă și eficace a forței de muncă. Din toate aceste motive, am votat în favoarea raportului.
<SPEAKER ID="336" NAME="Rovana Plumb" AFFILIATION="S&amp;D">
în scris. - În noiembrie 2009, în România erau 5,54 de milioane de pensionari și 5,65 de milioane de contribuabili la sistemul public de pensii. Asigurarea, în prezent și în viitor, a unei pensii adecvate și viabile pentru cetățenii UE reprezintă o prioritate pentru Uniunea Europeană. Atingerea acestor obiective într-o Europă care îmbătrânește constituie o provocare majoră și statele membre trebuie să se pregătească pentru aceasta prin reforme ale sistemelor de pensii. Statele membre trebuie să consolideze caracterul adecvat al pensiilor prin combaterea discriminării de gen pe piața muncii, mai ales prin reducerea diferențelor de salarizare cu minimum 10 % până în 2020. Trebuie întărit sistemul public de pensii în defavoarea celui privat. Nu trebuie să privatizăm sistemul public de pensii tocmai pentru a asigura stabilitatea fondurilor de pensii pentru actualii și viitorii pensionari.
<P>
Deși la nivel european tendința este de creștere a vârstei de pensionare, vârsta de pensionare ar trebui să se aplice în mod flexibil, în funcție de sector, de severitatea condițiilor de muncă și ținând cont de numărul de ani lucrați. Este necesar un sprijin activ pentru crearea de locuri de muncă, iar calitatea muncii trebuie să fie îmbunătățită pentru a crește numărul de persoane care să contribuie activ la finanțarea pensiilor lor viitoare.
<SPEAKER ID="337" NAME="Frédérique Ries" LANGUAGE="FR">
Asigurarea viabilității sistemelor de pensii reprezintă una dintre provocările majore cu care se confruntă clasa politică, dacă dorește să mențină binele comun și pacea socială. Deși, în această privință, competențele europene sunt limitate, a fost la fel de important ca Parlamentul European să-și dea avizul ca urmare a Cărții verzi emise de Comisie. Acest lucru s-a realizat odată cu adoptarea raportului extrem de cuprinzător al doamnei Oomen-Ruijten, care confirmă necesitatea reformei sistemelor de pensii din cauza tendinței nefavorabile a raportului dintre numărul persoanelor cu vârste de peste 65 de ani și populația din câmpul muncii. Mai mult, rezoluția este în conformitate cu recentul sondaj Eurobarometru care demonstrează înțelepciunea și maturitatea cetățenilor europeni, din rândul cărora 73 % sunt de părere că "vor trebui să muncească mai mult sau să economisească mai mult pentru bătrânețe”. Ideea predominantă a prelungirii vieții profesionale peste vârsta de 65 de ani s-a confruntat indiscutabil cu reacții amestecate în rândul opiniei publice generale. Cu toate acestea, aceasta poate fi o binecuvântare deghizată, întrucât va fi necesară activarea altor instrumente. Doar în cazul țării mele, Belgia, unde rata de ocupare a forței de muncă în rândul lucrătorilor în vârstă este una dintre cele mai scăzute din Uniunea Europeană, există o necesitate urgentă de încurajare a lucrătorilor belgieni pentru a rămâne pe piața forței de muncă.
<SPEAKER ID="338" NAME="Crescenzio Rivellini" LANGUAGE="IT">
Astăzi Parlamentul a votat privind raportul intitulat "Către sisteme europene de pensii adecvate, viabile și sigure”. Comisia, luând în considerare tendințele demografice și efectele crizei economice și financiare, a decis că pentru modernizarea politicilor privind pensiile este necesară o acțiune coordonată privind: ajustarea sistemelor de pensii, viabilitatea, echilibrul între durata vieții profesionale și durata pensiilor, eliminarea obstacolelor din calea mobilității, îmbunătățirea transparenței sistemelor de pensii și protecția solvabilității.
<P>
În acest raport, dorim să recunoaștem și să menținem responsabilitățile individuale în vederea creării unui sistem viabil și sigur care să fie capabil să asigure o pensie adecvată la nivelul statelor membre. Un sistem modern care recunoaște în special necesitatea noii generații de mobilitate și care oferă soluții nu doar pentru prezent, dar și pentru viitorul apropiat.
<SPEAKER ID="339" NAME="Raül Romeva i Rueda" AFFILIATION="Verts/ALE">
în scris. - (ES) În ciuda faptului că votul a permis încorporarea unor elemente esențiale ale conștiinței sociale, a rămas o serie de aspecte regretabile care m-au determinat să mă abțin de la votul final. Aceasta este situația, de exemplu, în secțiunea punctului 21 unde se solicită ca statele membre să-și îmbunătățească accesul cetățenilor la sistemele private de economisire.
<SPEAKER ID="340" NAME="Licia Ronzulli" LANGUAGE="IT">
Sistemele europene de pensii se află din ce în ce mai mult într-o stare alarmantă. Trebuie să acționăm acum pentru a ne asigura că bărbații și femeile au șanse egale, protejându-i pe cei care se decid să se pensioneze astăzi și, în același timp, pe cei care de-abia acum fac primii pași pe piața forței de muncă. În Europa femeile câștigă în medie cu 18 % mai puțin decât bărbații. Principalul efect al acestei disparități de salarizare apare la vârsta pensionării: deoarece au câștigat mai puțin în timpul vieții lor profesionale, femeile au și pensii mai mici. În consecință, femeile sunt mai afectate decât bărbații printr-o sărăcie persistentă. Trebuie să includem perspectiva de gen în cadrul tuturor politicilor mai ales în perioadă de criză, adoptând măsurile naționale convenite și coordonate la nivel european. Am votat în favoarea raportului doamnei Oomen-Ruijten deoarece cred că este un bun compromis care poate sprijini dialogul între statele membre și instituțiile europene privind modernizarea sistemelor de pensii.
<SPEAKER ID="341" NAME="Oreste Rossi" LANGUAGE="IT">
Sprijinim raportul privind Cartea verde "Către sisteme europene de pensii adecvate, viabile și sigure” deoarece Comisia Europeană vizează să asiste statele membre fără a elimina responsabilitatea țărilor individuale care trebuie să evalueze legătura dintre speranța de viață și vârsta obligatorie de pensionare. De asemenea, vizează să elimine obstacolele din calea mobilității transfrontaliere și să constituie o Autoritate europeană pentru asigurări și pensii ocupaționale cu responsabilitatea elaborării unui sistem de coordonare în cazul situațiilor de urgență și a sprijinirii statelor membre.
<SPEAKER ID="342" NAME="Daciana Octavia Sârbu" AFFILIATION="S&amp;D">
în scris. - În cele 27 de state membre ale Uniunii Europene există diferite sisteme de pensii. Dar inversarea piramidei demografice și creșterea speranței de viață implică nevoia creării unei strategii europene pentru consolidarea coeziunii și coerenței pensiilor în Uniunea Europeană. Aș vrea însă să menționez și disfuncțiile care apar în cazul mobilității forței de muncă între diferite state membre. Există cazuri în care drepturile la pensie nu se transferă în mod adecvat între diferite țări membre ale Uniunii Europene. În acest sens, trebuie să încurajăm cooperarea între statele membre.
<P>
Pe de altă parte, este datoria noastră morală să asigurăm cetățenilor noștri dreptul de a beneficia de pensii care să le asigure un trai decent.
<SPEAKER ID="343" NAME="Peter Skinner" AFFILIATION="S&amp;D">
în scris. - Pot susține obiectivele generale ale acestui raport deoarece preocupările sale fundamentale sunt crearea unei abordări viabile a dispozițiilor privind pensiile. Exercițiul de reglementare care va reieși din Cartea verde îi va determina, cred, pe supraveghetori să lucreze cu consecvența necesară pentru a menține un sistem de pensii sigur și viabil.
<P>
Cu toate acestea, având în vedere actuala diversitate a sistemelor de pensii din statele membre, precum și a domeniului de aplicare și a profunzimii dispozițiilor privind pensiile, este important ca Comisia să urmeze dorința Parlamentului de a nu impune standarde de capital similare standardelor de asigurare sau bancare. Convingerea mea este că pensiile pot și trebuie tratate separat în ceea ce privește propriile cerințe de capital cu caracter adecvat.
<P>
Acestea fiind spuse, necesitatea unei adevărate abordări europene este de o importanță majoră, având în vedere modul în care tendințele demografice vor obliga viitoarele generații să susțină sisteme scumpe, supraîncărcate, cu generații trecute care se confruntă cu o potențială sărăcie.
<SPEAKER ID="344" NAME="Alyn Smith" AFFILIATION="Verts/ALE">
în scris. - Domnule Președinte, sunt multe aspecte plăcute în acest raport. Cu toate acestea, nu-l pot sprijini. Este adevărat că noi, cei din această Cameră, trebuie să fim preocupați de dispozițiile privind pensiile ale guvernelor statelor noastre membre și este adevărat că trebuie să facem schimb de bune practici. Cu toate acestea, pur și simplu nu am putut sprijini raportul în ansamblu deoarece pur și simplu nu sunt de acord că UE trebuie să fie implicată dincolo de rolul de partajare a informațiilor privind pensiile. Cele mai bune autorități pentru a trata pensiile și, de fapt, toate problemele sociale sunt autoritățile naționale sau locale, nu noi. Acest raport din proprie inițiativă solicită prea mult control centralizat, de care sunt pur și simplu convins că nici nu va funcționa, nici nu va adăuga valoare.
<SPEAKER ID="345" NAME="Bart Staes" AFFILIATION="Verts/ALE">
în scris. - (NL) Problema populației noastre care îmbătrânește din ce în ce mai mult ne lovește din plin, iar criza determină statele membre să efectueze reduceri. Cu toate acestea, nu trebuie să permitem problemei populației care îmbătrânește să ne ademenească spre o nouă criză a datoriei europene. Statele membre care economisesc nu trebuie să-i dea curs fără să reflecteze înainte. Rezoluția subliniază că primul pilon al sistemului de pensii este pilonul principal. Acest lucru implică un buget sănătos și echilibrat. Mai mult, este de la sine înțeles că un venit constant reprezintă o garanție împotriva sărăciei. De asemenea, mă bucură recunoașterea drepturilor la pensie pentru femei și accentul mai mare pus pe egalitatea de gen, alături de recunoașterea faptului că nu trebuie permisă discriminarea împotriva persoanelor mai în vârstă pe piața forței de muncă. De asemenea, rezoluția acordă atenția cuvenită transferabilității drepturilor la pensie acumulate. În prezent, nimeni nu lucrează pentru aceeași societate, sau chiar în propria lui țară, pentru întreaga sa viață. Este fundamental ca într-o Europă unită cetățenii să-și poată transfera aceste drepturi. Prin urmare, Parlamentul European solicită Comisiei Europene să coordoneze mai bine transferabilitatea pensiilor la nivel european.
<SPEAKER ID="346" NAME="Silvia-Adriana Țicău" AFFILIATION="S&amp;D">
în scris. - Raportul doamnei Ria Oomen-Ruijten referitor la Cartea Verde intitulată "Către sisteme europene de pensii adecvate, viabile și sigure” aduce o contribuție importantă la dezbaterea privind viitorul sistemelor de pensii europene. Consider necesar ca statele membre să elaboreze dispoziții privind asigurarea unor pensii adecvate pentru cetățenii lor. Încurajăm statele membre să instituie cel mai adecvat sistem de pensii pentru a garanta un standard decent de viață pentru toți, acordându-se o atenție specială celor mai vulnerabile grupuri ale societății. Am votat pentru considerentul 24, care cere statelor membre să încurajeze, prin scutiri de impozite și contribuții la asigurările sociale, continuarea activității profesionale a persoanelor vârstnice.
<P>
De asemenea, am votat pentru încurajarea și facilitarea îmbinării muncii și a pensionării și pentru punerea în aplicare a unor măsuri descurajatoare care să îngreuneze concedierea persoanelor în vârstă de către întreprindere
<P>
Am votat împotriva creșterii vârstei de pensionare deoarece consider că persoanele care depășesc o anumită vârstă, dar care vor și pot să muncească, ar trebui să fie încurajate să muncească și nu obligate, mai ales în condițiile în care rata șomajului în UE 27 este de 10 %, iar în cazul tinerilor de 20 %.
<SPEAKER ID="347" NAME="Georgios Toussas" LANGUAGE="EL">
Cartea verde a Comisiei Europene privind sistemele europene de pensii adoptată astăzi în urma raportului alianței reprezentanților politici ai capitalului din cadrul Parlamentului European (social-democrații, conservatorii și liberalii) este un monstru antisocial. Aceasta intenționează să formeze un element fundamental al noului Pact antisocial al UE privind competitivitatea destinat demolării sistemelor europene de asigurări sociale și înlocuirii acestora cu asigurări sociale private, individualizate, o vacă nouă de muls în detrimentul lucrătorilor și în avantajul capitalului. În practică, cheltuielile publice pentru asigurări sociale, pensii și bunăstare se abrogă. Sistemul cu trei piloni reduce pensia de stat la o indemnizație amărâtă, deschizând astfel porțile larg pentru așa numitul al treilea pilon al asigurării private. Există apeluri pentru o creștere a vârstei de pensionare, în funcție de speranța de viață; cu alte cuvinte, să muncim până intrăm în mormânt. Partidul comunist elen a votat împotriva documentului antimuncă eșuat al UE privind sistemele europene de pensii. Confruntați cu aceste evoluții, am vrea să subliniem faptul că lucrătorii trebuie urgent să se revolte în masă și să stopeze aceste noi măsuri antiasigurare și noul atac sălbatic organizat de capital și de guvernele burgheze în cadrul noului Pact privind competitivitatea al UE.
<SPEAKER ID="348" NAME="Thomas Ulmer" AFFILIATION="PPE">
în scris. - (DE) Am votat în favoarea raportului Oomen-Ruijten referitor la Cartea verde privind sistemele de pensii. În opinia Uniunii creștin democrate din Germania, rezultatele negocierilor sunt adecvate și furnizează baza adecvată pentru următoarea Carte albă. Este important să avansăm cu privire la menținerea pensiilor ocupaționale germane, durata serviciului și protecția împotriva riscului de faliment pentru angajamentele existente. Pensiile ocupaționale nu trebuie transferate sub nicio formă sistemului european obligatoriu.
<SPEAKER ID="349" NAME="Viktor Uspaskich" AFFILIATION="ALDE">
în scris. - (LT) Mă bucur că raportoarea recunoaște că există lacune semnificative în sistemele de pensii din Europa și faptul că cetățenii anumitor state membre - de exemplu, lituanienii - se confruntă cu probleme suplimentare. Viața pentru pensionarii din țara mea nu este cea mai ușoară. Recent a devenit și mai grea - anul trecut pensia lunară a pensionarilor lituanieni a fost redusă cu 5 %. A venit momentul să stopăm aplicarea standardelor duble. În unele țări europene, cum ar fi Lituania, guvernul susține că criza s-a terminat și că economia începe treptat să se relanseze. Cu toate acestea, când trebuie să luăm măsuri practice, liderii noștri afirmă că nu pot găsi resursele necesare restaurării pensiilor la nivelul lor inițial. Dintr-o dată aceștia declară că totuși criza nu s-a terminat. Viabilitatea financiară este importantă în cadrul reformei sistemelor noastre de pensii, dar și pentru furnizarea unui venit adecvat. Adevărata viabilitate nu poate fi obținută fără a ne asigura că pensiile sunt adecvate. Societatea care îmbătrânește și presiunile financiare demonstrează că piața noastră a forței de muncă este în schimbare. Este necesar să luăm în considerare acest lucru când reformăm sistemele de pensii. Un echilibru între flexibilitate și securitate pe piața forței de muncă sprijină adaptabilitatea economiei și contribuie astfel la pensii viabile, sigure și corecte.
<SPEAKER ID="350" NAME="Peter van Dalen" AFFILIATION="ECR">
în scris. - (NL) Europa și pensiile, iată un subiect sensibil. Diverse state membre iau în considerare aranjamente de reducere a datoriilor lor naționale prin conectarea fondurilor de pensii la datoriile lor. Dna Merkel și dl Sarkozy au menționat deja centralizarea pensiilor direct în cadrul planurilor lor pentru o Europă unică, guvernată central. Sunt împotriva oricărei reglementări a pensiilor la nivel european. Sistemele de pensii sunt structurate în mod diferit în diverse state membre. Acestea sunt aproape incomparabile. În plus, sistemele de pensii din diverse state membre individuale variază considerabil, în ceea ce privește dimensiunea, fiabilitatea și monitorizarea. Nu doresc să văd robustul sistem de pensii olandez că suferă datorită haosului din unele state membre.
<P>
Cu toate acestea, consider că este rezonabil faptul că statele membre trebuie să partajeze informații referitoare la sistemele lor de pensii și că trebuie să facă eforturi de abordare a problemelor specifice prin acele mijloace. Aici mă refer, de exemplu, la cercetătorii universitari care se deplasează în alte state membre ale căror autorități fiscale colectează atunci impozite suplimentare la pensiile pe care și le-au construit în altă parte. Trebuie oprite urgent aceste abuzuri, dar aceasta nu înseamnă că trebuie să restructurăm întregul sistem pe baza unui model european.
<SPEAKER ID="351" NAME="Derek Vaughan" AFFILIATION="S&amp;D">
în scris. - Am votat în favoarea acestui raport care îndeamnă statele membre să se asigure că pensiile sunt durabile, având în vedere provocările societăților care îmbătrânesc și presiunile cheltuielilor cu care se confruntă UE. Salut faptul că raportul recunoaște că nu există o abordare "universală” a dispozițiilor privind pensiile în statele membre, dar că UE poate aduce un plus de valoare prin schimburi de idei și coordonare.
<P>
Includerea datoriei private în orice evaluare a viabilității finanțelor publice nu trebuie inclusă în acest raport, deoarece condițiile actuale ale pieței nu ar susține acest tip de evaluare. Mai mult, aplicarea cerințelor de capital în cazul pensiilor poate duce la creșterea costurilor fără a adăuga securitate pensiilor ocupaționale finanțate de angajator. Acest lucru nu trebuie să fie obligatoriu acolo unde există un sistem de protecție; de exemplu, Fondul de protecție a pensiilor al Regatului Unit, instituit de anteriorul guvern laburist, furnizează deja un nivel ridicat de protecție membrilor și beneficiarilor sistemelor de pensii.
<P>
Eu și colegii mei laburiști vom continua să depunem eforturi pentru a ne asigura că persoanele care economisesc la stat, cu angajatorul lor sau în mod privat primesc protecția reală a pensiei de care au nevoie pentru a se simți în siguranță referitor la pensionarea lor.
<SPEAKER ID="352" NAME="Iva Zanicchi" LANGUAGE="IT">
Am votat în favoarea raportului doamnei Oomen-Ruijten deși simt că textul adoptat este excesiv de precaut indicând în mod repetat importanța principiului subsidiarității. Cu toate acestea, cred că acest raport, care așteaptă publicarea iminentă a Cartei albe a Comisiei, poate permite continuarea unei relații de muncă eficiente între statele membre și instituțiile UE în ceea ce privește problema dificilă a modernizării sistemelor europene de pensii.
<SPEAKER ID="354" NAME="Luís Paulo Alves" LANGUAGE="PT">
Votez în favoarea acestei propuneri de rezoluție, deoarece cred că negocierile de aderare cu Croația se pot încheia în prima jumătate a anului 2011, cu condiția ca reformele necesare să fie continuate. Pentru a realiza acest lucru, în timpul ultimei etape, Croația va trebui să-și mobilizeze toate eforturile pentru a consolida administrația publică și sistemul juridic, pentru a înregistra progrese în combaterea corupției, pentru a asigura cooperarea totală cu Tribunalul Penal Internațional pentru Fosta Iugoslavie, pentru a continua procesul de privatizare și pentru a adopta planuri de restructurare. Votez, de asemenea, în favoarea acestei rezoluții deoarece recomandă implementarea unui acord de arbitraj privind frontiera dintre Croația și Slovenia și datorită progreselor înregistrate în rezolvarea altor dispute bilaterale, precum problemele de frontieră cu Serbia, Muntenegru și Bosnia și Herțegovina. Deși Croația mai are de încheiat negocierile la șase capitole politice ale acquis-ului comunitar, cred că rezultatele bune obținute în 2010 vor servi ca bază pentru ca autoritățile croate să depună eforturile finale în vederea încheierii negocierilor.
<SPEAKER ID="355" NAME="Laima Liucija Andrikien" AFFILIATION="PPE">
în scris. - (LT) Am votat în favoarea acestei propuneri de rezoluție privind raportul de țară pe 2010 privind Croația. Prin acest document, Parlamentul European a confirmat că Croația a înregistrat progrese remarcabile în negocierile pentru aderarea la UE. Sunt de acord cu prevederea rezoluției conform căreia negocierile de aderare cu Croația se pot încheia în prima jumătate a anului 2011, cu condiția ca reformele necesare să fie continuate cu fermitate, în special prin consolidarea administrației publice și a sistemului juridic, continuarea combaterii corupției, asigurarea durabilității întoarcerii refugiaților, cooperarea deplină cu Tribunalul Penal Internațional pentru Fosta Iugoslavie (TPII), continuarea procesului de privatizare și adoptarea planurilor de restructurare pentru șantierele navale aflate în dificultate. Acestea sunt condiții foarte importante și implementarea lor corectă sau cel puțin progresele semnificative în domeniile menționate vor demonstra angajamentul și disponibilitatea Croației de a deveni un stat membru al UE.
<SPEAKER ID="356" NAME="Zigmantas Balčytis" AFFILIATION="S&amp;D">
în scris. - (LT) Am fost de acord cu această propunere de rezoluție, prin care Parlamentul European susține aderarea Croației la UE. Aderarea Croației implică atât o dimensiune europeană, cât și o dimensiune regională și ar încuraja restul țărilor din Balcanii de Vest să lanseze și să implementeze reformele legate de aderare. Negocierile de aderare cu Croația au înregistrat progrese remarcabile, dar reformele în domeniile administrației publice și al sistemului judiciar, al corupției, al întoarcerii refugiaților și așa mai departe încă nu au fost încheiate. Croația trebuie să facă progrese semnificative în rezolvarea disputelor bilaterale cu țările vecine, precum problemele de frontieră cu Serbia, Muntenegru și Bosnia și Herțegovina, pentru a preveni ca aceste dispute să devină un obstacol în calea extinderii viitoare a UE, odată cu aderarea Croației.
<SPEAKER ID="357" NAME="Elena Băsescu" AFFILIATION="PPE">
în scris. - Mi-am exprimat votul în favoarea adoptării raportului pentru progresele Croației deoarece consider că procesul de aderare la UE subliniază îmbunătățirea semnificativă a situației din teritoriu. Astfel, respectarea drepturilor fundamentale, situația refugiaților și privatizarea sectorului naval sunt capitolele cele mai avansate. Aș saluta aici aplicarea acordului de pace, cu tot ceea ce implică acesta. Colaborarea cu Tribunalul pentru Fosta Iugoslavie este esențială bunei desfășurări a negocierilor. Pe viitor, îmi exprim speranța că autoritățile croate vor permite accesul anchetatorilor la documentele necesare. Una dintre problemele menționate în document este judecarea criminalilor de război. Aduși în fata justiției, aceștia fie nu sunt condamnați, fie primesc pedepse simbolice. Subliniez importanța administrării unei justiții corecte pentru orice stat candidat.
<P>
Moștenire a conflictului din anii '90, atitudinea nerespectării drepturilor minorităților nu poate fi acceptată din partea unui viitor stat membru. O intervenție legislativă în domeniu este de dorit. Intenția președinției ungare de a finaliza negocierile până la sfârșitul primului semestru al lui 2011 este lăudabilă, iar Croația are potențialul de a trece linia de sosire la timp. Aderarea sa va trimite un semnal pozitiv în regiune, reafirmând credibilitatea UE în ceea ce privește condiționalitatea acestui proces. În final, doresc să afirm faptul că România susține fără rezerve aderarea Croației la UE.
<SPEAKER ID="358" NAME="Sebastian Valentin Bodu" AFFILIATION="PPE">
în scris. - Raportul de țară asupra progreselor făcute de Croația în 2010 arată determinarea guvernului de la Zagreb de a îndeplini criteriile de aderare la Uniunea Europeană. Însa Uniunea Europeană se vede pusă în fața unei situații în premieră prin faptul că majoritatea cetățenilor croați nu văd aderarea la UE a țării lor ca fiind benefică, în condițiile în care la nivelul populației statelor din Europa Centrală și de Est care au aderat în ultimele două valuri a existat un val de optimism semnificativ. Raportul de țară pe 2010 privind Croația arată preocuparea forurilor europene față de acest lucru. De aceea și apelul la autorități și societate civilă de a se implica în convingerea croaților de faptul că apartenența la UE generează efecte bune pentru țara lor. Sunt salutare eforturile autorităților croate și ambiția acestora de a încheia negocierile de aderare în primăvara acestui an.
<P>
Croația merită felicitări și pentru faptul că un stat măcinat atâta timp de conflicte a reușit să facă progrese remarcabile pentru a implementa acquis-ul comunitar. În plus, orice fel de referire la o eventuală amânare a accesului Croației nu poate să fie tratată decât ca o vorbă aruncată pe piață fără prea multă concentrare.
<SPEAKER ID="359" NAME="Antonio Cancian" LANGUAGE="IT">
Am votat hotărât în favoarea acestui raport, deoarece cred că Croația continuă să implementeze în mod corect reformele necesare pentru aderarea la UE. La nivel economic, cred că Croația este pregătită să negocieze cu alte state membre ale UE. De fapt, în ciuda crizei globale, aceasta a reușit să mențină o anumită stabilitate macroeconomică, în special prin dezvoltarea infrastructurilor pentru servicii și turism. Cred că țara trebuie încurajată să beneficieze la maxim de resursele sale, în special de poziția sa geografică ca legătură strategică de transport între Europa de Vest și Balcani, între Europa Centrală, Marea Adriatică și Marea Mediterană. Dezvoltarea în continuare a infrastructurii ar putea oferi un potențial enorm țării. În acest scop, cooperarea țării cu UE pentru implementarea secțiunilor din TEN-T, TEN-E și e-TEN, care afectează, de asemenea, teritoriul Croației și ar putea fi dezvoltate într-un sistem PPP în deplină cooperare cu UE, se dovedește foarte fructuoasă. Negocierile se vor încheia în prima jumătate a anului 2011, când procesul de aderare va fi încheiat. Am încredere că acest termen va fi respectat.
<SPEAKER ID="360" NAME="Maria Da Graça Carvalho" LANGUAGE="PT">
Aș dori să felicit Croația pentru progresele remarcabile înregistrate în îndeplinirea criteriilor de referință necesare pentru încheierea negocierilor de aderare. Sunt convins că aderarea rapidă a Croației va contribui la încurajarea celorlalte țări din Balcanii de Vest să implementeze reforme legate de aderare. Salut eforturile guvernului croat de a adopta o poziție fermă împotriva tuturor formelor de corupție, dar solicit autorităților croate să consolideze și mai mult capacitățile administrative ale organismelor anticorupție și să promoveze o cultură a responsabilității politice. Salut progresul înregistrat în domeniul drepturilor femeilor și al egalității de gen, deoarece aproximativ 25 % din locurile din parlament și circa jumătate din posturile administrative din sectorul public sunt ocupate de femei, demonstrând progresul către egalitatea de gen. Totuși, procentul de femei care ocupă posturi de conducere în afaceri rămâne redus și diferențele de salarizare între genuri persistă. Solicit continuarea promovării active a participării femeilor în organismele decizionale economice și politice și implementarea rapidă a legii privind egalitatea de gen, inclusiv principiul remunerării egale.
<SPEAKER ID="361" NAME="Daniel Caspary, Ingeborg Gräßle, Elisabeth Jeggle, Andreas Schwab, Thomas Ulmer și Rainer Wieland" AFFILIATION="PPE">
în scris. - (DE) Susținem cu hotărâre aderarea rapidă a Croației la UE. Poporul croat are așteptări mari de la această aderare. Totuși, acestea pot fi îndeplinite doar dacă Croația este pregătită cu adevărat pentru aderare și toate criteriile de aderare sunt îndeplinite. Croația a înregistrat deja progrese mai mari în acest proces decât au înregistrat multe state membre actuale ale UE în momentul aderării.
<P>
Raportul de țară al Comisiei precizează clar totuși că mai trebuie depuse eforturi în anumite domenii. Aceasta oferă un motiv de speranță pentru o încheiere rapidă a negocierilor de aderare. Totuși, așteptările nu trebuie să fie mai mari ca urmare a deciziei de astăzi. Meticulozitatea este mai importantă pentru noi decât viteza și implementarea cu încredere este mai importantă decât promisiunile. Nu trebuie să repetăm greșelile din trecut. Orice altceva contravine intereselor UE sau ale Croației și ale poporului său. Prin urmare, astăzi ne-am abținut de la vot.
<SPEAKER ID="362" NAME="Edite Estrela" LANGUAGE="PT">
Am votat în favoarea propunerii de rezoluție referitoare la raportul de țară pe 2010 privind Croația, deoarece cred că negocierile privind aderarea Croației la UE vor fi încheiate până în iunie 2011, cu condiția să fie depuse eforturile necesare pentru continuarea reformelor. Sunt în favoarea extinderii, cu condiția ca țările candidate să îndeplinească criteriile prestabilite. Cu cât mai multe țări sunt implicate în proiectul european, cu atât mai bine este pentru UE și pentru cetățenii săi, care se vor bucura de un spațiu unic al păcii, al libertății, al democrației, al progresului și al bunăstării.
<SPEAKER ID="363" NAME="Diogo Feio" LANGUAGE="PT">
Croația a îndeplinit criteriile de aderare cu un succes incontestabil și depune eforturi pentru a continua pe această cale, în ciuda dificultăților suplimentare cu care se confruntă în situația internațională actuală. Acesta este un exemplu bun pentru orice țară care intenționează să adere la UE. Nu pot să nu remarc faptul că cele mai recente studii arată că croații au suspiciuni cu privire la viitoarea aderare a țării lor la UE și că critică acțiunile UE. În loc să punem în discuție opinia poporului croat, cred că îndoielile lor merită o analiză serioasă asupra modului în care este guvernată UE. Mi se pare regretabil că, în propunerea sa de rezoluție, raportoarea a ales să emită opinii despre aspecte precum orientarea sexuală și protecția constituțională a acesteia, care nu numai că nu are nimic de-a face cu aspectele reale aflate în discuție, ci ar trebui, de asemenea, să fie de competența exclusivă a statelor membre.
<SPEAKER ID="364" NAME="José Manuel Fernandes" LANGUAGE="PT">
Această propunere de rezoluție se referă la raportul de țară pe 2010 privind procesul de aderare a Croației la UE; un angajament din partea Parlamentului European, pentru care s-au depus toate eforturile diplomatice posibile. Salut progresele înregistrate în negocierile de aderare, care ar trebui să se încheie până la sfârșitul primei jumătăți a anului 2011, precum și toate eforturile depuse de Comisia Europeană pentru alte țări din Balcanii de Vest, în curs de aderare la UE.
<P>
Mi se pare regretabil că parlamentul și guvernul croat nu au înregistrat progresele dorite privind amendamentele constituționale, și anume în ceea ce privește descentralizarea și reforma administrației publice, în special prin depolitizarea acesteia, combaterea corupției și libertatea presei. Sper că toate problemele menționate în raport vor fi rezolvate sau, cel puțin, reduse, astfel încât aderarea să fie rapidă și să poată acționa ca un catalizator pentru aderarea țărilor vecine.
<SPEAKER ID="365" NAME="Ilda Figueiredo" LANGUAGE="PT">
Privind acest raport, este important să subliniem faptul că majoritatea deputaților din Parlamentul European nu sunt încântați de faptul că, în conformitate cu Eurobarometrul, majoritatea poporului croat crede că aderarea la UE "nu este benefică”. Ce se poate face pentru a contrabalansa această percepție? Răspunsul, ca întotdeauna, este intensificarea propagandei, urmărind manipularea reprezentării realiste a UE.
<P>
Sunt prezentate aceleași dogme neoliberale învechite: reducerea intervenției statului în economie și crearea unei piețe competitive și deschise, prin distrugerea serviciilor publice, prin schimbarea relațiilor de muncă în favoarea capitalului sub pretextul "rigidității” lor și prin suprimarea suveranității și a unui proiect independent pentru dezvoltarea Croației.
<P>
În cele din urmă, raportul menționează foarte clar cine a fost beneficiarul agresiunii NATO și al destrămării Iugoslaviei. Croația este un loc privilegiat: este un coridor de transport de mare importanță pentru piețele de import și de export ale Estului și ale Orientului Îndepărtat. Este clar că aderarea la UE nu are scopul de a promova dezvoltarea Croației și a poporului său, ci, mai presus de toate, este în beneficiul marilor puteri și al grupurilor economice ale acestora.
<SPEAKER ID="366" NAME="Lidia Joanna Geringer de Oedenberg" LANGUAGE="PL">
În ultima perioadă, Croația a înregistrat progrese remarcabile în vederea aderării la UE și, probabil, va deveni al 28-lea stat membru al UE. În 2010, negocierile pentru UE și Croația au încheiat 11 capitole, ajungând la un total de 28 (din necesarul de 35). Realizarea de anul trecut demonstrează categoric determinarea Croației de a continua reformele sale și va permite, în curând, cetățenilor săi să beneficieze de aderarea la UE. În timpul ultimei reuniuni dintre UE și miniștrii croați, care a avut loc la 22 decembrie 2010 la Bruxelles, s-au încheiat negocierile la trei capitole importante, și anume cele privind justiția, libertatea și securitatea, politica externă, de securitate și de apărare și mediul. Încheierea acestor capitole indică faptul că sistemul juridic al Croației este consolidat și că s-au înregistrat progrese în mai multe domenii simultan, precum cooperarea extinsă între Croația și comunitatea internațională privind misiunile militare și afacerile civile (politica externă, de securitate și de apărare) și garanția calității mai bune a aerului și a apei pentru populația Croației (mediu).
<P>
Negocierile pentru aderarea Croației la UE au început în octombrie 2005. În ciuda unor probleme logistice, aderarea Croației este susținută ferm de statele membre ale UE și multe dintre ele se așteaptă la progrese rapide în vederea încheierii celor șase capitole rămase până la sfârșitul anului 2011.
<SPEAKER ID="367" NAME="Robert Goebbels" LANGUAGE="FR">
Am votat în favoarea propunerii de rezoluție. Locul Croației este, evident, în UE. Totuși, nu voi vota pentru o nouă aderare dacă bugetul UE nu va crește în mod substanțial. O nouă extindere nu poate fi realizată fără fonduri suplimentare din partea UE.
<SPEAKER ID="368" NAME="Bruno Gollnisch" LANGUAGE="FR">
Votul meu pentru propunerea de rezoluție a Comisiei pentru afaceri externe a acestui Parlament privind progresul negocierilor de aderare a Croației la UE este un semn al lipsei de încredere în beneficiile UE care, conform sondajelor de opinie, este împărtășită de majoritatea croaților. Este regretabil că autoritățile unei țări, care a devenit independentă și suverană în urma unui conflict teribil, nu și-au găsit liniștea până când nu au adus țara sub dominație străină, împotriva opiniei publice. Am votat împotriva Tratatului de la Maastricht. Am votat împotriva Constituției Europene. Aș fi votat împotriva Tratatului de la Lisabona dacă guvernul meu ar fi avut curajul să-l supună aprobării poporului francez. Sper că croații vor fi consultați în mod direct privind aderarea țării lor la UE și că, spre deosebire de francezi, de irlandezi și de olandezi, aceștia vor fi respectați. A vota în favoarea unei rezoluții care regretă că soarta minorităților care practică diverse deviații sexuale nu este o preocupare centrală, care susține propaganda intensivă pentru a schimba sondajele de opinie negative, care încurajează aceleași erori economice precum cele comise în țările noastre, era complet imposibil.
<SPEAKER ID="369" NAME="Sylvie Guillaume" LANGUAGE="FR">
Am votat în favoarea propunerii de rezoluție privind raportul de țară pentru Croația, care confirmă eforturile depuse de aceasta din urmă cu privire la aderarea sa viitoare la UE. Într-adevăr, aderarea Croației are mai multe avantaje, precum consolidarea păcii și a stabilității în regiunea Balcanilor și întărirea poziției UE în regiunea respectivă. Textul pe care l-am adoptat pune în discuție, de asemenea, aspecte care rămân problematice și asupra cărora Croația trebuie să lucreze în continuare, precum combaterea corupției, care rămâne unul dintre flagelurile țării și sprijinirea refugiaților întorși, care este în continuare inadecvată. Sper că Croația va urma în continuare această cale pozitivă.
<SPEAKER ID="370" NAME="Juozas Imbrasas" AFFILIATION="EFD">
în scris. - (LT) Am votat în favoarea acestei propuneri de rezoluție privind raportul de țară pe 2010 privind Croația, deoarece, prin acest document, Parlamentul European a confirmat faptul că Croația a înregistrat progrese în negocierile de aderare la UE. Negocierile de aderare cu Croația pot fi încheiate foarte repede, cu condiția ca reformele necesare să fie continuate și puse în aplicare cu hotărâre. Este necesar să se continue consolidarea administrației publice și a sistemului judiciar, să se combată corupția, să se asigure durabilitatea întoarcerii refugiaților și să se coopereze pe deplin cu Tribunalul Penal Internațional pentru Fosta Iugoslavie (TPII) și așa mai departe. În plus, guvernul croat trebuie să abordeze urgent slăbiciunile structurale ale economiei și să acorde o atenție mai mare cooperării regionale, pentru a soluționa problemele bilaterale cu țările vecine. Implementarea corespunzătoare sau, cel puțin, progresul semnificativ în aceste domenii va demonstra și va consolida disponibilitatea și oportunitățile Croației de a deveni un stat membru al UE. Cred că aderarea Croației ar încuraja, de asemenea, restul țărilor din Balcanii de Vest să se apropie mai mult și mai rapid de aderarea la UE.
<SPEAKER ID="371" NAME="Giovanni La Via" LANGUAGE="IT">
Prin propunerea sa de rezoluție privind raportul de țară pe 2010 privind Croația, scopul Parlamentului este să salute îmbunătățirile aduse de Croația în mai multe privințe, care apropie tot mai mult țara de UE. Realizările din ultimul an ale acestei țări merită menționate, deoarece au fost aduse modificări substanțiale constituției, pentru a o adapta la cartele fondatoare ale celor 27 de state membre. Cu privire la sistemul judiciar, s-au făcut eforturi pentru a asigura acestei puteri un caracter imparțial și independent. De asemenea, au fost organizate procese pentru crime de război și s-au înregistrat progrese considerabile privind drepturile femeilor și egalitatea de gen. Sunt total de acord cu această propunere, deoarece sunt convins că Croația merită să devină un stat membru. Nu există nicio îndoială că trebuie depuse mai multe eforturi, în special cu privire la lupta împotriva corupției, dar cert este că țara face progrese semnificative pe calea către aderarea la UE.
<SPEAKER ID="372" NAME="Petru Constantin Luhan" AFFILIATION="PPE">
în scris. - Am votat în favoarea acestui raport întrucât cu toții ne dorim o vecinătate stabilă și prosperă, iar aceste deziderate se pot realiza numai prin integrarea Balcanilor de Vest în structurile europene și euro-atlantice. Croația este cel mai avansat stat din această regiune în procesul de integrare europeană, demonstrând că are și dorește să utilizeze mecanisme robuste contra corupției în sectorul public. Zagrebul a înregistrat deja progrese în acest sens, prin aprobarea de către Parlament a legii care permite confiscarea averii dobândită ilegal, precum și prin acțiunile întreprinse contra unor oficiali de rang înalt. Aceste măsuri sunt salutare însă Zagrebul trebuie să demonstreze, în mod convingător, că a lăsat în urma sa o cultură răspândită a corupției și impunității. Croația poate conta în continuare pe sprijinul României în procesul de aderare la Uniunea Europeană prin împărtășirea experienței comune atât în ceea ce privește procesul de pre-aderare, cât și în privința aspectelor de post-aderare la Uniunea Europeană.
<SPEAKER ID="373" NAME="Monica Luisa Macovei" AFFILIATION="PPE">
în scris. - Am votat în favoarea rezoluției pentru a recunoaște progresele Croației pentru aderarea la UE și a sublinia obiectivele care au rămas de îndeplinit în beneficiul poporului său. Am votat împotriva amendamentelor 1 și 4 deoarece acestea urmăreau eliminarea referințelor la eforturile guvernului croat de a combate discriminarea pe baza orientării sexuale și a rasei, care sunt necesare pentru aderarea la UE.
<P>
Când rezoluția se afla în Comisia AFET, am contribuit cu amendamente privind eficiența și predictibilitatea sistemului juridic. Acestea solicitau creșterea finanțării pentru ca tribunalele să lucreze rapid și eficient, unificarea jurisprudenței și publicarea oportună a tuturor hotărârilor. Cazurile de corupție trebuie judecate și nu trebuie să rămână în etapa de urmărire penală/anchetă, iar sentințele trebuie să aibă efecte de descurajare. Trebuie evaluată eficiența fondurilor de preaderare cheltuite în domeniul reformei justiției și al combaterii corupției.
<SPEAKER ID="374" NAME="David Martin" AFFILIATION="S&amp;D">
în scris. - Am votat în favoarea acestui raport, dar am mari îndoieli privind caracterul adecvat al aderării Croației la UE. Trebuie făcute progrese semnificative într-un număr de domenii, nu în ultimul rând în lupta împotriva corupției.
<SPEAKER ID="375" NAME="Barbara Matera" LANGUAGE="IT">
Aderarea Croației la UE este o motivație puternică pentru ca țările din Balcani să continue propriile eforturi în vederea aderării viitoare la UE. Aderarea Croației la UE va extinde spațiul de pace și de stabilitate în Europa și, prin urmare, atrage după sine o dimensiune dublă, europeană și regională, care ar trebui să încurajeze țările din Balcanii de Vest să realizeze o coeziune mai mare la nivel regional.
<P>
Salut progresele pozitive obținute de Croația cu privire la respectarea și la protecția minorităților, deși țara ar trebui să adopte, de asemenea, măsuri adecvate pentru a asigura o protecție mai mare a minorității rome și a participării acesteia la societatea civilă. Romii sunt discriminați în continuare și nu sunt reprezentați în mod adecvat în cadrul autorităților politice locale și centrale croate. Trebuie dezvoltate și implementate sinergii la nivel regional, mai ales în cadrul Strategiei pentru regiunea Dunării, deoarece interacțiunile sociale și schimburile economice ar fi în beneficiul întregii macroregiuni a Dunării.
<P>
Mă refer, în special, la cooperarea în domeniile transportului, al mediului și al dezvoltării economice. O coeziune mai mare la nivel regional va facilita aderarea viitoare a întregii regiuni a Balcanilor de Vest la UE.
<SPEAKER ID="376" NAME="Jean-Luc Mélenchon" LANGUAGE="FR">
Nu este surprinzător că Eurobarometrul a indicat faptul că croații consideră că UE nu le aduce beneficii, deoarece așa stau lucrurile. Votez împotriva acestei propuneri de rezoluție și a dispozițiilor sale antisociale.
<SPEAKER ID="377" NAME="Nuno Melo" LANGUAGE="PT">
Negocierile cu Croația privind aderarea sa la UE se pot încheia rapid. Totuși, reformele necesare trebuie continuate cu hotărâre. Cele mai importante reforme sunt consolidarea administrației publice și a sistemului judiciar, combaterea corupției, susținerea întoarcerii refugiaților, cooperarea totală cu Tribunalul Penal Internațional pentru Fosta Iugoslavie și restructurarea șantierelor navale.
<P>
Trebuie să aplaudăm progresele semnificative realizate deja. Totuși, în această etapă finală trebuie continuate cu hotărâre reformele necesare pentru ca negocierile privind aderarea la UE să se poată încheia la timp. Faptul că majoritatea cetățenilor croați cred că aderarea la UE nu este în beneficiul țării este îngrijorător, astfel încât trebuie să facem eforturi pentru a ne asigura că aceștia vor considera, de asemenea, că proiectul european le aparține. Prin urmare, este esențial să oferim cetățenilor informații clare și reale privind implicațiile aderării Croației la UE.
<SPEAKER ID="378" NAME="Willy Meyer" AFFILIATION="GUE/NGL">
în scris. - (ES)Deși consider aderarea Croației la UE un lucru pozitiv, cu condiția ca poporul croat să o considere la fel, nu am susținut această propunere de rezoluție, deoarece sunt diverse puncte pe care le resping, pe lângă toate cele legate de cerințele economice ale UE. Cred că solicitarea ca autoritățile croate să adopte măsuri care definesc și îmbunătățesc participarea actorilor societății civile la procesul de formulare a politicii și de supraveghere a activităților autorităților publice este atât adecvată, cât și valoroasă. Totuși, nu pot susține rezoluția, deoarece sunt complet împotriva opticii economice neoliberale pe care o conține și a măsurilor care se doresc a fi implementate în acest domeniu. Prin urmare, cred că este inacceptabil ca UE să solicite ca guvernul croat să reducă rolul redistributiv al statului și al cheltuielilor publice și resping apelul de a aplica "profitabilitatea” ca un criteriu principal pentru evaluarea sistemelor de sănătate publică și de asigurări sociale.
<SPEAKER ID="379" NAME="Louis Michel" LANGUAGE="FR">
Sunt încântat că progresele realizate de Croația în vederea aderării la UE, inclusiv modificarea constituției, reforma sistemului juridic, libertatea presei, protecția minorităților și cooperarea mai strânsă cu Tribunalul Penal Internațional pentru Fosta Iugoslavie. Prin urmare, sunt pe deplin de acord cu raportul de țară pe 2010 pentru Croația. Perspectiva aderării la UE este o motivație puternică pentru ca celelalte țări din Balcanii de Vest, care se îndreaptă către aderarea la UE, să realizeze reformele politice, economice și legislative necesare, pentru a consolida stabilitatea și promova coexistența și reconcilierea în regiune. Totuși, autoritățile croate mai au de depășit obstacole și de abordat provocări, precum combaterea corupției, redresarea economiei, rezolvarea disputelor bilaterale cu țările vecine și gradul foarte scăzut de ocupare a forței de muncă. Prin urmare, trebuie să îndemnăm Croația să continue reformele necesare, pentru a îndeplini criteriile finale și pentru a încheia negocierile.
<SPEAKER ID="380" NAME="Andreas Mölzer" AFFILIATION="NI">
în scris. - (DE) Prin susținerea propunerii de rezoluție referitoare la raportul de țară pe 2010 privind Croația, aș dori să-mi exprim sprijinul pentru aderarea rapidă a acestei țări la UE. Aceasta nu numai că are rădăcini culturale și istorice puternice în Europa Centrală, ci, de asemenea, îndeplinește criteriile de aderare. Deși mai trebuie depuse eforturi în multe domenii, precum lupta împotriva corupției, având în vedere urmărirea penală a fostului prim-ministru, Ivo Sanader, voința pozitivă nu lipsește. De asemenea, Croația pare să fie pregătită să se confrunte cu trecutul său, de exemplu prin sprijinirea întoarcerii refugiaților de război. Acest lucru a fost descris, de asemenea, în detaliu în rezoluție.
<P>
Totuși, prin susținerea mai multor amendamente, mi-am exprimat, de asemenea, dezaprobarea față de limbajul corect din punct de vedere politic al rezoluției. În mai multe paragrafe, acesta este absolut intolerabil. Totuși, pentru a nu bloca drumul poporului croat către UE și a demonstra bunele noastre intenții, am votat, în cele din urmă, în favoarea raportului.
<SPEAKER ID="381" NAME="Franz Obermayr" AFFILIATION="NI">
în scris. - (DE) Dintre țările candidate, Croația este țara care a realizat cel mai mare progres. Astfel, Croația și-a dovedit disponibilitatea de a adera la UE de multe ori, de exemplu prin soluționarea disputei privind pescuitul. S-au înregistrat, de asemenea, progrese în ceea ce privește lupta împotriva corupției, după cum se poate vedea prin arestarea fostului prim-ministru, Ivo Sanader. În ceea ce privește abordarea problemei crimelor de război, Croația pare să se îndepărteze de trecutul său, de exemplu asigurând sprijin pentru întoarcerea refugiaților de război. Propunerea de rezoluție conține câteva platitudini inutile, de o corectitudine politică excesivă, de exemplu cu privire la protecția transsexualilor de la punctul 5. Totuși, raportul este, în general, acceptabil. Acesta se referă la progresul realizat și urmărește un proces rapid de aderare. Acest lucru trebuie salutat, deoarece, din punct de vedere cultural și istoric, Croația are rădăcini puternice în Europa Centrală. Prin urmare, am votat în favoarea acestei propuneri de rezoluție.
<SPEAKER ID="382" NAME="Wojciech Michał Olejniczak" LANGUAGE="PL">
Croația este una din țările care se apropie de aderarea la UE. În ultimii câțiva ani, Croația a dat dovadă de multă inițiativă și a înregistrat progrese în multe domenii, de la cel judiciar la drepturile omului. Sunt foarte mulțumit de progresele din aceste domenii, deoarece acum un an solicitam guvernului croat să-și intensifice eforturile sale de modificare a legislației, exact în aceste domenii.
<P>
Croația se luptă în prezent cu aceleași probleme ca și majoritatea candidaților anteriori și actuali la aderarea la UE, adică cu corupția, cu rezolvarea disputelor istorice cu țările vecine și cu discriminarea pe bază de orientare sexuală. Rezolvarea problemelor de acest gen necesită un efort considerabil, nu doar din partea autorităților, ci și din partea societății. Nu se poate schimba situația minorităților sexuale sau etnice fără a exercita o anumită influență asupra perspectivelor cetățenilor. Totuși, după cum a indicat exemplul noilor state membre, apartenența la UE contribuie, în mod treptat, la sprijinirea acceptării persoanelor de origine străină sau cu orientare sexuală diferită.
<P>
Mesajul că UE este pregătită să accepte un membru nou în comunitatea sa trebuie să fie transmis Croației. Sper că acest lucru se va întâmpla în curând.
<SPEAKER ID="383" NAME="Rolandas Paksas" AFFILIATION="EFD">
în scris. - (LT) Am votat în favoarea acestei propuneri de rezoluție, deoarece Croația a realizat progrese semnificative pentru îndeplinirea criteriilor necesare în vederea încheierii negocierilor de aderare. În plus, trebuie luat în considerare faptul că aderarea Croației ar încuraja, de asemenea, restul țărilor din Balcanii de Vest să avanseze mai rapid către aderarea la UE. Salut eforturile guvernului croat pentru combaterea diferitelor forme de corupție, reformele administrației publice și implementarea sistemului judiciar. Totuși, pentru a implementa corect principiile statului de drept și pentru a câștiga încrederea cetățenilor în sistemul judiciar, numărul de cazuri nerezolvate trebuie să fie redus în mod semnificativ și durata procedurilor judiciare trebuie redusă. În plus, trebuie să ne asigurăm că procesele crimelor de război sunt nepărtinitoare și imparțiale. Sunt de acord cu propunerea că trebuie acordată mai multă atenție siguranței centralelor electrice de la Dunăre care urmează să fie construite. În plus, guvernul croat trebuie să abordeze urgent slăbiciunile structurale ale economiei și să acorde o atenție mai mare cooperării regionale, pentru a soluționa problemele bilaterale cu țările vecine. Cred că negocierile cu Croația trebuie încheiate doar atunci când toate reformele necesare și alte obligații vor fi implementate, fără a stabili o limită de timp specifică.
<SPEAKER ID="384" NAME="Alfredo Pallone" LANGUAGE="IT">
Regiunea balcanică este esențială pentru configurația geopolitică viitoare a UE și, în această privință, Croația este țara care a înregistrat cel mai mare progres în procesul de aderare. Europa ar putea să facă o diferență foarte mare în regiunea respectivă, acționând ca o forță motrice reală, prin reforme economice și politice. De aceea, am votat în favoarea propunerii de rezoluție, având în vedere politica de integrare și de extindere către democrație și economie de piață a sud-vestului Europei. Sunt convins că întreruperea și/sau împiedicarea extinderii în Balcani nu va schimba în mod pozitiv soarta economiei europene. Prin urmare, este important să privim Croația ca pe o națiune care va ajuta întreaga Uniune Europeană să deschidă calea pentru alte țări din regiune. Astfel, aceasta joacă un rol strategic de premergător al acestui proces nou de integrare și de dezvoltare.
<SPEAKER ID="385" NAME="Maria do Céu Patrão Neves" LANGUAGE="PT">
Calea Croației spre aderarea la UE a înregistrat progrese semnificative; a fost observat, în special, un progres în îndeplinirea criteriilor de referință stabilite în capitolele de negociere. Trebuie subliniat că, în conformitate cu Eurobarometru, majoritatea populației croate credea, foarte recent, că aderarea la UE nu îi va aduce beneficii. Este important să ne gândim dacă poporul croat dorește sau nu aderarea la UE și să le dăm dreptul la o alegere liberă. Extinderea proiectului european este dorită și benefică pentru crearea unui spațiu unic de pace, de libertate, de democrație, de progres și de bunăstare. Totuși, este esențial că acest proiect este și va fi în continuare bazat în mod exclusiv și fundamental pe voința poporului. Aderarea Croației este importantă din punct de vedere geopolitic, pentru a încuraja restul țărilor din Balcanii de Vest să lanseze și să implementeze cu hotărâre reformele legate de aderarea la proiectul european. Ca urmare a tuturor acestor criterii, am votat în favoarea acestei rezoluții.
<SPEAKER ID="386" NAME="Rovana Plumb" AFFILIATION="S&amp;D">
în scris. - Salut progresele înregistrate de Croația în îndeplinirea criteriilor necesare pentru finalizarea negocierilor de aderare, dar este nevoie ca guvernul croat să amelioreze coordonarea instituțiilor administrative centrale responsabile de gestionarea mediului, în special a celor din domeniul planificării teritoriale, al managementului deșeurilor, apelor și calității aerului, astfel încât acestea să poată asigura buna conservare a unui mediu unic și a unui nivel ridicat de biodiversitate. Consider că dezvoltarea economică a regiunii ar putea fi accelerată printr-o cooperare strânsă între Croația și celelalte țări, în cadrul Strategiei privind regiunea Dunării, prin diferite forme de cooperare în domeniul transportului, al mediului și al dezvoltării economice, în cadrul macroregiunii Dunării.
<SPEAKER ID="387" NAME="Miguel Portas" LANGUAGE="PT">
M-am abținut de la vot. În principiu, nu sunt împotriva aderării niciunei țări la Uniunea Europeană, pe care nu o doresc un club închis țărilor care respectă valorile minime ale democrației și ale drepturilor omului și ale căror popoare aleg în mod liber aderarea. Totuși, nu pot accepta presiunile care se fac asupra Croației pentru a accelera procesul de privatizare a companiilor publice. Nici nu pot accepta amestecul politic al Comisiei în procesul decizional intern, prin sprijinirea organizațiilor care susțin aderarea într-o țară unde, după cum arată ultimul Eurobarometru, majoritatea cetățenilor cred că acest lucru nu ar fi benefic; acest lucru nu este surprinzător, dacă luăm în considerare natura antisocială a politicii actuale a UE.
<SPEAKER ID="388" NAME="Crescenzio Rivellini" LANGUAGE="IT">
Negocierile de aderare cu Croația pot fi încheiate în prima jumătate a anului 2011, cu condiția ca reformele necesare să continue cu hotărâre, în special prin continuarea luptei împotriva corupției, asigurarea întoarcerii refugiaților, restructurarea șantierelor navale, precum și prin reforma constituției și a sistemului judiciar.
<P>
Cu privire la corupție, deși recunosc angajamentul guvernului croat, care este evident, de exemplu, în procesele în care sunt implicați doi foști miniștri și un fost prim-ministru, aceasta este totuși o problemă gravă și răspândită. Reformele din sistemul judiciar trebuie, de asemenea, să continue, mai ales prin continuarea urmăririi penale a crimelor de război și a îmbunătățirii programelor de protecție a martorilor.
<P>
Cea mai mare provocare totuși ar putea fi cea a explicării beneficiilor aderării la UE unei populații oarecum sceptice. Într-adevăr, un Eurobarometru recent a indicat că majoritatea cetățenilor croați cred că aderarea la UE nu este în beneficiul țării, care este un motiv de îngrijorare. Prin urmare, solicit guvernului și societății civile să depună eforturi pentru a se asigura că croații vor considera că proiectul european le aparține, de asemenea. Aderarea la UE va fi, în orice caz, subiectul unui referendum.
<SPEAKER ID="389" NAME="Raül Romeva i Rueda" AFFILIATION="Verts/ALE">
în scris. - Prin această rezoluție, Parlamentul European felicită Croația pentru progresul substanțial realizat în îndeplinirea criteriilor de referință pentru încheierea negocierilor de aderare; acesta solicită Croației să continue cu hotărâre reformele necesare pentru a îndeplini criteriile de referință finale și a încheia negocierile și solicită Comisiei să utilizeze toate capacitățile sale pentru a sprijini eforturile Croației de a îndeplini criteriile de referință.
<SPEAKER ID="390" NAME="Licia Ronzulli" LANGUAGE="IT">
Am votat în favoarea acestui raport, deoarece clarifică progresul Croației din punctul de vedere al încheierii procedurilor pentru aderarea la UE. Dacă Zagrebul continuă pe calea reformei așa cum a făcut-o în ultimii ani, există o șansă foarte mare ca negocierile să se încheie încă din iunie.
<P>
Acum totuși, cea mai mare provocare pare a fi convingerea populației locale că aderarea la UE va avea beneficii reale pentru țara lor, deoarece un sondaj Eurobarometru oficial pare să sugereze că aceștia cred exact opusul. Ținând cont de faptul că aderarea va fi totuși supusă unui referendum, trebuie să ne asigurăm că croații vor considera, de asemenea, că proiectul european aparține istoriei și viitorului lor.
<SPEAKER ID="391" NAME="Peter van Dalen" AFFILIATION="ECR">
în scris. - (NL) Până în iunie 2011, țara candidată Croația va încheia negocierile pentru aderarea la UE. Sunt încântat de progresul negocierilor, dar doresc să văd acțiune până atunci. Nu doresc să regretăm ulterior aderarea Croației: să sperăm că aderarea Bulgariei și a României a fost o lecție dură pentru noi. În teorie, combaterea corupției este, în mod clar, una dintre prioritățile guvernului croat, dar au fost judecate foarte puține cazuri de corupție. Marea majoritate a cazurilor rămân blocate în etapa de investigare. Acesta este, adesea, cazul în care înalții funcționari sunt anchetați. Vreau să văd că Zagrebul acționează. În cele din urmă, Croația va primi circa 4 miliarde de euro după aderarea la UE. Trebuie să putem avea încredere în politicienii croați care vor fi responsabili pentru cheltuirea acestor bani.
<P>
Trebuie să învățăm din experiența noastră cu Bulgaria și România. Aceste țări au aderat la UE prea rapid și, ca urmare, banii europeni și-au găsit calea în tot felul de buzunare greșite. Astfel, atât timp cât lupta împotriva corupției rămâne blocată la nivelul actual, nu vom reuși să încheiem procesul de negociere cu Croația: este foarte simplu.
<SPEAKER ID="392" NAME="Geoffrey Van Orden" AFFILIATION="ECR">
în scris. - Grupul ECR este în favoarea extinderii UE. Credem că acesta este unul dintre cele mai reușite aspecte ale politicii UE, cu condiția ca acesta să se desfășoare conform criteriilor riguroase și ca lecțiile să fie învățate din alte aderări recente. Din acest motiv, am votat în favoarea acestei rezoluții. Totuși, credem că mai există probleme importante de rezolvat înainte de aderarea Croației la UE. Corupția și reforma judiciară nu au fost abordate în mod corespunzător. Suntem, de asemenea, îngrijorați de libertatea mass-media, de prevalența crimei organizate și de numărul foarte mare de cazuri nesoluționate în justiție. În plus, mai există probleme de frontieră nerezolvate cu vecinii Croației și nu dorim ca acestea să fie importate în UE. Nu dorim apoi blocarea aspirațiilor altor candidați de către Croația. Suferim deja de pe urma unor astfel de exemple în alte zone.
<SPEAKER ID="393" NAME="Angelika Werthmann" AFFILIATION="NI">
în scris. - (DE) Propunerea de rezoluție prezentată de Comisia pentru afaceri externe este una foarte echilibrată. Aceasta menționează toate punctele slabe rămase care împiedică, în prezent, încheierea ultimului capitol de negociere rămas deschis. În recomandările sale către autoritățile croate, raportul nu neglijează durabilitatea, inclusiv cu privire la reformele sistemului judiciar și la lupta împotriva corupției, a cărei independență garantată va fi cheia dezvoltării democratice a viitorului Croației. În plus, raportul nu uită să sublinieze faptul că eforturile depuse de guvernul croat trebuie să continue cu ambiție la fel de mare după aderarea la UE.
<SPEAKER ID="394" NAME="Artur Zasada" LANGUAGE="PL">
Ultimele luni au demonstrat că eforturile Croației de aderare cât mai rapidă la UE au avut rezultate tangibile. Reformele care au început în anii trecuți au contribuit semnificativ la dezvoltarea multor aspecte vitale. Este foarte promițător să vedem colaborarea crescută cu Tribunalul Penal Internațional pentru Fosta Iugoslavie de la Haga și, de asemenea, progresul realizat în domeniul drepturilor femeilor și al protecției minorităților etnice. Inițiativele regionale, precum un acord între Croația, Serbia și Slovenia pentru un proiect de cale ferată comună sunt indicatori ai dorinței de cooperare pașnică și contribuie la dezvoltarea economică crescută în Balcani.
<P>
Statele membre ale UE trebuie să susțină în continuare programul de reforme al Croației, acordând atenție în special celor mai acute probleme ale sale, și anume corupția, nivelurile mari ale șomajului și situația dificilă în care se află sectorul agricol fragmentat. Sper că, în conformitate cu asigurările din partea Președinției ungare, vom încheia negocierile cu Croația în iunie și că, în a doua jumătate a anului 2011, în timpul Președinției poloneze, Croația va deveni stat membru al UE.
