<CHAPTER ID="017">
Actul privind piaţa unică (dezbatere) 
<SPEAKER ID="164" NAME="Preşedintă">
Următorul punct îl reprezintă declaraţia Comisiei cu privire la Actul privind piaţa unică.
<SPEAKER ID="165" NAME="Michel Barnier" LANGUAGE="FR">
Dnă preşedintă, doamnelor şi domnilor, sunt încântat să le prezint în mod oficial deputaţilor din acest Parlament Comunicarea referitoare la Actul privind piaţa unică, care a fost adoptată de Comisie la 27 octombrie, şi să o dezbat aici, cu dvs.. De fapt, am început discuţiile ieri, la iniţiativa dlui Harbour şi a dlui Grech, într-un alt loc, dar cu câteva sute de părţi politice, economice şi sociale interesate, active la nivel european, naţional şi regional.
<P>
Acesta este un document important. Este important, doamnelor şi domnilor, deoarece noi credem că Europa este chemată să răspundă pe mai multe fronturi. Lumea din afară are întrebări cu privire la cauzele crizelor. Ne-am confruntat cu o criză financiară incredibil de dură în ultimii doi ani şi numeroasele sale repercusiuni economice, sociale şi umane sunt încă resimţite în toate ţările noastre. Există criza economică, în general, şi apoi există alte crize pe care nu ne putem permite să le ignorăm, cum ar fi criza alimentară, chiar dacă se vorbeşte mai puţin despre ele. Aproximativ un miliard de oameni sunt în pericol de a muri de foame sau din cauza lipsei de apă. Apoi, există criza ecologică, care este probabil cea mai gravă.
<P>
Trebuie să răspundem la aceste întrebări, dar, pe lângă aceste întrebări externe, există întrebări interne, dintre care cea mai importantă este, fără îndoială cea pusă de cetăţenii europeni, care nu înţeleg, care sunt adesea preocupaţi şi, uneori, furioşi, care rămân sceptici şi au întrebări în legătură cu această piaţă unică extinsă, care este şi a fost piatra de temelie de la începutul Comunităţii Europene a Cărbunelui şi Oţelului, în 1950 - această piaţă europeană extinsă pe care o construim cu răbdare cu toţii.
<P>
Întrebarea adresată de cetăţenii noştri, de întreprinderile mici şi mijlocii, este: ce ne poate oferi această piaţă unică? Ce face Europa pentru noi? Trebuie să dăm un răspuns pozitiv la această întrebare, ceea ce noi nu facem întotdeauna.
<P>
Aceasta este concluzia dlui Mario Monti în raportul comandat de preşedintele Barroso, un raport pe care l-aţi dezbătut în mai multe ocazii şi care conţine mai multe constatări utile. De exemplu, dl Mario Monti afirmă că piaţa unică este tot mai necesară şi, totuşi, din ce în ce mai puţin populară. Doamnelor şi domnilor, suntem politicieni, fiecare cu propriul nostru mandat, şi atunci când auzim concluzii de acest gen, trebuie să ne străduim să asigurăm că ceea ce este necesar devine popular şi, în orice caz, că beneficiază de sprijin şi este mai bine înţeles.
<P>
Acesta este motivul pentru care, având în vedere toate aceste crize şi întrebări şi în conformitate cu mandatul nostru, am vrut să producem o urmare practică la constatările dlui Mario Monti şi, aş adăuga, la constatările coerente la care acest Parlament, sub îndrumarea dlui Grech, căruia îi mulţumesc, a ajuns, la rândul său, cu privire la funcţionarea incompletă, imperfectă şi, ocazional, dezamăgitoare, a acestei pieţe unice de mari dimensiuni.
<P>
Prin urmare, documentul pe care vi-l prezentăm astăzi, dnă preşedintă, doamnelor şi domnilor, este unul original. Nu este un lucru neînsemnat. El conţine mai degrabă un plan de acţiune decât o propunere legislativă, un plan de acţiune care include în prezent 50 de propuneri pe care le prezentăm pentru discuţii, toate fiind concepute pentru a îmbunătăţi modul în care funcţionează piaţa unică, în scopul de a aduce beneficii întreprinderilor mici şi mijlocii, creşterii şi cetăţenilor. Această piaţă este un vehicul pentru promovarea creşterii şi a progresului social, nu invers, cum am afirmat de multe ori înainte.
<P>
Tocmai am discutat directiva privind fondurile speculative şi fondurile de capital privat. Permiteţi-mi să spun că am o strategie foarte clară pe care am de gând să o continuu cu încăpăţânare timp de cinci ani. Aşa cum v-am spus la 13 ianuarie, vrem să ne asigurăm şi ne vom asigura că serviciile financiare şi pieţele financiare, care sunt vitale, servesc din nou economia reală, nu invers. Procedând astfel, ne vom asigura că economia reală şi piaţa unică care îi stă la bază servesc creşterii şi progresului social.
<P>
Strategia noastră de creştere, care este în concordanţă cu strategia UE 2020, este proiectată pentru a face să funcţioneze mai bine piaţa unică. Această piaţă trebuie să fie văzută ca platforma pe care este construită economia europeană. Suntem convinşi că, dacă această platformă poate fi făcută să funcţioneze mai bine decât o face astăzi - acesta fiind scopul planului de acţiune - atunci tot ceea ce este construit pe ea - iniţiativele publice şi private, iniţiativele locale, regionale, naţionale şi europene, activităţile asociaţiilor şi ale întregii game de alte organisme din cadrul pieţei - vor funcţiona, de asemenea, mai bine.
<P>
Vrem să răspundem la aceste întrebări şi provocări lucrând cu întreprinderile pentru a reveni la o creştere puternică, durabilă şi echitabilă. Propunem o serie de măsuri axate în special pe inovare şi pe întreprinderile mici şi mijlocii.
<P>
Actul privind piaţa unică include problema majoră a brevetelor, pe care o discutăm chiar acum - de aici rezultă şi complicaţiile cu programul meu, dnă preşedintă - în Consiliul Competitivitate sub Preşedinţia belgiană. Mai general, dorim să facem flexibilizăm întregul mediu de reglementare şi fiscal pentru întreprinderi şi să facilităm accesul la finanţarea de care au nevoie pentru a-şi sprijini investiţiile.
<P>
În sfârşit, în ceea ce priveşte creşterea competitivităţii europene, vrem să ne consolidăm strategia externă, într-un spirit de reciprocitate şi avantaj reciproc.
<P>
Pentru a ne asigura că cetăţenii europeni sunt în centrul pieţei unice, Comisia doreşte să demonstreze că piaţa nu constituie o barieră în calea dezvoltării serviciilor de interes general şi a infrastructurii majore. Vom elabora o comunicare, care va fi, fără îndoială, susţinută, consolidată şi îmbunătăţită de contribuţiile Parlamentului: o comunicare privind serviciile de interes general şi serviciile publice. Vrem să fie clar că piaţa unică susţine drepturile sociale consacrate în Carta drepturilor fundamentale, că poate oferi noi oportunităţi de dezvoltare întreprinderilor inovatoare din punct de vedere social care sunt benefice lucrătorilor europeni şi consumatorilor deopotrivă.
<P>
Ajungem acum la cel de-al treilea capitol al Actului privind piaţa unică. Această abordare cuprinzătoare are sens doar atunci când se află în contextul unei guvernanţe îmbunătăţite, prin intensificarea dialogului şi a parteneriatului cu întreprinderile noastre şi concetăţenii noştri, dar şi a dialogului între instituţiile europene, statele membre, autorităţile regionale şi locale, şi printr-un dialog social mai bun. În toate eforturile noastre concertate, suntem convinşi că în faţa provocării competitivităţii, provocarea de a genera creşterea economică pe care o aşteaptă cetăţenii europeni solicită ajutorul fiecărui cetăţean şi al fiecărei întreprinderi. Este nevoie de ajutorul fiecărei comunităţi.
<P>
Acesta este scopul, prin urmare, al celor patru luni de dezbatere publică europeană pe care dorim să o lansăm împreună cu dvs.. Mulţi comisari, 13 dintre noi, au lucrat la Actul privind piaţa unică - lucru pentru care le mulţumesc - care a fost aprobat de către Comisie, după îndelungate discuţii interne. Această problemă este una dintre principalele priorităţi ale noastre, şi noi dezbatem aceste 50 de propuneri. Vom asculta cu atenţie ceea ce au de spus diferitele instituţii şi parteneri ai noştri şi, la sfârşitul consultărilor noastre, probabil în luna februarie, vom finaliza lista de angajamente în legătură cu care comisarii în cauză se vor angaja să prezinte propuneri în termen de maximum doi ani. Aşadar, în 2012, când ne vom reuni pentru a sărbători cea de-a 20-a aniversare a pieţei unice, 20 de ani de la angajamentele şi propunerile făcute de Jacques Delors, acea aniversare nu va fi marcată de nostalgie sau melancolie - nu există loc pentru nostalgie în prezent - ci mai degrabă, aceasta va fi o ocazie proactivă şi dinamică.
<P>
De aceea luăm iniţiativa astăzi, cum am făcut ieri. Timp de patru luni, colegii mei şi cu mine vom coordona dezbaterea publică europeană care a început astăzi în Parlamentul European. Vom căuta să jucăm un rol constructiv şi foarte atent.
<SPEAKER ID="166" NAME="Andreas Schwab" LANGUAGE="DE">
Dnă preşedintă, dle comisar, doamnelor şi domnilor, în această săptămână, în cadrul aşa-numitului Forum al pieţei unice, am discutat despre propunerea Comisiei Europene care este menită să conducă către o economie socială de piaţă foarte competitivă în Europa. Toate cele trei concepte - competitivitatea, economia socială şi de piaţă - sunt importante pentru noi în această privinţă şi salutăm în mod expres faptul că dl comisar responsabil pentru piaţa internă, Michel Barnier, a reuşit să revigoreze abordarea orizontală, sau holistică, după cum a descris-o dl Grech în raportul său, pe care ne-am dorit-o pentru piaţa unică. Credem că acesta este un pas important, dar credem de asemenea că sunt necesare măsuri suplimentare treptate pentru a finaliza într-adevăr abordarea orizontală a acestui proiect legislativ. Acesta este punctul în care intervine Parlamentul European.
<P>
Această implicare a Parlamentului European va reuşi doar dacă vom fi puşi în poziţia de a putea depăşi diferenţele tehnice, instituţionale şi politice pe care acest tip de proiect legislativ le aduce, pentru că numai atunci vom putea să exploatăm pe deplin potenţialul legislativ inerent al acestei propuneri. Acesta este ceea ce vrem să facem.
<P>
Sunt sigur că audierea publică cu cetăţenii şi părţile interesate poate să ajute la implicarea tuturor în această propunere legislativă şi să le dea sentimentul că pot juca un rol în a decide ceea ce va rezulta în cele din urmă din această propunere legislativă. Dle comisar Barnier, Parlamentul va juca un rol în îndeplinirea acestui obiectiv. Vrem să revizuim programul celor 50 de propuneri, vrem să stabilim priorităţi, vrem să contribuim la garantarea implicării tuturor comisiilor Parlamentului European şi a obţinerii consensului instituţional de care are nevoie o astfel de legislaţie.
<P>
În cele din urmă, doamnelor şi domnilor, noi trebuie să garantăm cu succes că toată lumea îşi are locul său în această piaţă unică şi că vom putea toţi beneficia în comun de cooperare în cadrul acestei pieţe unice. Vrem să demonstrăm acest lucru până în 2012 - pentru a 20-a aniversare a pieţei unice - şi vom munci din greu pentru a-l realiza.
<SPEAKER ID="167" NAME="Evelyne Gebhardt" LANGUAGE="DE">
Dnă preşedintă, vă mulţumesc, dle comisar Barnier, pentru munca depusă. Nu aţi avut o sarcină uşoară şi aţi inclus anumite elemente prevăzute dl Monti în raportul său şi elaborate de dl Grech pentru Parlamentul European. Se poate constata includerea acestora comunicarea dvs., precum şi încercarea de a utiliza abordarea holistică, care nu a reuşit chiar în modul în care ne-am imaginat că va reuşi, dar este, totuşi, pe drumul cel bun. În egală măsură, este foarte important faptul că afirmaţi limpede că încercaţi să faceţi din drepturile sociale ale cetăţenilor, care ar trebui, desigur, să fie în centrul legislaţiei Uniunii Europene, o realitate. Cu toate acestea, în numele grupului meu, trebuie să spun că simţim că unele lucruri din acest text sunt prea vagi, prea simple sau prea nesemnificative sau că lipsesc cu desăvârşire, pentru că una dintre cerinţele esenţiale pe care le-am avut, şi pe care aţi aprobat-o şi dvs., a fost includerea unei clauze sociale în toate domeniile importante ale politicii europene. Nu putem să găsim această clauză socială. Un angajament pentru efectuarea evaluărilor impactului social ne-ar putea mulţumi. Cu toate acestea, o clauză socială înseamnă mult mai mult decât ceea ce găsim aici, în acest text. Ne vom strădui să vă ajutăm, astfel încât să facem progrese în direcţia corectă, pentru că acest lucru este foarte important pentru noi.
<P>
Mai este un alt punct care mi se pare destul de problematic şi care a fost, de asemenea, foarte important pentru grupul nostru. Solicităm despăgubiri colective. Solicităm despăgubiri colective pentru cetăţeni astfel încât aceştia să fie într-adevăr în măsură să îşi valorifice drepturile de protecţie a consumatorilor. În numele Comisiei Europene, aţi anunţat că urmează să fie efectuate mai multe studii. În acest domeniu se efectuează studii de trei ani. Cred că este timpul să mergem mai departe şi să primim de fapt o propunere legislativă de la dvs., nu doar o altă propunere pentru efectuarea unui studiu, astfel încât să putem stabili calea pe care mergem de aici înainte.
<P>
După cum vedeţi, există câteva lucruri de care noi suntem mulţumiţi, însă de alte lucruri nu suntem atât de mulţumiţi şi vom munci din greu împreună cu dvs., Consiliul şi colegii noştri deputaţi din alte grupuri pentru a ne asigura că în cele din urmă vom avea un text cu adevărat bun.
<SPEAKER ID="168" NAME="Jürgen Creutzmann" LANGUAGE="DE">
Dnă preşedintă, dle comisar Barnier, doamnelor şi domnilor, cea mai mare piaţă unică din lume în ceea ce priveşte puterea economică s-a dezvoltat în epoca globalizării într-un avantaj crucial al locaţiei pentru Uniunea Europeană. De aceea este atât de important să ne opunem tendinţelor protecţioniste şi să extindem piaţa unică în continuare. Având în vedere bugetele naţionale excesiv de îndatorate, nu mai rămâne nimic altceva de făcut pentru Europa decât să consolideze economia prin intermediul reformelor structurale. De la înfiinţarea sa în 1992, piaţa unică a generat deja o creştere suplimentară de 1,85 %. Punerea în aplicare a măsurilor anunţate este destinată să aducă creştere suplimentară de 2-4 %.
<P>
Putem împărţi cele 50 de propuneri de iniţiative ale Comisiei privind piaţa unică în trei categorii: în primul rând, în numeroasele propuneri specifice, care, în orice caz, vor consolida piaţa unică pentru întreprinderi şi cetăţeni. Acestea includ crearea unei pieţe interne a energiei pe deplin operaţională, care, pentru Europa ca centru economic şi industrial, este deosebit de importantă. Apoi, există un card profesional european şi un paşaport european al aptitudinilor pentru a facilita mobilitatea în interiorul Uniunii Europene, care vor deveni din ce în ce mai importante în viitor pentru menţinerea competitivităţii Europei într-o lume globalizată, precum şi pentru a consolida comerţul electronic prin intermediul unei mai bune gestionări a drepturilor de autor şi noi orientări pentru punerea în aplicare efectivă a Directivei privind serviciile în scopul de a crea noi locuri de muncă.
<P>
În al doilea rând, există, totuşi, şi numeroase propuneri redactate într-un mod prea vag pentru ca noi să fim în măsură să le evaluăm încă. Prin urmare, trebuie să aşteptăm propunerile specifice ale Comisiei. Am inclus aici revizuirea normelor UE privind achiziţiile publice, măsurile pentru servicii de interes general şi, de asemenea - dnă Gebhardt - deliberările privind o abordare europeană a despăgubirilor colective. Nu ştiu dacă ar trebui să mergem pe aceeaşi cale greşită ca Statele Unite ale Americii.
<P>
În al treilea rând, comunicarea conţine, de asemenea, propuneri care, în opinia mea, sunt contraproductive în ceea ce priveşte consolidarea pieţei unice, deoarece împovărează întreprinderile cu birocraţie suplimentară. Prin urmare, trebuie să discutăm aceste propuneri şi suntem gata să facem acest lucru.
<SPEAKER ID="169" NAME="Emilie Turunen">
în numele Grupului Verts/ALE. - Dnă preşedintă, dezbatem în seara aceasta ceea ce eu cred că ar putea fi cel mai important act pentru UE în anii următori. În contextul reformării pieţei unice avem posibilitatea reală de a transforma Europa într-o Uniune mai socială şi durabilă, aşadar întrebarea este: reuşeşte această comunicare să meargă către o piaţă internă mai ecologică şi corectă din punct de vedere social?
<P>
Cred că nu am ajuns încă acolo. Vă voi da două exemple; în primul rând, propunerea nr. 29. Aici trebuie să vă întreb, dle Barnier, unde este garanţia pentru dreptul la grevă? Unde este garanţia că drepturile sociale fundamentale nu vor fi detronate de libertăţile pieţei? Ştiu că există poziţii diferite în cadrul Comisiei cu privire la această întrebare şi aş dori să vă întreb foarte direct: este adevărat că, printre altele, comisarii danez, suedez, german şi britanic au luptat împotriva propunerii dvs. de a introduce o clauză socială? Dacă aşa stau lucrurile, dle comisar, trebuie să ştiţi că aveţi sprijinul acestui Parlament, pentru că obţinerea unor astfel de garanţii ar fi o adevărată reconciliere.
<P>
Un al doilea aspect care trebuie să fie îmbunătăţit este propunerea nr. 19, introducerea unei baze de impozitare consolidate comune pentru societăţi. Noi, Verzii, cerem acest lucru de mult timp şi, prin urmare, ar trebui să fim mulţumiţi. Dar problema pentru noi apare atunci când citim textul. Acesta afirmă că baza de impozitare consolidată comună pentru societăţi trebuie să vizeze eliminarea fragmentării pentru întreprinderi. Ascultaţi. Cred că problema majoră cu taxele pentru întreprinderi din Europa nu este fragmentarea, ci concurenţa nesănătoasă dintre statele membre. Această situaţie există de 15 ani. Nu e de mirare că avem probleme de finanţare a bunăstării noastre în acest moment.
<P>
Cred că obiectivul unei baze de impozitare consolidate comune pentru societăţi trebuie să fie de a pune capăt concurenţei nesănătoase în Europa. Aceasta este adevărata problemă. În plus, cred că trebuie să depăşim propunerea privind ecologizarea pieţei interne, de exemplu, prin utilizarea achiziţiilor ecologice. Cred că putem realiza mult mai multe acolo. Aşadar, dle Barnier, cred că avem de lucru. Aştept cu nerăbdare acest lucru şi vă mulţumesc pentru invitaţia de a ne alătura în această discuţie de amploare. Apreciem acest lucru.
<SPEAKER ID="170" NAME="Malcolm Harbour">
în numele Grupului ECR. - Dnă preşedintă, cred că este important să reflectăm asupra faptului că ideea de a avea un program ambiţios care să se ocupe de finalizarea pieţei unice - sau de acţiunile noastre în direcţia finalizării, pentru că eu cred că este o sarcină care nu va fi niciodată finalizată - nu s-a aflat în strategia UE 2020. Într-adevăr, nu a fost inclusă nici în programul dvs. când aţi venit aici pentru audiere anul trecut. Cred că este o reflectare a impulsul politic din spatele necesităţii de a finaliza piaţa unică şi de a ridica profilul său, care a fost generată de decizia preşedintelui Barroso de a-i cere lui Mario Monti să o analizeze şi să ceară comisiei noastre, prezidată de Louis Grech, să o analizeze în acelaşi timp.
<P>
Suntem foarte încântaţi că aţi luat iniţiativa de a merge mai departe. Aveţi o idee despre unele dintre dezbaterile care urmează. Cred că ar trebui să considerăm acest lucru ca o oportunitate de a aborda lucrurile de care Europa are nevoie cu disperare: dezvoltarea economică, ocuparea forţei de muncă, un sector dinamic al întreprinderilor mici, mai multă inovare, achiziţii publice mai eficiente - acestea sunt lucrurile prin care ne vor judeca cetăţenii noştri. Reintegrarea multora dintre ei pe piaţa muncii şi înfiinţarea mai multor societăţi, aceasta este cea mai mare realizare socială unică pe care o vom face cu acest act.
<SPEAKER ID="171" NAME="Kyriacos Triantaphyllides" LANGUAGE="EL">
Dnă preşedintă, noi credem că noul document al Comisiei Europene privind piaţa unică este în conformitate cu filozofia strategiei de la Lisabona, care, toată lumea recunoaşte, este un eşec. După cum vedem, concurenţa ar trebui să fie supusă unor reguli stricte şi, după cum a dovedit criza, intervenţiei statului. Consumatorii trebuie să fie protejaţi împotriva speculaţiilor care fac ca pieţele să fie controlate de oligopol, iar serviciile publice eficiente trebuie să compenseze deficienţele pieţei.
<P>
Propunerea Comisiei alege să ignore lipsa protecţiei sociale fundamentale şi să treacă cu vederea situaţia reală din multe ţări din Europa de astăzi. Deşi Comisia Europeană este pregătită să susţină o serie de măsuri în scopul de a ajuta societăţile, nu se înregistrează progrese în domeniul protecţiei consumatorilor, pentru care au fost repetate propunerile anterioare privind efectuarea de evaluări de impact. Astfel, nu au fost înregistrate progrese pentru consumatori. Deci, cum îi putem convinge pe cetăţeni că această directivă se referă la ei? Ce s-a schimbat în comparaţie cu trecutul?
<P>
Protecţia consumatorilor şi a lucrătorilor trebuie să fie punctul-cheie în toate iniţiativele legislative ale UE. Serviciile de interes economic general, în special, nu trebuie să fie supuse dreptului concurenţei, legislaţiei pieţei interne sau normelor de reglementare a subvenţiilor sau liberalizării contractelor de achiziţii publice. Accesul universal la servicii publice de calitate trebuie să fie criteriul politic de bază.
<SPEAKER ID="172" NAME="Matteo Salvini" LANGUAGE="IT">
Dnă preşedintă, doamnelor şi domnilor, aş dori să îi mulţumesc dlui comisar şi sper că dumnealui are în vedere faptul că cetăţenii europeni nu se află în slujba pieţei, ci că piaţa este în slujba cetăţenilor - în pofida a ceea ce au spus antevorbitorii mei - şi, prin urmare, piaţa trebuie să răspundă nevoilor cetăţenilor.
<P>
Eu vorbesc în numele unuia dintre cele patru motoare ale economiei europene, Lombardia. În situaţia de faţă, întreprinderile mici şi mijlocii reprezintă câteva milioane de locuri de muncă. Sper că planul ambiţios semnat de dl Barnier pe care l-am citit nu intră în conflict cu propunerile unor colegi comisari ai dumnealui. Mă gândesc la eliminarea taxelor vamale pentru produsele textile provenind din Pakistan, care ar provoca pierderea a sute de mii de locuri de muncă, în Lombardia şi în restul Europei.
<P>
Vă stăm la dispoziţie pentru a face cunoscut acest proiect, dar nu ştiu dacă patru luni sunt suficiente. Mă gândesc la întreprinderile din Veneto, care chiar acum sunt într-o situaţie critică. Nu ştiu dacă ele se vor putea implica suficient în perioada următoare, până în februarie, în ceea ce este, în orice caz, un plan ambiţios pe care sper că noi, Grupul Europa Libertăţii şi Democraţiei şi Lega Nord, îl vom putea îmbunătăţi, precum şi ajuta.
<SPEAKER ID="173" NAME="Lara Comi" AFFILIATION="PPE">
(IT) Dnă preşedintă, dle comisar, doamnelor şi domnilor, piaţa unică reprezintă un obiectiv strategic fundamental pentru Europa, care trebuie să fie urmărit cu determinare politică reînnoită. Obiectivele îndeplinite peste ani reprezintă rezultate de excepţie, dar azi trebuie, cu siguranţă, să privim spre viitor. Europa nu mai este cea din 1985. Într-adevăr, noile realităţi necesită în mod absolut răspunsuri noi.
<P>
Actualul context european şi internaţional, caracterizat de globalizarea comerţului, evoluţie tehnologică şi apariţia unor noi actori pe scena mondială, necesită cu siguranţă o serioasă relansare a pieţei unice, stabilind echilibrul adecvat în protecţia tuturor părţilor implicate: întreprinderi, consumatori şi lucrători. Documentul prezentat reprezintă un început bun, dar trebuie să fie acum promovat şi mediatizat cât mai mult posibil.
<P>
Printre numeroasele obiective stabilite de document, aş dori să subliniez în special importanţa a trei aspecte. Mai întâi de toate, sunt pe deplin de acord cu necesitatea de consolidare a cadrului de reglementare printr-o standardizare care urmează să fie realizată prin revizuiri ulterioare. Într-adevăr, realizarea integrală a pieţei unice europene are nevoie de standardizare, care, în ultimii ani, a fost considerată decisivă pentru libera circulaţie a mărfurilor şi a contribuit la eliminarea barierelor din calea comerţului liber.
<P>
Coordonarea politicilor fiscale naţionale este la fel de importantă, alături de identificarea unei baze impozabile. Munca mea din lunile următoare va consta într-o acţiune de sensibilizare cu privire la acest document important cât mai mult posibil şi în discuţii cu toate părţile afectate, astfel încât să se adopte o strategie capabilă să răspundă nevoilor şi aşteptărilor întreprinderilor şi cetăţenilor noştri.
<SPEAKER ID="174" NAME="Louis Grech" AFFILIATION="S&amp;D">
Dnă preşedintă, relansarea pieţei unice trebuie să fie sprijinită din punct de vedere politic, viabilă din punct de vedere economic şi acceptabilă din punct de vedere social pentru cetăţenii europeni. Nicio revigorare a pieţei unice nu va avea succes dacă nu ne convingem cetăţenii că piaţa unică le reprezintă cu adevărat interesele. În acest sens, apreciez foarte mult angajamentul ferm al dlui comisar Barnier de a lua în considerare preocupările şi aspiraţiile cetăţenilor. De fapt, dl comisar Barnier a făcut un efort suplimentar pentru a reconcilia opinii contradictorii şi tensiuni şi pentru a încorpora diferitele priorităţi ale diverselor părţi interesate.
<P>
Cu toate acestea, în forma sa actuală, Actul privind piaţa unică nu se referă în mod suficient la dimensiunea socială care ar asigura echilibrul perfect al unei economii deschise, stimulând creşterea şi crearea de locuri de muncă şi garantând, în cursul procesului, protecţia drepturilor cetăţenilor şi consumatorilor. Nu trebuie să pierdem din vedere viziunea holistică a pieţei unice, şi nici nu ar trebui să abordăm acest act într-o manieră defetistă, ci, aici sunt de acord cu dl comisar Barnier, ar trebui să contracarăm "extenuarea pieţei unice”, mai ales atunci când această extenuare este cauzată de instituţii.
<P>
În opinia mea, piaţa unică nu primeşte sprijinul politic de care are nevoie de urgenţă pentru a nu deveni o problemă a trecutului. Mai multă iniţiativă politică în favoarea pieţei unice din partea preşedinţiilor Comisiei şi Consiliului ar contribui cu succes la realizarea unei pieţe unice viabile care să servească drept catalizator pentru redresarea economică. Avem încredere că dl comisar Barnier va lua notă de preocupările noastre în următoarele luni de discuţii serioase. Nu trebuie să pierdem acest avânt politic şi această oportunitate unică de a revitaliza piaţa unică. Repet faptul că integrarea pe piaţă nu este un proces ireversibil şi nu trebuie luată de-a gata; o piaţă unică slabă şi fragilă ar duce mai degrabă la dezintegrare decât la integrare pentru proiectul european.
<SPEAKER ID="175" NAME="Olle Schmidt" AFFILIATION="ALDE">
(SV) Dnă preşedintă, piaţa internă a UE este probabil cel mai important instrument pentru a oferi Europei un nou impuls. Cei care încearcă să facă din globalizare o ameninţare greşesc destul de mult. Globalizarea reprezintă o oportunitate pentru Europa. Dacă nu vrem ca Europa să fie un continent izolat, trebuie să continuăm să eliminăm barierele şi graniţele. În această activitate, aveţi tot sprijinul meu şi pe cel al Grupului Alianţei Liberalilor şi Democraţilor pentru Europa. Trebuie să facem mai mult pentru a elimina barierele. Aceasta este responsabilitatea comună a tuturor.
<P>
Mi-ar fi plăcut să vă vedem mergând mai departe şi ca activitatea să fi fost mai aproape de ceea ce a prezentat ieri dl Monti. Dumnealui a oferit o analiză foarte detaliată a ceea ce ar putea face Europa. Comisia trebuie să devină mai îndrăzneaţă, dar la fel trebuie să devenim şi noi în Parlamentul European. Trebuie să fim atenţi. Europa poate depăşi criza, dar nu stând liniştită şi rămânând unde ne aflăm astăzi.
<SPEAKER ID="176" NAME="Edvard Kožušník" AFFILIATION="ECR">
(CS) Dl Harbour a vorbit despre ambiţie; eu aş dori să vorbesc despre curaj. Când dl Monti a elaborat un raport minunat - cel puţin aşa l-am considerat eu - l-am întrebat dacă dumnealui crede că politicienii vor avea curajul să pună în aplicare recomandările sale la nivel european, precum şi în statele membre. A răspuns foarte inteligent, pentru că dumnealui este un politician inteligent: asta depinde de dvs. - dvs. sunteţi politician. De asemenea, aş dori să vorbesc despre curajul de a promova lucruri care cred că sunt importante pentru Europa, pentru că piaţa internă este unul dintre cele mai importante instrumente pentru crearea competitivităţii şi, de asemenea, pentru păstrarea locurilor de muncă, în contextul unei Europe globale. Ca atare, aş dori pur şi simplu să fac apel la dl comisar să fie curajos în relaţiile cu statele membre, parlamentele naţionale şi noi înşine, pentru că această discuţie nu va fi cu siguranţă uşoară. Vor exista aspecte asupra cărora vom cădea de acord, dar vor exista aspecte în legătură cu care vom avea discuţii foarte intense.
<SPEAKER ID="178" NAME="Anna Maria Corazza Bildt" AFFILIATION="PPE">
Dle preşedinte, "cel mai mare pericol care ne ameninţă este protecţionismul”, a declarat ieri cancelarul german Angela Merkel ziarului Financial Times. În acest context, iniţiativa Comisiei vine la momentul potrivit, într-un moment în care este necesar să ne concentrăm din nou asupra economiei adevărate pentru a ieşi din criză.
<P>
Actul privind piaţa unică reprezintă o iniţiativă istorică. Din punctul meu de vedere ar trebui să i se acorde acelaşi statut precum cel care a fost acordat Cărţii albe Delors acum 20 de ani. Sper că aceasta va atrage cea mai mare atenţie politică în Comisie, Consiliu şi în statele membre.
<P>
Îi sunt recunoscătoare Preşedinţiei belgiene care a adoptat ieri doleanţa mea în numele Grupului PPE de a convoca Consiliul Competitivitate la nivel ministerial şi de a adopta Actul privind piaţa unică. Îl felicit de asemenea şi pe comisar, dl Barnier, pentru viziunea sa privind dezvoltarea unei pieţe orientate către cetăţean. Acest fapt necesită un parteneriat şi o răspundere comună. Vă puteţi baza în această privinţă pe noi, cei din Grupul PPE, în Comisia pentru piaţa internă şi protecţia consumatorilor. Acest lucru va necesita un parteneriat din partea tuturor instituţiilor UE.
<P>
Angajamentul mediului de afaceri este la fel de important, autoreglementarea fiind cheia succesului. Cele patru luni care ne stau în faţă trebuie folosite în dezbaterea publică pentru a construi o susţinere politică şi pentru a dezvolta împreună cu cetăţenii şi cu părţile interesate planul celor 50 de propuneri din Actul privind piaţa unică.
<P>
Este timpul să acţionăm. Astăzi, aş dori să întipăresc asupra tuturor situaţia presantă în care ne aflăm. Şomerii nu mai pot continua să aştepte locuri de muncă, cetăţenii oportunităţi mai bune şi costuri mai mici, întreprinderile o concurenţă mai bună. În calitate de raportor pentru o piaţă a comerţului cu amănuntul mai echitabilă şi mai eficace, doresc să subliniez că vânzarea cu amănuntul reprezintă un stâlp al pieţei unice şi o modalitate de îmbunătăţire a vieţilor cetăţenilor noştri.
<P>
Încă mai există legi naţionale care împiedică libera circulaţie; practicile comerciale neloiale şi restricţiile privind accesul pe piaţă încă mai există; există jucării care încă mai trebuie să fie retestate, în condiţiile în care acestea au fost deja autorizate în alt stat membru. Din acest punct de vedere aş dori să îi mulţumesc Preşedinţiei belgiene pentru angajamentul faţă de transpunere. Luminiţa de la capătul tunelului nu este protecţionismul, ci libera circulaţie, iar Actul privind piaţa unică are potenţialul de a echipa Europa pentru a-şi juca rolul global.
<SPEAKER ID="179" NAME="Stephen Hughes" AFFILIATION="S&amp;D">
Dle preşedinte, în scrisoarea de anul trecut de misiune a Preşedintelui Barroso adresată profesorului Monti, acesta este invitat să "aibă o abordare nouă a felului cum piaţa şi dimensiunile sociale ale economiei europene integrate pot fi consolidate în mod reciproc”. La rândul său, profesorul Monti a lansat în raport un apel puternic pentru consens politic, afirmând că "clădirea consensului [...] va reprezenta astfel o componentă crucială a noii strategii pentru piaţa unică. Efortul de a genera consens va trebui să dea dovadă de o conştientizare deplină a celor mai importante griji care înconjoară astăzi piaţa unică”.
<P>
Pentru noi, realizarea acestui consens necesită un nou echilibru între stâlpii sociali şi economici ai strategiei privind piaţa internă. Acum ştiu, dle comisar Barnier, că într-adevăr înţelegeţi acest lucru şi vă apreciez pentru eforturile personale pentru a realiza acest consens echilibrat. Însă din păcate, unele persoane din colegiu nu au împărtăşit această realizare şi, astfel, în timp ce există elemente bune în această comunicare, astfel cum au afirmat colegii mei, nu credem că aceasta formează în momentul de faţă baza acestui consens. Sper ca grupurile din acest Parlament să poată lucra în mod eficient împreună pentru a găsi calea de mijloc corectă şi pentru a realiza acel consens şi sper ca la încheierea perioadei de consultare colegiul Comisiei să ia act de acel fapt şi să elaboreze un pachet consensual echilibrat.
<P>
Aş dori foarte mult, dle comisar, să văd acest text cu modificări în raport cu propunerile 29 şi 30; ar fi ciudat, cred, să vedem cine este responsabil pentru aceste modificări şi pentru limbajul foarte deosebit folosit acolo. Unii membri s-au referit la clauza socială, propunerea 29, şi cred că propunerea 30 este foarte importantă. Observ în text referinţa făcută la necesitatea "unei propuneri legislative care va putea să includă sau să fie completată de o clarificare a exercitării drepturilor fundamentale în contextul libertăţilor economice ale pieţei unice”. O interpretare a acesteia ar fi, dle comisar, că se referă la ceea ce a ajuns să fie desemnat drept Regulamentul Monti II. Sper ca acesta să fie cazul, deoarece aceasta ar aborda în mod direct preocuparea noastră privind clauza socială. Vom lucra împreună cu dvs. la aceasta în următoarele luni.
<SPEAKER ID="180" NAME="Kay Swinburne" AFFILIATION="ECR">
Dle preşedinte, din cele 50 de obiective ale Comisiei din Actul privind piaţa unică am numărat 13 care privesc activitatea mea în cadrul Comisiei parlamentare ECON, însă toate 50 se referă la circumscripţia mea electorală şi oamenii pe care am fost ales să-i reprezint. În mod fundamental, multe dintre aceste proiecte ale UE, dacă sunt făcute cum trebuie, vor avea un efect foarte bun asupra tuturor alegătorilor mei din Ţara Galilor. În mod precis, IMM-urile au un rol esenţial pentru economia galeză şi pentru Europa în ansamblu. Prin urmare, salut propunerile cu privire la accesarea unor finanţări prin pieţele de capital şi la asigurarea că fondurile cu capital de risc stabilite în oricare stat membru pot opera şi investi liber în societăţile din UE.
<P>
Mario Monti a fost clar în documentul său recent conform căruia piaţa unică a intrat într-un impas. Trebuie să reactivăm procesul şi, în acest fel, să le reamintim alegătorilor noştri că UE nu doar că reglementează şi este birocratică pe bani foarte mulţi, dar ar trebui şi chiar poate aduce beneficii tangibile companiilor şi comerţului, precum şi consumatorilor şi indivizilor. Aici se găseşte adevărata valoare adăugată a UE.
<SPEAKER ID="181" NAME="Sandra Kalniete" AFFILIATION="PPE">
Dle preşedinte, Grupul PPE a fost întotdeauna un susţinător fervent al pieţei unice şi pot afirma că vom face tot ce ne stă în putinţă pentru a vedea că această iniţiativă ia viaţă, astfel încât în 2012 să putem sărbători aniversarea pieţei unice cu mândrie şi nu cu regret.
<P>
Aş dori să repet ceea ce a spus ieri profesorul Monti în timpul Forumului privind piaţa unică. Acesta a afirmat că piaţa unică nu este o iniţiativă pilot, deoarece nu este nici vas, nici amiral. Reprezintă marea şi vântul care îi permite oricărui vas să navigheze. Sunt sigur că Parlamentul, în raportul său referitor la Actul privind piaţa unică, va căuta echilibrul adecvat între dimensiunea sa socială şi promovarea întreprinderilor şi dezvoltării.
<P>
Grupul PPE va acorda o atenţie deosebită mediului de afaceri al întreprinderilor mici şi mijlocii şi va contribui la dezvoltarea unor idei precise privind guvernarea de pe piaţa unică. Îi mulţumesc comisarului Barnier pentru această iniţiativă oportună şi pentru viziunea sa. Are toată susţinerea noastră.
<SPEAKER ID="182" NAME="Małgorzata Handzlik" AFFILIATION="PPE">
(PL) Actul privind piaţa unică este o veste bună pentru piaţa internă şi de asemenea pentru întreprinderi, consumatori şi cetăţeni. Sunt încântată că Comisia a prezentat un program atât de ambiţios pentru finalizarea construcţiei pieţei comune. În timpul Forumului privind piaţa internă, în cadrul căreia comisarul a făcut prima prezentare a programului celor 50 de propuneri, au fost exprimate o varietate de opinii privind actul. Printre acestea, opinia predominantă se referea la necesitatea unei viziuni holistice de a construiri piaţa comună pentru a contribui la finalizarea acestui proiect care a fost început acum mai bine de 20 de ani. Este important să se creeze o piaţă adevărat unică, favorabilă cetăţenilor, în care oamenii să nu aibă probleme în momentul deschiderii unui cont în bancă, al înmatriculării maşinilor, al recunoaşterii calificărilor, al transferului drepturilor de pensie sau al comandării bunurilor şi serviciilor din alte state membre folosind internetul.
<P>
Pentru mine însă, realizarea liberei circulaţii a serviciilor rămâne o prioritate, iar acest fapt necesită în schimb continuarea activităţii de punere în aplicare a Directivei privind serviciile. Trebuie totuşi să fiu de acord cu declaraţia făcută ieri de către profesorul Mario Monti. Acesta a spus că ştiam de mult timp despre multe dintre iniţiativele conţinute în Actul privind piaţa unică, astfel încât acestea nu sunt nici probleme noi, nici soluţii noi. Prin urmare, fac apel la Comisia Europeană, la statele membre şi la colegii deputaţi din Parlamentul European să accelereze procesul de aplicare a legislaţiei care este esenţial pentru cetăţeni, consumatori şi întreprinderi.
<SPEAKER ID="183" NAME="Regina Bastos" AFFILIATION="PPE">
(PT) Aş dori să încep prin a-l felicita pe comisarul Barnier pentru prezentarea acestui document important. Conform celor diagnosticate impactul crizei prin care trecem acum se face simţită în toate sectoarele societăţii şi economiei, provocând panică şi neîncredere în rândul oamenilor faţă de piaţa unică.
<P>
Cu toate acestea, chiar această piaţă unică reprezintă una dintre cele mai mari arme de combatere a crizei actuale. Prin urmare, salutăm cu căldură această comunicare care demonstrează un nou avânt faţă de politicile pieţei unice, permiţându-ne să regăsim încrederea în modelul nostru de economie socială de piaţă. În situaţia de faţă, Uniunea Europeană ar trebui să acorde o atenţie deosebită celor 20 de milioane de întreprinderi mici şi mijlocii. Având în vedere acest lucru, una dintre priorităţile UE ar trebui să fie crearea unor mecanisme care să soluţioneze problema acestor societăţi de a avea acces la credite.
<P>
Am dori, de asemenea, să subliniem propunerea Comisiei de a evalua "Small Business Act” (Actul privind întreprinderile mici) la sfârşitul anului 2010, astfel încât să le facă acestor companii viaţa mai uşoară, mai ales simplificând chestiunile birocratice şi pe cele referitoare la impozite şi punând mai mult accent pe răspunderea socială. Sperăm ca cele 50 de măsuri prezentate aici să poată contribui la continuarea dezvoltării pieţei interne şi la folosirea pe deplin a acesteia, deoarece acest lucru se poate dovedi a fi o sursă de creştere în plus pentru economia europeană.
<SPEAKER ID="184" NAME="Sophie Auconie" AFFILIATION="PPE">
(FR) Dle preşedinte, dle comisar, doamnelor şi domnilor, într-un moment în care cetăţenii europeni au nevoie mai mult ca niciodată de o Europă care să dea dovada de solidaritate şi de ambiţie, de o Europă socială, însă dinamică, aş dori să salut cu această ocazie demersul dlui Barnier. Acest demers, Actul privind piaţa unică, reprezintă un demers global cu o abordare a pieţei unice în ansamblul său, o abordare colectivă. Aţi reuşit, dle Barnier, să aduceţi la masa de discuţii un număr de comisari europeni interesaţi de acest document şi de o abordare deschisă, deoarece vă aflaţi astăzi aici pentru a deschide dezbaterea cu privire la document, astfel încât fiecare dintre noi să-l poată îmbunătăţi prin propriile idei; o abordare "cetăţenească”, pentru că doriţi să-l reaşezaţi pe cetăţean în centrul pieţei interne, la fel şi întreprinderile, şi cred că aceasta va fi de fapt provocarea majoră în lunile şi anii care vor urma.
<P>
şi în plus, această abordare este una politică, şi cred că Europa are nevoie mai presus de toate de mai multă politică, iar aceasta este cu siguranţă una dintre răspunderile Parlamentului nostru. În ceea ce priveşte conţinutul, dle Barnier, aş dori să mă concentrez asupra punctului referitor la serviciile de interes general. La fel ca şi dvs., consider că avem nevoie mai mult de siguranţă juridică, decât de un cadru legislativ. În avizul Comisiei pentru afaceri economice şi monetare pe care trebuie să-l prezint vorbesc despre foaia de parcurs pentru autorităţile organizatoare; vorbiţi despre o casetă cu instrumente. Ne alăturăm deja unii celorlalţi, cu toate că, pe plan semantic, va trebui să facem amândoi câte un pas. Cred că va trebui să lucrăm în mod precis la această casetă cu instrumente, fapt care va reprezenta o provocare adevărată, precum şi la transparenţa pentru toţi cei care folosesc şi încearcă să furnizeze servicii de interes general.
<SPEAKER ID="185" NAME="Damien Abad" AFFILIATION="PPE">
(FR) Dle preşedinte, Europa se află într-un moment de întorsătură şi are datoria să trateze într-un mod ambiţios şi dinamic criza economică şi financiară care îi afectează bineînţeles foarte mult pe cetăţenii europeni. Aş dori să salut iniţiativa comisarului Barnier; merită să fie felicitat pentru metoda pe care a folosit-o şi pe care intenţionează să o dezvolte în anii următori. Salut, de asemenea, schimbarea în legătură cu abordarea Comisiei cu privire la piaţa internă. Se simte voluntariatul, dorinţa de a lucra împreună la succesul acestui proiect deosebit care este piaţa internă.
<P>
În ceea ce priveşte conţinutul, sunt bucuros să văd că dimensiunea externă a pieţei interne a fost luată în sfârşit în considerare, atât în materie de promovare a industriilor noastre, cât şi în materie de apărare a cetăţenilor noştri. Doar dacă suntem puternici pe plan intern vom fi capabili să influenţăm faptele pe plan extern. Vedeţi, eu, ca şi dvs., sunt un apărător fervent al pieţei interne, însă nu unul oarecare şi de aceea voi încheia cu acest citat al lui Jacques Delors, care spunea: "Resping o Europă care ar fi doar o piaţă, o zonă de liber schimb, fără suflet, fără conştiinţă, fără voinţă politică şi fără dimensiune socială.” Prin acest Act privind piaţa unică avem această voinţă politică şi acest suflet.
<SPEAKER ID="186" NAME="Marc Tarabella" AFFILIATION="S&amp;D">
(FR) Dle preşedinte, dle comisar, permiteţi-mi să salut acest Act privind piaţa unică şi în mod deosebit incluziunea conceptelor sociale şi socioeconomice. Îmi imaginez că nu v-a fost uşor, celor din actuala Comisie. Permiteţi-mi să citez cu toate acestea trei exemple de la care aştept multe, de care însă nu sunt în acest moment satisfăcut.
<P>
Mai întâi, iar dna Gebhardt le-a menţionat: acţiunile colective în despăgubire. Consultăm acest lucru de 20 de ani. De la iniţiativa comisarului Van Miert, Comisia consultă. Evident, sper ca într-o zi să vedem această problemă rezolvată.
<P>
Un alt exemplu se referă la pasageri. Invocaţi erupţia vulcanului din Islanda pentru a modifica Regulamentul privind călătorii aerieni, însă timp de 10 ani am solicitat un regulament cuprinzător privind drepturile tuturor pasagerilor. Când îl vom avea? Cred că în această privinţă începe să apară nerăbdarea legitimă.
<P>
Nici măcar să nu vorbim despre chestiunea serviciilor de interes general. Aşteptăm o directivă-cadru. Ce vom obţine? Spuneţi că va exista o comunicare şi acţiuni.
<P>
Dle comisar, mă bazez pe persoana pragmatică de care daţi dovadă a fi pentru a transforma acest Act privind piaţa unică în ceva mai mult decât un catalog al bunelor intenţii.
<SPEAKER ID="187" NAME="Róża Gräfin von Thun und Hohenstein" AFFILIATION="PPE">
(PL) Aş dori să vă împărtăşesc experienţa mea de la o întâlnire pe care am avut-o astăzi cu un tânăr jurnalist despre audierea de ieri referitoare la Actul privind piaţa internă. Jurnalistul a fost foarte impresionat şi a vorbit cu mare surprindere despre document. A spus că este un document senzaţional şi revoluţionar şi a întrebat de ce nu se vorbeşte mai mult despre acesta şi de ce actul nu se află în centrul dezbaterilor europene.
<P>
Noi suntem cei care trebuie să aducă cele 50 de puncte ale documentului privind piaţa comună prezentat de comisar în centrul dezbaterii europene în Parlamentul nostru, în celelalte instituţii, în statele membre şi în mass media. Documentul este foarte important şi foarte specific. Ştim cu toţii că cele mai importante chestiuni sunt pacea, democraţia şi drepturile omului, însă pentru fiecare dintre noi, ceea ce este mai relevant este ceva ce ne face vieţile mai uşoare, şi anume piaţa comună. S-a spus că acesta este programul nostru pilot. Cu toate acestea, profesorul Monti a spus că nu este nici navă, nici amiral, ci marea şi vântul. Noi suntem cei care trebuie să îi ajutăm pe cetăţeni făcând ca vânturile şi apele să le fie favorabile.
<SPEAKER ID="188" NAME="Bernadette Vergnaud" AFFILIATION="S&amp;D">
(FR) Dle preşedinte, dle comisar, doamnelor şi domnilor, salut răspunsul Comisiei la câteva luni după raportul profesorului Monti, care a solicitat recuperarea necesară a pieţei interne orientate către cetăţean. Ceea ce mi s-a impregnat în mod deosebit în minte este recunoaşterea îmbunătăţită a calificărilor profesionale, a ajutorului pentru IMM-uri, noua legislaţie privind contractele publice şi concesiunile de servicii şi siguranţa juridică a economiei sociale. Din aceste motive, salut această ambiţie.
<P>
Totuşi, regret că în cele 50 de propuneri nu există o definiţie clară a priorităţilor. Mă îngrijorează strategia de fărâmiţare a diferitelor directorate generale şi a comisarilor şi îl invit pe dl Barroso să se implice mai mult pentru a evita propunerile contradictorii.
<P>
În sfârşit, deplâng absenţa unui angajament real privind serviciile de interes general, dat fiind faptul că cerem de ani de zile o legislaţie protectoare, care este acum posibilă conform Tratatului de la Lisabona. Din acest motiv, dle Barnier, aştept să văd textul final înainte de a lua o decizie şi posibil să vă sprijin în această provocare majoră pentru viitorul Europei şi al tuturor cetăţenilor săi.
<SPEAKER ID="189" NAME="Pablo Arias Echeverría" AFFILIATION="PPE">
(ES) Dle comisar, aş dori să profit de această ocazie pentru a saluta comunicarea pe care ne-aţi prezentat-o. Cred că este o iniţiativă bună pentru a continua activitatea de îmbunătăţire a pieţei unice europene. Consider că este vital ca cele 50 de propuneri la care aţi făcut referire în discursul dvs. să fie dezbătute. Sper să pot juca un rol activ în Parlament şi că voi contribui la depăşirea barierelor din calea comerţului electronic în Europa.
<P>
Multe dintre barierele actuale din calea comerţului electronic au fost deja identificate şi există chiar şi propuneri specifice pentru depăşirea lor. Am putea spune că ne bazăm pe voinţa politică să înlăture aceste bariere. Cred că această comunicare reprezintă un bun început şi, prin urmare, cred că ar trebui să o susţinem jucând un rol activ.
<SPEAKER ID="190" NAME="Michel Barnier" LANGUAGE="FR">
Dle preşedinte, vă mulţumesc pentru mesaj. Voi încerca să vă răspund fiecăruia în parte fără a pretinde că voi fi precis. Sunt sigur că vom avea ocazia să ne întâlnim din nou. Îmi voi începe răspunsul cu ceea ce a spus primul vorbitor, dl Schwab, când a subliniat ambiţia iniţială, conform căreia ar trebui să readucem la viaţă şi să rămânem loiali faţă de economia socială de piaţă. Vorbitorul a adăugat, şi sunt de acord cu el, că le apreciem pe toate aceste trei cuvinte: economia socială de piaţă. Acest lucru este important, şi, în mod natural, Tratatul de la Lisabona include aceste trei cuvinte, adăugând acestora ambiţia unei concurenţe foarte puternice.
<P>
Onorabili deputaţi, ambiţia constituie într-adevăr temelia acestui Act privind piaţa unică, o economie socială de piaţă, şi pentru a realiza aceasta convingerea noastră şi a mea în mod deosebit este că, repet, pentru concurenţă şi creştere este nevoie de ajutorul fiecărui cetăţean, al fiecărei întreprinderi şi al fiecărei comunităţi.
<P>
Acest lucru nu ne va cădea din cer; chiar dacă avem legi de făcut şi cadre de creat, ţine de cetăţeni, de întreprinderi şi de comunităţi să profităm de ocaziile şi de oportunităţile acestei pieţe interne. Aceasta este ambiţia. Bineînţeles, îi spun dlui Schwab şi multora dintre dvs. că la sfârşitul acestei dezbateri va trebui să decidem asupra unor priorităţi mai importante sau mai specifice decât cele pe care noi înşine am fost în stare să le stabilim, chiar dacă am identificat deja 29 sau 30 de priorităţi din 50. Aş dori să adaug că au fost încă mult mai multe idei în raportul Mario Monti.
<P>
Totuşi, aş dori de asemenea să subliniez acordul meu faţă de ceea ce au declarat dl Creutzmann şi mai devreme dna Corazza Bildt. Relatând oarecum cu ecou analiza pe care am făcut-o mai devreme în discursul meu, vorbitorii au declarat că trebuie să privim către ceea ce se întâmplă în multe dintre ţările noastre din cauza crizei, din cauza lipsei de înţelegere, din cauza acestei întrebări, "Ce ne oferă piaţa?”, căreia îi corespunde răspunsul "Nu mare lucru”. Acest fapt creează o stare de teamă şi de neînţelegere, iar în spatele tuturor acestor lucruri vedem o creştere a populismului şi a protecţionismului.
<P>
Într-adevăr, prima victimă a protecţionismului ar fi piaţa unică. De aceea trebuie să ne împotrivim acestor încercări şi tentaţii protecţioniste prin acţiune, prin dinamism, prin iniţiative.
<P>
Dl Harbour a indicat că acesta este un nou angajament. Dle preşedinte, în audierea mea de ieri din 13 ianuarie, îmi amintesc că am spus în mod precis că, în timpul celor cinci ani pe care urmează să-i petrecem împreună, mă voi ocupa împreună cu câţiva dintre colegii mei - deoarece nu sunt singurul comisar, ci suntem probabil 15 sau 16 comisari care au moştenit o parte mai degrabă mare de legislaţie - de reconcilierea a 1 500 de texte care trebuie aplicate şi aplicate în mod inteligent pe piaţă.
<P>
O mie cinci sute de texte! Totuşi, dle Harbour, am menţionat că intenţionez să lucrez la reconcilierea cetăţenilor şi a întreprinderilor cu piaţa internă, şi aveţi dreptate când subliniaţi oportunitatea pe care ne-o putem acorda prin această dezbatere şi prin propunerea Comisiei privind un plan de acţiune global şi holistic, pentru a repeta cuvintele încurajatoare ale dlui Grech.
<P>
Dl Harbour a menţionat creşterea competitivităţii. În acest Act privind piaţa unică veţi găsi multe propuneri concrete la care vom lucra în mediul legal şi fiscal pentru întreprinderi şi, în special, pentru întreprinderile mici, revizia directivelor privind contabilitatea în 2011, o bază fiscală comună consolidată pentru impozitul pe profit - colegul meu, dl Šemeta, lucrează la acest lucru - noi strategii pentru TVA şi interconectarea registrelor societăţilor.
<P>
Acesta este un număr de propuneri concrete destinate să simplifice mediul de reglementare, fiscal şi financiar al întreprinderilor mici şi mijlocii. În plus, există de asemenea agenda digitală la care lucrez împreună cu colega mea, Neelie Kroes, care munceşte cu multă hotărâre. Mai există şi comerţul cu amănuntul şi multe alte idei la care a făcut mai devreme referire dna Handzlik.
<P>
Aş dori să spun ceva mai specific cu privire la chestiunile legate de dimensiunea socială, faţă de care sunt de asemenea angajat. Dl Triantaphyllides şi dl Hughes le-au menţionat la începutul discursului dvs., la fel ca şi dna Gebhardt şi dna Turunen. Dnă Turunen, am purtat dezbateri pe această temă şi am adoptat poziţii care, aş putea să adaug, nu sunt neapărat cele raportate în ziare. După părerea mea, o astfel de dezbatere din cadrul colegiului este normală, absolut normală. De fapt, opusul ar fi situaţia contrară.
<P>
Aceasta deoarece suntem 27 cu opinii, tradiţii şi naţionalităţi diferite, iar lucrând împreună suntem uniţi în ceea ce priveşte aceste propuneri. Lucrăm cu scopul de a găsi centrul de gravitaţie al interesului general european pentru propuneri care vor fi ulterior dezbătute de către dvs., aici în Parlament, şi în Consiliul de miniştri, astfel încât acestea să poată fi completate sau îmbunătăţite.
<P>
Am avut astfel dezbateri, ceea ce este normal, pentru a găsi echilibrul corect între libertăţile economice ale tratatului, libera circulaţie şi drepturile partenerilor sociali, mai ales cu privire la acţiunile colective.
<P>
Cred că este legitim ca angajaţii, ca şi întreprinderile, să aibă un cadru de lucru clar şi sigur.
<P>
Prin urmare, acesta va fi spiritul în care măsurile Comisiei vor fi coordonate. Vom asigura faptul ca, pe baza noii strategii de punere în aplicare a Cartei drepturilor fundamentale, drepturile garantate de către cartă, inclusiv dreptul la acţiuni colective, să fie luate în considerare. Comisia va pune în aplicare până la cel mai mic detaliu clauza orizontală socială prevăzută la articolul 9 din tratat, efectuând o analiză prealabilă aprofundată a impactului social al tuturor acestor propuneri legislative privind piaţa unică. În orice caz, rămân în favoarea introducerii unei prevederi, dacă este cazul, care specifică modul în care vor fi garantate drepturile colective în contextul noii legislaţii.
<P>
Cu alte cuvinte, acest fapt va implica evaluarea pentru fiecare caz în parte a necesităţii unei astfel de clauze. Acesta este un subiect pe care îl vom dezbate cu dvs. în decursul următoarelor luni pentru a îmbunătăţi în continuare, dacă este posibil, propunerile Comisiei. Acest lucru va fi valabil şi pentru cadrul de calitate, dnă Vergnaud şi dnă Auconie, faţă de care s-a angajat însuşi Preşedintele Barroso cu privire la serviciile de interes general.
<P>
Aş dori de asemenea să îi spun dlui Grech că propunerile privind consumatorii trebuie încă să fie completate; lucrăm la acest lucru cu dl Dalli. Aveţi dreptate, dle Grech, să ne avertizaţi cu privire la fragilitatea pieţei interne: nimic nu este bătut în cuie. De aceea avem nevoie de această însuşire, de acest sprijin din partea cetăţenilor, pentru a consolida această piaţă internă într-un mod durabil, întrucât constituie o oportunitate; ar trebui să fie mai degrabă un spaţiu al oportunităţilor, decât unul al constrângerilor.
<P>
Dnă Gebhardt şi dle Tarabella, aţi evocat despăgubirea colectivă. Nu vom abandona această chestiune. Merită să fie cu adevărat explorată, astfel cum au demonstrat o serie de dezbateri aici în Parlament, dar şi în Comisie. Cei trei colegi ai mei, dl Dalli, dna Reding şi dna Almunia, lucrează la acest lucru, şi vor trage concluzii la momentul potrivit, şi cât mai curând posibil din consultarea pe care tocmai am lansat-o privind introducerea despăgubirii colective.
<P>
Aş dori de asemenea să îi spun dnei Comi că sunt de acord cu dumneaei cu privire la legătura pe care trebuie să o creăm între Actul privind piaţa unică şi comunicarea dlui Tajani privind politica industrială. Lucrăm la aceasta împreună, în special în domeniul creării de standarde.
<P>
Dl Salvini a menţionat regiunile şi în mod deosebit regiunea sa. Totuşi, aş dori să îmi exprim convingerea că ar trebui ca dezbaterea pe care o începem aici, după cum este şi normal, să ajungă cu ajutorul dvs. şi în regiuni. Voi transmite acest document în cele 23 de limbi ale Uniunii fiecărui parlamentar naţional, în fiecare dintre ţările dvs. Îl vom trimite regiunilor, sindicatelor şi organizaţiilor profesionale şi economice, astfel încât această dezbatere să fie cât mai descentralizată posibil. În timp ce îl ascultam pe dl Salvini, mă gândeam de asemenea la un angajament major asumat de preşedintele de atunci Delors, la momentul când se crea piaţa unică. A fost un angajament faţă de politica de coeziune, faţă de care rămân în mod durabil legat, cu scopul de a preveni orice disparităţi regionale de pe această piaţă internă. Aşadar, aceste lucruri se potrivesc reciproc.
<P>
Dna Thun Und Hohenstein a menţionat această dezbatere; este ataşată de aceasta, şi în special de ideea forului, pe care i-o datorăm. Vom organiza acest for privind piaţa internă în fiecare an şi vom actualiza clasamentul celor 20, cu alte cuvinte, cele douăzeci de domenii în care s-a înregistrat un progres real. Sper să nu fie vorba necontenit, timp de cinci ani, de aceleaşi domenii, că acestea se vor schimba şi că vom fi capabili să le eliminăm pe unele şi să progresăm, însă vom organiza în orice caz acest for.
<P>
Aş dori de asemenea să repet ceea ce a declarat dl Abad cu privire la dimensiunea externă. Fără nicio îndoială, trebuie să fim puternici în interior şi puternici să cucerim alte pieţe, să răspundem la alte nevoi din restul lumii, fără a fi naivi, precum şi să avem o dorinţă de deschidere şi reciprocitate. Colegul meu, dl De Gucht, a făcut ieri de asemenea câteva declaraţii foarte puternice cu care sunt de acord în legătură cu această cerere de reciprocitate pe care ar trebui să o avem faţă de ţările şi regiunile partenere majore ale Uniunii Europene.
<P>
În sfârşit doresc să adresez câteva cuvinte pentru a repeta ceea ce ne-a spus dl Kožušník mai devreme, când ne-a cerut să fim curajoşi. Da, dle Kožušník, voi conduce această dezbatere cu toată forţa de care sunt în stare, însă nu o pot conduce oriunde, în fiecare ţară în parte de unul singur. Mâine o voi conduce în ţara dvs., deoarece ne vom afla împreună la Praga, şi voi face acest lucru cât voi putea de bine în toate ţările. Nu putem avea realizări de unii singuri; aici este vorba de muncă în echipă. Cei 13 comisari care se vor angaja în februarie să prezinte aceste propuneri vor participa de asemenea împreună cu noi, la fel cum o vor face şi ceilalţi. Parlamentul, regiunile, partenerii economici şi sociali, şi parlamentarii naţionali trebuie să se implice în această dezbatere.
<P>
Acest document nu este ceva ce poate fi luat sau lăsat, doamnelor şi domnilor. Încă mai este loc de îmbunătăţiri. Suntem de părere că îl putem îmbunătăţi, îl putem stabili drept prioritate şi, mai presus de toate, îl putem prezenta împreună cu dvs., deoarece avem nevoie să restaurăm în mod urgent creşterea şi competitivitatea alături de cetăţeni şi de întreprinderi.
<SPEAKER ID="191" NAME="Preşedinte">
Dezbaterea a fost închisă.
<SPEAKER ID="192" NAME="António Fernando Correia De Campos" LANGUAGE="PT">
1. S-a făcut un efort impresionant pentru a reuni 1 500 de acte legislative dispersate. 2. Comunicarea acordă o privire de ansamblu asupra celor 50 de instrumente cu scopul de a construi piaţa unică, care au fost până acum folosite într-un mod dispersat şi fragmentat. Este pentru prima oară când suntem conştienţi de toate măsurile pe care le avem la dispoziţie. 3. Experienţa dobândită ar trebui să hotărască viitorul. Unele măsuri au avut mare succes, în timp ce altele sunt la jumătatea drumului sau chiar la început. Se poate vedea că altele au eşuat atunci când se face o comparaţie cu obiectivele lor. Mai mult ca niciodată putem să folosim acum ceea ce în ştiinţă se numeşte "experienţă naturală”. 4. Nu ne putem plânge de lipsa resurselor tehnologice; comerţul electronic, achiziţiile publice electronice şi tot ceea ce priveşte Agenda digitală pentru Europa şi piaţa unică electronică sunt instrumente folosite din ce în ce mai mult. Există tehnologia şi tot aşa există şi nevoia pentru aceasta. Lipseşte doar iniţiativa. 5. Acest caz este unic: Strategia Europa 2020 cu indicatori şi obiective. Aceasta trebuie folosită corect. Criza devine mai acută, iar consolidarea pieţei interne ne poate ajuta să găsim soluţia. 6. Acesta este un proiect foarte ambiţios. Este Comisia pregătită să tragă cât mai multe foloase de pe urma acestui impuls? Este pregătită să recunoască faptul că acest proiect ar trebui să continue în forma actuală, fără anexe dispersate?
<SPEAKER ID="193" NAME="João Ferreira" LANGUAGE="PT">
Termenii în care comisarul Barnier a lansat această dezbatere elucidează şi iluminează din diferite puncte de vedere. La sfârşitul zilei, piaţa este de fapt principalul motiv şi obiectivul esenţial pentru procesul integrării europene, astfel cum ne-a reamintit comisarul. Această viziune, care a fost exprimată aici într-un mod atât de direct şi de clar, este destul de revelatoare în ceea ce priveşte natura capitalistă a acestui proces de integrare, pe care l-a instituţionalizat şi consolidat Tratatul de la Lisabona. Într-un moment când europenii suferă într-adevăr de pe urma efectelor crizei capitaliste, la crearea căreia au contribuit UE şi politicile sale, Comisia vine aici să prezinte o continuare de-a lungul aceluiaşi drum, care ne-a adus în această situaţie grea, drept soluţie la criză. Aprofundarea pieţei interne, care asigură profituri mai mari pentru marile grupuri economice şi financiare ale puterilor europene, se află la baza inegalităţilor de creştere din cadrul UE, între state şi în cadrul fiecărui stat. Aceasta duce la slăbirea continuă a celor mai vulnerabile economii, la privatizarea sectoarelor-cheie ale economiei, la comercializarea a cât mai multor domenii ale vieţii sociale, şi la lansarea unui atac asupra serviciilor publice. "Business as usual” este cuvântul de ordine în UE. "Coeziunea” devine tot mai frecvent un simplu slogan, fără niciun înţeles practic.
<SPEAKER ID="992" NAME="Lidia Joanna Geringer de Oedenberg" LANGUAGE="PL">
Comunicarea Comisiei Europene intitulată "Către un Act privind piaţa unică”, elaborat pe baza raportului profesorului Monti, este un document extrem de important care stabileşte măsurile care trebuie luate în următorii doisprezece ani de către UE în domeniul pieţei interne. Printre iniţiativele prezentate de către Comisie doresc să atrag atenţia mai ales asupra acelora care se referă la crearea unei pieţe interne "digitale”, deoarece cred că acesta este viitorul economiei europene. Fără a dori să minimalizez bunele intenţii ale Comisiei, am impresia că aceasta s-a concentrat mai mult asupra "protecţiei” creativităţii decât asupra eliminării barierelor din calea dezvoltării serviciilor comerciale de pe internet. Un exemplu în acest sens este numărul proiectelor legale planificate. Comunicarea conţine nu mai puţin de 50 de iniţiative care implică piaţa internă în sens larg, şi totuşi a eşuat să menţioneze un subiect la care lucrez de câţiva ani şi care este legat de crearea unor condiţii uniforme de acces la serviciile mass-media de pe piaţa comună. Vorbesc despre promovarea la nivelul UE al subtitrărilor pentru programele de televiziune, fapt care va uşura accesul persoanelor cu deficienţe de auz la mass media, precum şi despre facilitarea învăţării de limbi străine pentru persoanele care doresc acest lucru. Sper că Comisia Europeană îşi va îndrepta atenţia către acest subiect în viitorul apropiat.
<SPEAKER ID="991" NAME="Othmar Karas" LANGUAGE="DE">
Realitatea este că Actul privind piaţa unică reprezintă o revoluţie. Este cel mai tangibil program de lucru al acestei Comisii. Reprezintă al treilea nostru mare proiect după introducerea monedei euro şi extinderea UE. Avem nevoie de mai mult dinamism, hotărâre, curaj şi mentalitate europeană pentru a putea pune în aplicare cele 50 de propuneri. Piaţa unică trebuie să devină piaţa internă a 500 de milioane de oameni, deoarece reprezintă potenţialul nostru pentru creştere, ocuparea forţei de muncă şi competitivitate. Multe bogăţii trebuie încă dezgropate. Piaţa unică îi va transforma pe aşa-numiţii "contribuabili neţi”, precum Austria şi Germania, în mari "beneficiari neţi”. Folosirea mijloacelor potenţiale înseamnă eliberarea pieţei unice de lanţurile sale, depăşirea protecţionismului şi naţionalismului şi alegerea de a percepe UE ca pe un continent. Dacă acest fapt va avea succes depinde în primul rând de noi, politicienii. Aşadar, la treabă!
<SPEAKER ID="194" NAME="Alajos Mészáros" LANGUAGE="HU">
Putem fi cu toţii de acord cu intenţia Comisiei Europene de a realiza o economie de piaţă socială competitivă. Rapoartele Comisiei conţin propuneri specifice privind consolidarea pieţei unice. Avem încredere că acestea vor fi puse în aplicare. Conform comisarului Barnier, trebuie să profităm de oportunităţile oferite de piaţa unică, care încă nu au fost exploatate până acum. Într-adevăr, multe realizări care ne-au uşurat viaţa în cadrul UE pot fi enumerate. Totuşi, schimbările care au loc în lume solicită măsuri suplimentare. Această piaţă unică poate fi unificată şi mai mult. Preţuiesc noţiunea conform căreia pieţele trebuie să servească în acelaşi timp atât economiei, cât şi cetăţenilor UE. Drepturile cetăţenilor şi chestiunile economice sunt tratate în documente separate. Să sperăm că motivul pentru aceasta este echilibrarea celor doi poli ai pieţei. Rolul UE de iniţiator şi coordonator al consolidării pieţei unice este incontestabil. Totuşi, fără angajamentul statelor membre faţă de punerea în aplicare, va trebui să aşteptăm mult timp un sistem social bun, standarde educaţionale ridicate şi locuri de muncă competitive. Cu toate că pun sub semnul întrebării importanţa consultărilor deschise, cred că toate părţile interesate ar trebui să aibă posibilitatea să îşi exprime părerea. În mod similar, cred că iniţiativa de dezbatere a chestiunilor privind piaţa unică în cadrul unui for anual este un lucru pozitiv. Participanţii la această dezbatere sunt în mod logic instituţiile, statele membre, întreprinderile şi cetăţenii, în alte cuvinte, toate persoanele implicate în piaţa comună. Forul va contribui de asemenea la sensibilizarea opiniei publice faţă de piaţa unică care face parte din viaţa noastră de zi cu zi.
<SPEAKER ID="990" NAME="Alfredo Pallone" LANGUAGE="IT">
Susţin pe deplin conţinutul şi cadrul temporal al Small Business Act. Piaţa unică este forma cea mai integrată a pieţei comune, deoarece se concentrează mai mult pe eliminarea barierelor - barierele fizice (frontierele), barierele tehnice (standardele) şi barierele fiscale - dintre statele membre. Aceasta este cheia spre integrarea şi creşterea durabilă în Europa. Actuala criză economică a subliniat încă o dată importanţa pieţei unice atunci când vine vorba de a transforma proiectul european într-un succes. Solicităm de asemenea o voinţă politică reînnoită pentru a rezista tentaţiilor de naţionalism economic şi pentru a exploata pe deplin potenţialul tuturor. Criza a sporit riscul abuzului de ajutor de stat care este destinat să ajute cele mai importante firme naţionale. Soluţia problemei privind readucerea la viaţă a întregii economii europene atrage în schimb după sine (iar aceasta este soluţia pieţei unice) eliminarea obstacolelor persistente din faţa liberei circulaţii a bunurilor, a persoanelor şi a serviciilor, precum şi tratamentul egal al operatorilor economici şi al cetăţenilor în întreaga UE.
<SPEAKER ID="195" NAME="Olga Sehnalová" LANGUAGE="CS">
Actul privind piaţa unică este o iniţiativă pe care o salut şi o susţin cu tărie. Cu toate acestea, aş dori să menţionez o problemă pe care am observat-o aici, şi nu este vorba de una neimportantă. Este vorba despre strategia de comunicare de lungă durată nu doar pentru acest document, ci pentru piaţa unică în general. La punctul 48 din raport, Comisia declară că a îmbunătăţit consultarea şi dialogul cu societatea civilă, în timp ce va fi acordată o atenţie deosebită garantării faptului că se ţine cont de opiniile consumatorilor. În cazul în care Comisia reprezintă într-adevăr opiniile consumatorilor obişnuiţi, trebuie să facă mult mai mult decât a făcut înainte pentru a promova acest raport în mass-media. În Republica Cehia şi în Slovacia de exemplu introducerea acestui document fundamental lipseşte din păcate complet din mass-media. Se pare că acesta nu reprezintă aici un subiect demn de atenţie. Campania de informare privind beneficiile pieţei unice interne ar trebui, prin urmare, să nu aibă loc doar la nivelul instituţiilor europene, ci ar trebui să fie mai descentralizată atât la nivel naţional, cât şi regional. Atenţia ar trebui să se concentreze asupra beneficiilor oferite de către piaţa unică şi asupra soluţionării problemelor de zi cu zi ale consumatorilor de pe piaţa internă, ca de exemplu comisioanele bancare, compararea preţurilor bunurilor, şi aşa mai departe. Prin urmare, invit Comisia să îşi amelioreze strategia de comunicare destinată utilizatorilor finali, astfel încât cetăţenii să fie mai bine informaţi cu privire la beneficiile pieţei unice.
