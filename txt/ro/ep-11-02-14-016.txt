<CHAPTER ID="016">
Aspecte practice privind revizuirea instrumentelor UE de sprijinire a finanțării IMM-urilor în următoarea perioadă de programare (dezbatere)
<SPEAKER ID="131" NAME="Președinte">
Următorul punct pe ordinea de zi este declarația Comisiei referitoare la aspectele practice privind revizuirea instrumentelor UE de sprijinire a finanțării IMM-urilor în cadrul următoarei perioade de programare.
<SPEAKER ID="132" NAME="Antonio Tajani" LANGUAGE="IT">
Dle președinte, stimați deputați, întrebarea care ni se pune este: "Cum intenționează Comisia să ajute întreprinderile mici să găsească finanțarea de care au nevoie pentru dezvoltare?” În strategia Europa 2020, Comisia a promis să se concentreze pe creșterea bazată pe cunoaștere și inovare. Antreprenorii care înființează întreprinderi noi și lansează idei noi creează locuri de muncă și creează creștere. Ca atare, trebuie să ne canalizăm eforturile pentru ca astfel de întreprinderi să poată avea la dispoziție resursele necesare pentru mijloacele de inovare și, deci, inclusiv finanțarea. De fapt, nu voi obosi niciodată să repet: nu există creștere, nu există competitivitate, dacă nu există inovare.
<P>
În primul rând, Comisia intenționează ca în propunerile sale să pună accentul pe cercetare și inovare. După cum se prezintă în Cartea verde adoptată de Comisia Europeană săptămâna trecută, privind finanțarea viitoare a cercetării și a inovării, Comisia va încerca să simplifice gestionarea acestor programe prin utilizarea instrumentelor asociate. Instrumentele asociate de acest fel vor simplifica gestionarea și relațiile cu partenerii noștri și vor servi, de asemenea, ca o garanție pentru o transparență mai mare pe piață. Simplificarea și flexibilitatea vor fi, prin urmare, cuvintele cheie pentru activitatea noastră viitoare, care se va axa pe încurajarea creșterii și pe sprijinirea întreprinderilor mici și mijlocii (IMM).
<P>
Programele și finanțarea comună trebuie, de fapt, să fie ușor accesibile pentru toate întreprinderile europene și, mai ales, pentru cele care au potențial de creștere. Sunt convins că, pentru a îndeplini acest obiectiv, programele pentru IMM-uri trebuie reorganizate într-un singur program comun pentru creștere și competitivitate, ținând cont de experiența acumulată până în prezent, în special pentru a asigura tipul de flexibilitate necesară pentru a răspunde la modificările de pe piețe și din economiile noastre pe durata următoarei perioade de programare.
<P>
În al doilea rând, în propunerile sale, Comisia intenționează să pună accent pe instrumente de finanțare, adică să treacă de la o cultură bazată pe subvenții la una orientată într-o măsură mai mare spre creditarea întreprinderilor. Evident, această abordare va fi în favoarea celor care pot elabora un plan de afaceri bine fundamentat. O realizare pe care o putem considera ca punct de pornire este, cu siguranță, cea reprezentată de garanțiile și investițiile în capitalul de risc prevăzute în Programul-cadru pentru competitivitate și inovare (PCI). Aceste instrumente au fost o reușită. Până în prezent, am ajutat peste 100 000 de IMM-uri și până la sfârșitul programului vom ajuta peste 300 000.
<P>
În plus, aș dori să subliniez că prima generație de investiții ale Uniunii în capitalul de risc cuprinde 98 % din investițiile de capital, ceea ce devine și mai relevant dacă ținem cont că numai cu o finanțare de 2 %, am reușit să ajutăm multe IMM-uri europene să crească. În plus, alt aspect important este faptul că aceasta nu are legătură cu instrumente birocratice. Acestea sunt, de fapt, disponibile de la bănci și de la fonduri de capital de risc. Pe scurt, nu este necesar să cerem aceste fonduri de la Bruxelles. Știm că IMM-urile apreciază flexibilitatea acestor instrumente și faptul că acestea sunt ușor accesibile.
<P>
Aș dori, de asemenea, să subliniez faptul că acum câteva zile, Consiliul European a invitat Comisia să pună în aplicare o schemă de capital de risc la nivelul UE. Comisia intenționează să facă acest lucru. De fapt, împărtășim îngrijorările Consiliului cu privire la decalajele de pe piețele capitalurilor de risc. În plus, suntem perfect conștienți de utilitatea schemelor de garantare a împrumuturilor, care ajută un număr mare de întreprinderi mici. Vă pot asigura că Comisia este convinsă că garanțiile creditelor sunt necesare atât la nivel european, cât și la nivel regional. Din acest motiv, Comisia va reprezenta o serie coerentă de instrumente destinate IMM-urilor. Prin urmare invităm statele membre, care sunt parteneri de codecizie în ceea ce privește aplicarea fondurilor structurale, să ni se alăture în această sarcină. Aceste demersuri au fost întreprinse cu privire la programarea financiară viitoare.
<P>
Totuși, aș dori să precizez faptul că, între timp, Comisia nu a rămas pasivă. Pe 28 octombrie anul trecut, am creat Forumul de finanțare a IMM-urilor, cu scopul de a monitoriza progresul finanțării IMM-urilor, care promovează cele mai bune practici și încurajează soluții noi. Acest forum permanent oferă o oportunitate continuă pentru ca IMM-urile să se întâlnească cu instituțiile de creditare. Situația pieței și cadrul legal în care IMM-urile accesează finanțarea sunt menținute sub supraveghere. Au existat, de asemenea, discuții despre modurile de dezvoltare a pieței europene pentru finanțarea de tip "mezanin” și sunt încântat să vă anunț că înregistrăm progrese din acest punct de vedere.
<P>
În cele din urmă, este la fel de important să analizăm încă o dată cadrul de reglementare. Aici, aș dori să mulțumesc în mod special colegului meu, Michel Barnier, a cărui comunicare, "Spre o lege a pieței unice”, propune inițiative importante care accentuează eficiența legislației noastre, mai ales a legislației privind piața unică pentru capitalul de risc. Obiectivul nostru comun este, de fapt, chiar acesta: să protejăm piața unică și să determinăm cele mai bune condiții pentru creștere, competitivitate și antreprenoriat.
<P>
În ceea ce privește cerințele de capital pentru bănci - "Basel III” - care fac, de asemenea, obiectul competențelor comisarului Barnier, Comisia va face propuneri legislative în iunie 2011. Propunerea Comisiei va include o evaluare minuțioasă a efectelor microeconomice și macroeconomice ale unor astfel de măsuri, pentru a ne asigura că propunerile noastre sunt bine structurate, în ceea ce privește calendarul și impactul acestora și, de asemenea, iau în calcul situația din alte părți ale lumii.
<P>
În concluzie, este de competența autorității bugetare, a Parlamentului European și a Consiliului să decidă cum să utilizeze resursele limitate disponibile la nivel european. În această perioadă, când finanțele sunt reduse, este clar că devine tot mai important să cheltuim aceste resurse cu mai multă înțelepciune. Sunt convins că instrumentele financiare vor contribui la creșterea resurselor UE și la mobilizarea investițiilor private.
<P>
Puteți fi siguri că Comisia va continua să lucreze pentru a se asigura că propunerile noastre se concentrează întotdeauna pe importanța pe care dezvoltarea IMM-urilor o are pentru viitorul Europei, deoarece suntem convinși că toate măsurile care vor trebui luate în următoarele câteva luni pentru a ieși în cele din urmă din criză, inclusiv restructurarea industriilor majore, vor trebui să țină cont de rolul pe care îl pot juca întreprinderile mici și mijlocii. În opinia mea, doar acestea vor putea să creeze locuri noi de muncă și, prin urmare, să facă față aspectelor sociale ale crizei financiare cu care ne-am confruntat, iar acestea vor constitui în mod natural o trambulină importantă pentru inițierea fazei noi care urmează crizei economice.
<SPEAKER ID="133" NAME="Bendt Bendtsen" LANGUAGE="DA">
Dle președinte, în primul rând, aș dori să îi mulțumesc dlui comisar Tajani pentru declarația sa. Am ales să soluționăm această chestiune astăzi deoarece este mai important decât oricând să ne concentrăm pe asigurarea finanțării pentru întreprinderile mici și mijlocii din Europa. Nu poate exista nicio îndoială că accesul limitat al IMM-urilor la finanțare este un obstacol major pentru crearea creșterii și pentru înființarea de noi întreprinderi și această situație s-a înrăutățit în timpul crizei economice curente. Obținerea finanțării adecvate de la băncile europene a devenit mult mai dificilă. IMM-urile europene sunt foarte dependente de finanțarea bancară - în comparație cu întreprinderile americane, de exemplu.
<P>
În plus, urmează să fie implementate regulile Basel III. Cu alte cuvinte, avem o nouă directivă privind cerințele de capital, care va fi implementată. Există riscul ca aceasta să conducă la dificultăți și mai mari când vine vorba despre prevederea capitalului de risc pentru întreprinderile noastre mici și mijlocii. Este îngrijorător că sectorul bancar, tot mai sensibil din punctul de vedere al capitalului și al riscului, solicită acum garanții colaterale superioare și prime de risc superioare. Ambele vor avea ca rezultat finanțarea insuficientă și oportunități de afaceri pierdute, care din nou, în cele din urmă, înseamnă pierderea de locuri de muncă.
<P>
Europa trebuie să devină mai competitivă. Prin urmare, trebuie să consolidăm acele instrumente ale UE care ajută la creșterea investițiilor, a inovării și a dezvoltării IMM-urilor și aș dori să solicit o creștere a resurselor bugetare pentru finanțarea inovării și pentru instrumente care sunt deja implementate. Comisia trebuie, bineînțeles, să se asigure că, în următoarea generație de programe, este acordată o importantă tot mai mare finanțării de tip "mezanin” și că este creată o coerență mai mare în măsurile de sprijin al IMM-urilor care sunt deja puse în aplicare, cu alte cuvinte, programe precum Programul-cadru pentru competitivitate și inovare (PCI), fondurile structurale, al șaptelea program-cadru pentru cercetare și altele. Prin urmare, mai am de spus doar că aceasta este o chestiune asupra căreia Parlamentul se va concentra în mod special în lunile următoare.
<SPEAKER ID="134" NAME="Edit Herczog" LANGUAGE="HU">
Dle președinte, dle comisar, în această seară, aș dori să vorbesc și eu în limba maternă, astfel încât întreprinderile mici și mijlocii (IMM-urile) să-mi poată înțelege observațiile. La momentul respectiv, pachetul legislativ privind întreprinderile mici și mijlocii își propunea trei ținte principale. Prima consta în ajutarea IMM-urilor cu venituri mai mari, prin pătrunderea pe piețele europene și prin plasarea de produse inovatoare pe piață. A doua consta în reducerea costurilor prin reducerea birocrației. Un exemplu excelent în acest sens este Directiva privind serviciile. Al treilea obiectiv consta în a simplifica și a facilita accesul la instrumente de finanțare pentru sectorul IMM-urilor.
<P>
În cadrul UE, IMM-urile produc o treime din PIB. În cazul în care calculăm astfel, sectorul IMM-urilor contribuie, de asemenea, la circa o treime din bugetul european. Dacă analizăm proporția pe care o reprezintă IMM-urile în bugetul UE, nu putem fi mulțumiți. Putem observa că până la sfârșitul anului 2010, circa 100 000 de IMM-uri au primit una dintre formele de garanție bancară în cadrul Programul-cadru pentru competitivitate și inovare (PCI). Numărul este foarte mare, însă, în comparație cu numărul total, de 23 de milioane de întreprinderi, este extrem de redus. Probabil că acest număr va crește cu 200 000 de IMM-uri, dar chiar și atunci, este redus în comparație cu 23 de milioane. Am reușit să mobilizăm capitaluri de risc în valoare de 1,3 miliarde, dar din nou, dacă comparăm această cifră cu 23 de milioane de întreprinderi și cu valorile lor economice, este foarte puțin. Dle comisar, trebuie să reușim să concepem un sistem procedural în cadrul UE care, pe de o parte, să permită utilizarea instrumentelor alocate de BEI într-un mod mult mai ușor și mai eficient decât în prezent. Pe de altă parte, trebuie să reușim să asigurăm, prin încurajarea rapoartelor anuale, ca statele membre însele să sprijine sectorul IMM-urilor, nu doar prin vorbe, ci și prin fapte.
<P>
Dorim să vă rugăm, dle comisar, prin cererea noastră propusă în numele a cinci grupuri politice, prin scrisoarea noastră în care am făcut apel la dumneavoastră, să nu neglijați această sferă antreprenorială, deoarece aceasta este sfera antreprenorială care încearcă să supraviețuiască aflându-se în cea mai dificilă situație după măsurile de austeritate. De aici poate fi așteptată în primul rând o creștere și de aici se așteaptă o creștere a ocupării forței de muncă. Noi vom oferi sprijinul nostru pentru aceasta în Parlament.
<SPEAKER ID="135" NAME="Olle Schmidt" LANGUAGE="SV">
Dle președinte, dle comisar, Comisia are toate motivele să fie ambițioasă, ținând cont de faptul că atât dumneavoastră, cât și noi, ne confruntăm cu o provocare majoră. Avem 20 de milioane de IMM-uri, care, împreună, constituie 99 % din numărul total al întreprinderilor europene. Spunem adesea că IMM-urile europene sunt inima economiei europene. Acest lucru este adevărat, dar nu trebuie să însemne că IMM-urile nu trebuie să se dezvolte. Prin urmare, avem nevoie de facilități de finanțare, pe care colegii mei deputați le-au menționat și la care v-ați referit și dumneavoastră, dle Tajani. Printre altele, ar trebui să utilizăm facilitățile de finanțare care sunt deja disponibile și aș dori să susțin utilizarea într-o măsură mai mare a fondurilor structurale, de exemplu.
<P>
Așa cum a menționat dl Bendtsen, problemele cu care se confruntă IMM-urile europene au crescut. Parlamentul a creat un număr mare de reguli în cadrul pieței financiare, dintre care majoritatea erau necesare. Totuși, aceste reguli au crescut costurile împrumuturilor pentru IMM-uri. Ar trebui să fim conștienți de acest lucru și ar trebui să fim atenți când propunem diverse reguli. Ar trebui, în orice caz, să știm care va fi costul final al acestora.
<P>
Dl Bendtsen a menționat, de asemenea, criteriile de la Basel, pe care le cunoaștem cu toții foarte bine. Dle comisar Tajani, ați vorbit despre simplitate și flexibilitate și credeți că aceste atribute trebuie să se reflecte în programele și facilitățile de finanțare ale UE. Doriți să eliminăm birocrația și procedurile complicate. Totuși, credeți cu adevărat că IMM-urile și angajații acestora sunt convinși că UE face acest lucru? Nu cumva creăm mai multă birocrație și proceduri mai complicate? Din acest punct de vedere, cred că avem nevoie de o schimbare completă de atitudine.
<P>
După cum am spus, există 20 de milioane de IMM-uri în Europa, dar, de asemenea, Europa are peste 20 de milioane de șomeri. Știm că excluziunea socială și sărăcia cresc și pentru a rezolva această problemă, atât noi, cât și Comisia trebuie să putem acționa într-un mod hotărât pentru a pune la dispoziție facilități de finanțare pentru IMM-uri, deoarece acesta este sectorul în care se vor crea locuri de muncă în Europa.
<SPEAKER ID="136" NAME="Ryszard Czarnecki" LANGUAGE="PL">
Dle președinte, vorbim despre un sector al economiei care are o importanță absolut crucială, deoarece, împreună, IMM-urile reprezintă, de fapt, cel mai mare angajator din UE. Acestea asigură mai multe locuri de muncă decât întreprinderile mari. În plus, IMM-urile, care sunt adesea afaceri familiale, au fost cele mai afectate de criza economică. Voi merge chiar mai departe și voi spune că costurile sociale ale deteriorării acestui sector au o importanță fundamentală absolută. Bineînțeles, poate că întreprinderile mai mari și cele mai mari grupuri de lobby industrial se reprezintă mai eficient, dar IMM-urile trebuie protejate, deoarece aceasta reprezintă, de fapt, protecția cetățenilor și a contribuabililor din statele membre ale UE. Mai am o observație. Aș dori să subliniez foarte ferm că statele membre ale UE nu trebuie să transfere toată responsabilitatea asupra UE. Trebuie să se ocupe ele însele de IMM-uri, dar într-o mare măsură nu fac acest lucru. Sunt de acord cu afirmațiile dnei Herczog.
<SPEAKER ID="137" NAME="Claudio Morganti" LANGUAGE="IT">
Dle președinte, doamnelor și domnilor, în ultimii câțiva ani a devenit tot mai dificil pentru IMM-uri să obțină împrumuturi și să aibă acces ușor la credit, atunci când acesta este esențial, iar criza financiară globală a avut, de asemenea, rolul său.
<P>
Instrumentele care au fost utilizate până acum de UE în cadrul financiar 2007-2013 prezintă deficiențe grave în unele domenii, precum lipsa de resurse și acoperirea, existența de restricții administrative considerabile, ca să nu mai vorbim de faptul că acestea sunt dispersate pe linii de acțiune multiple și diferite. Prin cadrul financiar nou, trebuie să ne concentrăm pe simplificarea regulilor pentru IMM-uri - reguli care au reprezentat un obstacol major în special pentru întreprinderile mai mici - și să ne gândim, de exemplu, la instituirea unui punct de contact unic pentru accesul la finanțarea europeană.
<P>
Va fi necesar să stimulăm apelarea la instrumente de finanțare noi, care vor facilita accesul la credit, vor asigura scheme precise de garantare a împrumuturilor și vor acorda prioritate asistenței reale în faza inițială dificilă de dezvoltare, în special cu privire la întreprinderile cu un grad mare de inovare și tehnologizare. Prin urmare, trebuie să încercăm, mai ales, să facilităm cât mai mult posibil evoluția unui sector cu peste 100 de milioane de angajați și, care este, fără îndoială, cea mai puternică forță de creștere și dezvoltare.
<SPEAKER ID="138" NAME="Dimitar Stoyanov" AFFILIATION="NI">
(BG) Dle președinte, aș dori să împărtășesc punctul de vedere general pe care îl observ în Parlament privind IMM-urile și sprijin din toată inima ceea ce tocmai s-a spus, cu alte cuvinte, că întreprinderile care au fost cel mai grav afectate de criza economică sunt IMM-urile.
<P>
Sunt, de asemenea, de acord cu dl Czarnecki, care a spus că acestea sunt de cele mai multe ori întreprinderi mici, familiale, din care familiile își câștigă cea mai mare parte a veniturilor. Atunci când o corporație majoră este afectată - deoarece și acestea au suferit în timpul crizei - au de suferit doar profiturile acesteia. Totuși, când este afectată o întreprindere mică, familia care depinde de afacere pierde o sursă vitală de venit.
<P>
Din aceste motive, aș dori să spun că trebuie să procedăm cu atenție când facem schimbări, deoarece atât măsurile de dreapta, cât și cele de stânga pot avea un efect dăunător asupra IMM-urilor, în funcție de ținta acestora.
<P>
Aș dori să spun că simpla distribuire a garanțiilor financiare și bancare nu este suficientă și că avem nevoie de o dezvoltare legislativă superioară - o reglementare mai strictă a sectorului bancar, dacă doriți - pentru a asigura finanțarea întreprinderilor mici și pentru a nu mai pune problema prin prisma unui mediu concurențial echitabil inexistent - pentru că întreprinderile mici nu vor fi niciodată egale cu întreprinderile mari - ci pentru a le ajuta să fie cu adevărat competitive în raport cu marile corporații.
<SPEAKER ID="139" NAME="Paul Rübig" AFFILIATION="PPE">
(DE) Dle președinte, dle comisar, în primul rând, aș dori să îi mulțumesc dlui Bendtsen, deoarece programul PCI este unul dintre pilonii principali pentru întreprinderi și pentru finanțare în acest sector. Programele JEREMIE și JASMINE, precum și programul Erasmus pentru tineri antreprenori sunt extrem de importante pentru că le oferă oamenilor posibilitatea să cunoască piețele. Aș dori să-i mulțumesc dnei Herczog pentru că susține BEI și FEI, Fondul european de investiții, și pentru apelul său de creștere a finanțării disponibile. Totuși, aș dori să-l rog pe comisarul Tajani să se asigure că obiectivele pentru 2020 includ, de asemenea, o cerință obligatorie pentru o bază de capital de 20 % pentru IMM-uri. Aceste cerințe sunt deja valabile în cazul băncilor, deci ele ar trebui să se aplice și IMM-urilor. Acest lucru este important pentru ambele sectoare.
<P>
De asemenea, aș dori să sugerez ca impozitul pe profit să se aplice doar atunci când veniturile sunt scoase din companie. Cu alte cuvinte, ar trebui să fie posibilă reinvestirea profiturilor sub formă de capital propriu. Totuși, dacă un antreprenor sau un angajat retrage bani din companie, atunci acest lucru trebuie impozitat în mod normal.
<P>
Un aspect final, pe care îl consider foarte important, este posibilitatea de a anula datoriile mai mari de 5 000 de euro. Credem că trebuie acordat un drept de depreciere pentru profiturile de până la 5 000 de euro. Aceasta ar asigura o bază optimă pentru atingerea unui echilibru între capitalul de risc și capitalul propriu pentru finanțarea organizată a împrumuturilor.
<SPEAKER ID="140" NAME="George Sabin Cutaș" AFFILIATION="S&amp;D">
Principiul "a gândi mai întâi la scară mică”, care stă la baza politicilor Comisiei Europene din domeniul antreprenoriatului, este unul important. Nu trebuie să uităm că 2/3 din locurile de muncă din Uniunea Europeană sunt create de IMM-uri. Cu toate acestea, în contextul crizei, accesul IMM-urilor la împrumuturi este dificil, băncile considerându-le entități riscante. Astfel, trebuie urmărită impulsionarea unor programe de garanții publice în statele membre și facilitarea accesului la garanțiile oferite de grupul Băncii Europene de Investiții pentru a ușura restricțiile de finanțare.
<P>
Observăm, de asemenea, existența unor dificultăți de informare asupra condițiilor de alocare a fondurilor și, în anumite cazuri, chiar lipsa capacității administrative necesare la nivel local pentru intermedierea accesului la împrumuturi.
<P>
În perioada 2014 - 2020 Comisia Europeană trebuie să pună accentul pe o transparență crescută în relațiile dintre finanțatori și întreprinderi și pe accesul la servicii de consultanță în ceea ce privește informarea asupra platformelor și condițiilor de împrumut aflate la dispoziția IMM-urilor. Totodată, Banca Europeană de Investiții, în calitatea sa de promotoare a politicilor europene, are datoria de a oferi asistență tehnică administrațiilor naționale și locale pentru a simplifica accesul întreprinzătorilor la finanțare.
<SPEAKER ID="141" NAME="Elisabetta Gardini" AFFILIATION="PPE">
(IT) Dle președinte, dle comisar, doamnelor și domnilor, este foarte important să consolidăm angajamentul pan-european pentru sprijinirea IMM-urilor, deoarece, după cum s-a spus, acestea au o pondere și un rol decisive în structura socială a UE și sunt cele care asigură cu adevărat redresarea economică. În acest context, aș dori să vă reamintesc că între 2002 și 2008, prin creșterea puternică pe care au înregistrat-o în 27 de țări, acestea au creat 9 400 000 locuri de muncă noi și au reprezentant forța motrice din spatele ocupării forței de muncă. În prezent, ca urmare a crizei, acestea au pierdut o treime din locurile de muncă pe care le-au creat.
<P>
Prin urmare, este necesar să concepem instrumente specifice care vor reda IMM-urilor capacitatea de a produce și de a crea noi locuri de muncă, deoarece întreaga societate va beneficia de pe urma acestora. Accesul la credit este, cu siguranță, una dintre problemele principale, cea mai importantă pentru antreprenori. În prima parte a anului 2010, împrumuturile pentru 18 % din întreprinderile mici și mijlocii au fost refuzate. Cu un an în urmă, procentul era de 12 %. Aceste date provin dintr-un studiu efectuat de Banca Centrală Europeană.
<P>
Accesul la credit, împreună cu simplificarea administrativă și accesul la piețe vor fi cu siguranță printre prioritățile stabilite de "Small Business Act”, care va fi prezentat la Roma săptămâna viitoare de către comisarul Tajani și pe care îl salutăm cu căldură. În cele din urmă, aș dori să menționez că provin dintr-o regiune a Italiei - regiunea de nord-est - care a cunoscut o dezvoltare impresionantă și o creștere considerabilă, tocmai datorită unui regim de creditare inteligent, care a reușit să fie la unison cu creșterea IMM-urilor. Să urmăm acest exemplu.
<SPEAKER ID="142" NAME="Zoran Thaler" AFFILIATION="S&amp;D">
(SL) Dle președinte, aș dori să subscriu la propunerea colegilor mei deputați ca politicienii, statele membre și UE să pună IMM-urile în centrul eforturilor acestora de redresare economică.
<P>
99 % din toate întreprinderile din UE se încadrează în această categorie și acestea generează peste 100 de milioane de locuri de muncă. Care sunt atunci preocupările unei IMM din UE? Să nu uităm această întrebare în dezbaterea de astăzi.
<P>
În primul rând, astfel de întreprinderi sunt preocupate de neachitarea facturilor, o lipsă de disciplină a plăților. Întreprinderile nu încasează facturile emise decât după 90 sau 120 de zile sau, mai grav, niciodată. Criza financiară și economică a exacerbat foarte mult această problemă și IMM-urile sunt cele mai neajutorate în fața acestor dificultăți.
<P>
UE a adoptat o legislație nouă. Prin urmare, acum este timpul ca statele membre să-și îmbunătățească disciplina de plată. De acolo pornesc toate problemele care, apoi, se propagă mai departe.
<P>
În al doilea rând, aceste companii, IMM-urile, sunt preocupate de finanțare. Multe nu ar avea nicio problemă financiară dacă facturile le-ar fi achitate. Băncile s-au retras în carapace și nu își îndeplinesc scopul. Din acest motiv, creșterea economică din UE este mult mai mică decât ar putea fi. Sprijin măsurile Comisiei susținute de comisarul Tajani și îndemn Comisia să pună IMM-urile în centrul eforturilor sale. A sosit momentul să implementăm împreună recomandările "Small Business Act”.
<SPEAKER ID="143" NAME="Seán Kelly" AFFILIATION="PPE">
Dle președinte, aceasta este o după-amiază bună pentru Parlamentul European și pentru UE în ceea ce privește subiectele pe care le discutăm, ceea ce are un impact real asupra economiei reale. Am discutat directiva privind serviciile, protecția unitară a brevetelor și acum instrumentele noi pentru sprijinirea IMM-urilor. S-a spus că IMM-urile sunt absolut vitale și că dacă fiecare IMM ar crea un loc de muncă, șomajul nu ar mai exista în Europa. Pentru multe dintre ele, crearea unui loc de muncă nu ar fi prea dificilă, în special dacă obțin credit, dar realitatea este că acestea nu pot obține credit.
<P>
În fiecare weekend, am întruniri cu oameni de afaceri care nu pot obține credit, în special în țara mea. Săptămâna trecută m-am întâlnit cu o persoană care avea nevoie de 4 000 EUR pentru fluxul de lichidități al unei IMM și nu putea să-i obțină. Prin urmare, situația din țara mea este cronică. În ciuda faptului că BCE a capitalizat băncile, capitalizările nu sunt transferate mai departe. Acest lucru trebuie analizat fără doar și poate. Măsurile nu sunt destul de eficiente.
<P>
Am auzit de nenumărate ori formula despre băncile care sunt prea mari pentru a eșua. Ar trebui să o schimbăm cu formula potrivit căreia IMM-urile sunt prea importante pentru a eșua. Dacă le-am oferi credit și sprijin, fiecare dintre acestea ar putea, cu siguranță, să creeze încă un loc de muncă, iar un loc de muncă în plus ne-ar scoate din recesiunea economică în care ne aflăm. Nu cerem prea mult și în această seară, prin discutarea instrumentelor noi de sprijin pentru IMM-uri, putem, cu siguranță, să contribuim în mod semnificativ la acest lucru.
<SPEAKER ID="144" NAME="Elena Băsescu" AFFILIATION="PPE">
Sprijinirea IMM-urilor și antreprenorilor oferă o cale de ieșire din criza financiară. Accesul pe piața unică și îmbunătățirea aplicării Small Business Act trebuie să fie priorități la nivel național, dar și comunitar. Remarc faptul că măsurile actuale nu au eliminat încă dificultățile din calea dezvoltării IMM-urilor - 23 de milioane de IMM-uri europene așteaptă acțiuni pozitive din partea Comisiei.
<P>
Un alt aspect important este și dezvoltarea surselor alternative de finanțare. Inițiativele trebuie să fie luate în sensul creșterii accesului la piața de capital și pentru a crea stimulente fiscale mai bune pentru investitori. O atenție deosebită trebuie acordată sprijinirii finanțării la scară largă a companiilor inovatoare. Guvernul României urmează să adopte programul pentru stimularea înființării și dezvoltării microîntreprinderilor de către întreprinzătorii tineri. Aceasta este o nouă măsură concretă a pachetului de inițiative guvernamentale pentru stimularea mediului de afaceri.
<SPEAKER ID="145" NAME="Zigmantas Balčytis" AFFILIATION="S&amp;D">
(LT) Dle președinte, finanțarea IMM-urilor rămâne o problemă majoră. În ciuda măsurilor care au fost adoptate, situația actuală din acest sector important este în continuare critică.
<P>
Cred că sunteți familiar cu raportul analitic al organizației internaționale Bankwatch, care analizează o repartizare a creditării BEI în patru state membre. Raportul arată că până în prezent împrumuturile furnizate de BEI au fost, în principal, doar în beneficiul băncilor, cărora le-au fost alocate 15 miliarde de euro și li s-a oferit un termen limită pentru a găsi companii care au nevoie de acest sprijin.
<P>
Există preocuparea că, deși banii au fost primiți de la BEI, băncile comerciale au restrâns creditele bancare pentru întreprinderile mici și banii au fost utilizați, în cea mai mare parte, pentru a finanța companiile mari și prospere.
<P>
Cred că o astfel de situație arată că, în acest domeniu, băncile comerciale trebuie monitorizate și controlate într-un mod mult mai strict, iar Comisia Europeană trebuie să joace, de asemenea, un rol mai important, astfel încât acest ajutor să nu fie utilizat în mod greșit.
<SPEAKER ID="146" NAME="Pat the Cope Gallagher" AFFILIATION="ALDE">
Dle președinte, aș dori să salut declarația Comisiei privind revizuirea instrumentelor UE pentru a sprijini finanțarea IMM-urilor. Este foarte clar că costul și disponibilitatea creditului rămân singurele provocări majore cu care se confruntă IMM-urile în Europa și în propria mea țară, Irlanda.
<P>
Multe întreprinderi viabile continuă să aibă dificultăți în accesarea creditului disponibil de la bănci. Acest lucru este inacceptabil. Pot vorbi doar în numele țării mele, dar, având în vedere sprijinul pe care sectorul IMM-urilor l-a primit de la contribuabilii din Irlanda, acest sector este forța motrice din spatele creșterii economice. Sectorul privat este cel care creează locuri de muncă. Tot ceea ce facem în Comisie, în Parlament și în Consiliu este să creăm o atmosferă economică prin care să fie stimulate investițiile și trebuie să facem în continuare acest lucru.
<P>
Sunt încântat că comisarul s-a referit la flexibilitate și a spus că accesul la capital nu trebuie să fie birocratic, dar aceasta nu face decât să repete declarația președintelui Comisiei în discursul său despre starea Uniunii. Trebuie să monitorizăm ceea ce se întâmplă foarte atent, deoarece președintele a afirmat că am putea economisi anual 38 de miliarde de euro de la companiile europene. Trebuie să ne asigurăm că ajutăm întreprinderile mici, deoarece acestea vor contribui la crearea de locuri de muncă și la reducerea șomajului.
<SPEAKER ID="147" NAME="Ilda Figueiredo" AFFILIATION="GUE/NGL">
(PT) Dle președinte, situația multor microîntreprinderi și întreprinderi mici este esențială în multe țări din UE, deoarece acestea au fost afectate cel mai puternic de criza economică și de politicile neoliberale. În Portugalia, se închid zeci de mii de întreprinderi mici, familiale, adică IMM-uri, într-o mare varietate de sectoare - industrie, comerț, servicii și agricultură - crescând astfel șomajul și sărăcia.
<P>
Problemele creditelor bancare, birocrația și dificultatea de accesare a ajutorului UE, în special de către microîntreprinderi și întreprinderile mici, sufocă dezvoltarea economică a unor zone mari și sunt un obstacol în calea creșterii ocupării forței de muncă. O modificare completă a politicii în aceste domenii este, prin urmare, necesară pentru a sprijini aceste IMM-uri în mod eficient și sistemul financiar trebuie îndemnat să asigure credite accesibile pentru IMM-uri, împreună cu un ajutor suficient de la UE.
<SPEAKER ID="148" NAME="Andreas Mölzer" AFFILIATION="NI">
(DE) Dle președinte, UE aduce întotdeauna laude nemăsurate IMM-urilor, ca forță motrice aflată în spatele economiei și ca sursă principală de ocupare a forței de muncă, în special când angajatorii nu își concediază imediat muncitorii, chiar și în perioade de recesiune. În același timp, aceste întreprinderi au suportat o birocrație excesivă timp de decenii, suferind, de asemenea, dezavantaje din punctul de vedere al subvențiilor la nivelul UE. În teorie, inițiativele pentru IMM-uri apar una după alta. În practică, totuși, IMM-urile nu pot accesa capitalul ca urmare a prevederilor criteriilor Basel II, iar acum ale Basel III.
<P>
Inovarea este extrem de importantă pentru supraviețuirea IMM-urilor în viitor. Totuși, inovarea necesită, de asemenea, bani și cercetare. Bineînțeles, este lăudabil faptul că IMM-urile vor primi o atenție mai mare în viitor conform noilor regulamente ale UE privind achizițiile publice și că acestea vor accesa mai ușor finanțarea pentru cercetare a UE. Totuși, s-ar putea ca multe IMM-uri să nu supraviețuiască suficient de mult pentru a asista la fructificarea acestor măsuri îndelung discutate, deoarece se vor sufoca din lipsă de finanțare.
<SPEAKER ID="149" NAME="Petru Constantin Luhan" AFFILIATION="PPE">
După cum știți, în România, IMM-urile se confruntă cu probleme mai mult sau mai puțin similare celor din alte state membre, date fiind specificitatea și dificultatea perioadei. Există, însă, aspecte referitoare la îmbunătățirea posibilităților de sprijinire financiară a acestora, ce țin în primul rând de accesul la asistență tehnică în vederea accesării instrumentelor financiare, în special a celor dedicate creșterii capacității de cercetare și dezvoltare.
<P>
Apreciez că este nevoie de creșterea accesului la informație de calitate și servicii competente. Reamintesc că, în ședința plenară din septembrie de anul trecut, reprezentantul Comisiei Europene a precizat că, în 2011, este planificată apariția pe internet a unei platforme de învățământ online dedicată special IMM-urilor. Aceasta vizează facilitarea accesului IMM-urilor la proiecte de cercetare și dezvoltare și exploatarea rezultatelor acestora prin furnizarea de formare online gratuită, de informații personalizate și prin punerea la dispoziție a unui forum de comunicare. Formarea managerilor de IMM-uri pentru utilizarea instrumentelor financiare poate conduce, alături de sprijinirea procedurilor și reducerea birocrației, la obținerea de rezultate mult mai eficiente.
<SPEAKER ID="150" NAME="Giovanni Collino" AFFILIATION="PPE">
(IT) Dle președinte, doamnelor și domnilor, discursul dlui Tajani a fost foarte binevenit. Acesta a subliniat încă o dată un factor de importanță majoră: cel al IMM-urilor considerate și resimțite ca un model de producție, prin urmare, un model social, deoarece acestea formează piatra de temelie în ceea ce privește ocuparea forței de muncă.
<P>
Criza economică pe care o resimțim nu este ocazională, ci structurală și legată de modificările de pe piețe, ca o altă consecință a globalizării. IMM-urile reprezintă 99 % din întreaga structură a industriei europene. Proiectul de rezoluție își concentrează atenția asupra anumitor cerințe inevitabile, adică: informații mai bune, facilitarea accesului la credite și mai puțină birocrație, pentru ca mijloacele de acces la resursele UE să fie mai ușor de analizat.
<P>
După cum a confirmat însuși comisarul, este necesară mai multă simplificare și flexibilitate, precum și de mai multe resurse pentru inovare și cercetare. Comisia Europeană trebuie să dezvolte linii directoare noi, mai clare și mai ușor de înțeles, astfel încât IMM-urile să aibă acces mai ușor la informații utile și, totodată, trebuie oferită o perspectivă nouă asupra creditării. Într-o perioadă de criză, nu este corect ca numai IMM-urile să plătească, în timp ce profiturile sistemului bancar continuă să crească.
<P>
Este important să ne asigurăm că noul cadru al Comisiei Europene ține cont de aceste cerințe, astfel încât strategia Europa 2020 să fie mai mult decât o formă fără fond și să conțină, de fapt, instrumente adecvate pentru atingerea obiectivelor pe care și le-a propus.
<SPEAKER ID="151" NAME="Vasilica Viorica Dăncilă" AFFILIATION="S&amp;D">
Doresc să subliniez faptul că nu au fost eliminate încă obstacolele din calea dezvoltării IMM-urilor, a creării de locuri de muncă și a inovației în Europa. De aceea, consider că este necesară îmbunătățirea strategiilor, actelor și planurilor de acțiuni concrete ale Comisiei Europene - 23 de milioane de IMM-uri europene așteaptă acțiuni pozitive, cum ar fi cele privind achizițiile publice, combaterea plăților întârziate, accesul la formare profesională, susținerea antreprenoriatului și îmbunătățirea în domeniul impozitării și finanțării.
<P>
Sprijinirea IMM-urilor și a întreprinzătorilor oferă o cale de ieșire din criza financiară. Îmbunătățirea reglementărilor, a accesului IMM-urilor pe piața unică și la finanțări, precum și îmbunătățirea aplicării Small Business Act, trebuie să fie priorități la nivel național și european.
<SPEAKER ID="152" NAME="Czesław Adam Siekierski" AFFILIATION="PPE">
(PL) Dle președinte, condiția principală necesară pentru o politică reușită pentru întreprinderi, inclusiv pentru IMM-uri, este să se asigure funcționarea corectă a pieței interne. Libera circulație a bunurilor înseamnă că toate întreprinderile au acces la un număr mai mare de clienți potențiali, deși aceștia trebuie să fie pregătiți, de asemenea, pentru o concurență mai acerbă. Legislația de pe piața unică trebuie să fie adaptată constant pentru a asigura tratamentul egal al tuturor companiilor din Uniune. Este esențial să monitorizăm tendințele statelor membre de a-și proteja propriile industrii naționale.
<P>
Spunem cu toții că IMM-urile constituie temelia economiilor europene moderne, că acestea sunt un factor esențial al creșterii economice, că sectorul oferă locuri de muncă pentru două treimi din forța de muncă totală a Uniunii și că acestea creează o treime din PIB-ul UE. Să nu uităm că o situație dificilă a IMM-urilor afectează, în primul rând, bunăstarea oamenilor care lucrează în cadrul acestora, deoarece acestea sunt, într-o mare măsură, firme familiale. Aceste firme dispar doar mai târziu, așa că majoritatea par a reacționa lent la criză, dar aceasta nu înseamnă că criza nu le-a afectat starea economică.
<P>
În cele din urmă, aș dori să spun că acest sector necesită sprijin special pentru a încuraja introducerea metodelor inovatoare, iar acest sprijin trebuie să fie oferit de UE.
<SPEAKER ID="153" NAME="Antonio Tajani" LANGUAGE="IT">
Dle președinte, discuția din această seară a evidențiat, așa cum se putea deduce, de asemenea, din textul proiectului de rezoluție, acordul perfect care există între dorințele Parlamentului și ale Comisiei de a pune economia reală în centrul politicii economice pentru a ieși din criză și de a acorda o atenție specială IMM-urilor, care sunt elementul vital al economiei noastre.
<P>
Comisia Europeană încearcă din răsputeri să transforme o opțiune politică într-o acțiune concretă și nu este o simplă întâmplare faptul că, datorită sprijinului Parlamentului și al Consiliului, am adoptat textul Directivei privind plățile întârziate, care este de importanță fundamentală pentru IMM-uri. În prezent, depinde de noi să încurajăm statele membre să accelereze ritmul de transpunere a directivei în legislația internă (au la dispoziție 24 de luni începând din octombrie), chiar dacă, personal, aș dori ca statele membre să transpună mai urgent această directivă care are, de asemenea, un efect direct asupra oportunităților de recuperare a datoriilor scadente, astfel încât sumele să poată fi utilizate în inovare. La intrarea în vigoare a directivei, vor fi puse în circulație aproximativ 180 de miliarde de euro.
<P>
Totuși, nu este suficient. În ceea ce privește ajutorul pentru IMM-uri, pe 23 februarie, Comisia va adopta varianta revizuită a "Small Business Act”, care conține o serie de măsuri importante, inclusiv punctul unic de contact pentru acces la finanțare, care va fi una dintre propunerile pe care le vom prezenta statelor membre. În plus, vom invita toate statele membre și toate autoritățile locale să nominalizeze ambasadorii pentru IMM-uri.
<P>
Pe 16 februarie, Daniel Calleja, actualmente director general adjunct, va fi numit într-o nouă funcție la Comisia Europeană. El se va ocupa de monitorizarea și verificarea aplicării "Small Business Act” și va fi un punct de contact pentru IMM-urile europene în ceea ce privește politica Comisiei. În textul "Small Business Act” pe care, vă rog să rețineți, îl vom adopta pe data de 23, toate statele membre, precum și comunitățile locale cu puteri legislative sunt invitate să procedeze în mod similar.
<P>
Din punctul de vedere al finanțării, problema accesului la debitele restante, la care ne-am referit deja în contextul Directivei privind plățile întârziate și problema accesului la împrumuturi, solicitate sau dorite de IMM-uri, pot fi rezolvate doar prin încercarea de a activa legături între instituțiile de creditare și întreprindere, dar și cu Banca Europeană de Investiții. Prin urmare aprob afirmațiile celor care sunt de acord că este necesar să dezvoltăm aceste relații, precum și să eliminăm blocajele care, în trecut, în special în timpul crizei, au întârziat plata faimoaselor 30 de miliarde de euro destinate IMM-urilor și care, ca urmare a dificultății de efectuare a transferurilor către instituțiile naționale de credit, au întârziat primirea acestor sume de către IMM-uri.
<P>
Trebuie să spun că, la prima reuniune a Forumului de finanțare a IMM-urilor, s-a acordat atenție tocmai acestui blocaj care există între BEI și instituțiile naționale de credit. Șerpașii lucrează și, la următoarea reuniune, vor fi prezentate o serie de propuneri pentru a încerca facilitarea accesului întreprinderilor mici la credite.
<P>
Lucrăm deja, bineînțeles, pentru simplificarea problemelor specifice și vă prezint în continuare un astfel de exemplu. Cu privire la Regulamentul REACH, am tradus în toate limbile UE regulile de aplicare a unui regulament foarte tehnic. Acesta a fost un semnal puternic transmis IMM-urilor, că nu trebuie să angajeze un expert în limba engleză tehnică sau în tehnologie chimică. În realitate, am eliminat practic taxa de înregistrare: am obținut o reducere cu 90 % pentru înregistrarea REACH pentru microîntreprinderi și o reducere cu 60 % pentru întreprinderile mici. Acestea sunt unele dintre aspectele specifice care, de asemenea, au legătură cu simplificarea.
<P>
Bineînțeles, testul pentru IMM-uri, care a apărut o dată cu "Small Business Act”, continuă să existe. Vom continua acest demers și îl vom aplica cu strictețe. Testul de competitivitate, cunoscut drept verificarea de capacitate, pe care l-am introdus în documentul privind politica industrială, care afectează, de asemenea, competitivitatea și legislația existentă, va ajuta, de asemenea, în mod cert și clar IMM-urile. Trebuie să-l felicit pe dl Rübig și sunt încântat să mă angajez, la invitația și sprijinul Parlamentului, față de creșterea finanțării în următorul PCI II.
<P>
În cele din urmă, nu pot decât vă asigur de angajamentul meu, întrucât sunt de acord cu tot ceea ce s-a spus. Așa cum am afirmat întotdeauna oricând am avut oportunitatea de a-mi prezenta opiniile asupra politicii privind IMM-urile, pot confirma că mă voi dedica pe deplin obiectivului aducerii barierelor birocratice, a accesului la credite și a unei politici de sprijin pentru IMM-uri pe ordinea de zi principală a comisarului pentru industrie și antreprenoriat în următorii ani, adică până la sfârșitul mandatului actual al Parlamentului. Pentru mine, sprijinul Parlamentului European este de importanță fundamentală, de asemenea, deoarece, așa cum am spus la începutul răspunsului meu, există o identitate perfectă între dumneavoastră și mine în ceea ce privește punctele de vedere.
<SPEAKER ID="154" NAME="Președinta">
Am primit o propunere de rezoluție prezentată în conformitate cu articolul 110 alineatul (2) din Regulamentul de procedură.
<P>
Dezbaterea a fost închisă.
<P>
Votarea va avea loc miercuri, 16 februarie 2011, la ora 12.00.
<P>
Declarații scrise (articolul 149 din Regulamentul de procedură)
<SPEAKER ID="156" NAME="Ioan Enciu" AFFILIATION="S&amp;D">
în scris. - Este acceptat pe scară largă în UE faptul că IMM-urile au nevoie de acces mai bun și mai direct la finanțare. După cum s-a subliniat în Comunicarea 2020, criza financiară a înjumătățit potențialul de creștere al Europei. S-ar putea spune că impactul asupra activității economice reale este mai pronunțat în Europa din cauza că IMM-urile se bazează în mare parte pe împrumuturile bancare. Modul de ieșire din această criză pentru IMM-uri ar fi să sprijinim și să dezvoltăm în continuare piețele de capital și întreprinderile inovatoare mici. Crearea unui forum financiar al IMM-urilor în luna mai a anului trecut a semnalat un pas pozitiv către îmbunătățirea perspectivei financiare a IMM-urilor și a viabilității lor viitoare în Europa. Cred că peste 1,8 milioane de IMM-uri au beneficiat de garanții la împrumuturi în 2009. Să nu uităm că IMM-urile stau la baza economiei europene. Este esențial ca împrumuturile bancare adecvate să revină la niveluri normale cât mai curând posibil. Europa trebuie să depună eforturi pentru a-și face o prioritate din crearea unei piețe viabile de capital de risc.
<SPEAKER ID="155" NAME="Małgorzata Handzlik" LANGUAGE="PL">
Ca urmare a crizei de pe piețele financiare, IMM-urile au avut parte de acces redus la finanțare. Întreprinderile noi și întreprinderile inovatoare, ale căror activități sunt considerate riscante, se confruntă cu dificultăți deosebite în obținerea sprijinului financiar. Redresarea economică va depinde, în mare măsură, de posibilitățile pentru dezvoltare deschise IMM-urilor care, la urma urmei, reprezintă aproape 99 % din totalul întreprinderilor. Prin urmare, salut inițiativa de astăzi privind revizuirea instrumentelor UE de sprijinire a finanțării IMM-urilor în următoarea perioadă de programare. În special întreprinderile care lucrează la metode inovatoare trebuie să primească acces la forme noi de finanțare. Cred, de asemenea, că simplificarea procedurilor administrative și a regulamentelor existente va contribui la eficientizarea managementului programelor europene create pentru IMM-uri și, de asemenea, la economii semnificative pentru IMM-uri, care vor aloca mai puțin timp activităților administrative și mai mult timp proiectelor la care lucrează.
<SPEAKER ID="157" NAME="Filip Kaczmarek" LANGUAGE="PL">
Sunt foarte încântat de propunerea de rezoluție și de dezbaterea privind revizuirea instrumentelor UE de sprijinire a finanțării IMM-urilor. Sprijinul pentru IMM-uri este important, deoarece aceste firme sunt importante pentru prezentul și pentru viitorul Europei. IMM-urile au o importanță deosebită pentru menținerea competitivității noastre, pentru depășirea crizei, pentru crearea de locuri noi de muncă și pentru creșterea gradului de inovare din economia europeană. Trebuie să sprijinim finanțarea IMM-urilor, dar UE poate și trebuie, de asemenea, să ia alte măsuri pentru a sprijini acest sector. Mă refer la necesitatea de a reduce sarcinile administrative și birocratice. IMM-urile trebuie să poată funcționa fără obstacole și să acționeze rapid. În Statele Unite există locuri unde deschiderea unei afaceri durează 10 minute. Dacă dorim să utilizăm potențialul antreprenorial al europenilor, trebuie să-i ajutăm pe aceștia să-și desfășoare activitatea și să eliberăm piața europeană de restricțiile care înseamnă, astăzi, că nu utilizăm toate oportunitățile pentru dezvoltare. IMM-urile reprezintă un model economic care este foarte eficient în și benefic pentru dezvoltarea socială. Majoritatea țărilor sărace și în curs de dezvoltare nu au acest sector sau acesta este foarte slab dezvoltat. Aceasta este o dovadă indirectă a semnificației sporite a acestui sector pentru întreaga economie și pentru calitatea vieții dintr-o țară anume. Vă mulțumesc.
<SPEAKER ID="157" NAME="Vilja Savisaar-Toomast" LANGUAGE="ET">
Salutăm faptul că UE are în plan revizuirea resurselor UE pentru sprijinirea întreprinderilor mici și mijlocii (IMM-urile), având în vedere, în special, perioada de programare următoare. Totuși, trebuie spus că IMM-urile au solicitat ajutor suplimentar, mai ales în ultimii doi ani și jumătate, deoarece multe dintre ele aveau probleme de lichiditate din cauza recesiunii. Mai clar, băncile au refuzat să ofere împrumuturi IMM-urilor sau au făcut acest lucru la rate extrem de mari ale dobânzilor, ceea ce a agravat și mai mult situația acestor întreprinderi. Atât în Estonia, cât și în UE în general, IMM-urile reprezintă 99 % din totalul întreprinderilor, iar microîntreprinderile reprezintă 83 % din toate întreprinderile din Estonia și circa 92 % din toate întreprinderile din UE în total. Din acest motiv, este important ca mijloacele financiare să fie disponibile în special pentru această majoritate, mai ales în timpul perioadelor dificile de criză. Sper că atât UE, cât și IMM-urile vor aduce în scurt timp economia pe o curbă ascendentă și că vom fi mai bine pregătiți pentru orice criză viitoare. Criza economică actuală, precedată de criza financiară, a fost mult amplificată de lichiditatea scăzută a IMM-urilor, ca urmare a poziției băncilor în criza economică. Peste două treimi din oamenii de afaceri lucrează în IMM-uri și două treimi din venitul suplimentar este creat de aceste întreprinderi. Nu trebuie uitat acest lucru și, prin urmare, trebuie să susținem bunăstarea acestor întreprinderi.
<SPEAKER ID="157" NAME="Olga Sehnalová" LANGUAGE="CS">
Instrumentele de sprijin ale UE pentru întreprinderile mici și mijlocii (IMM-uri) trebuie, mai presus de toate, să fie cât mai flexibile și mai nebirocratice. Băncile nu sunt dispuse nici acum să finanțeze planurile de afaceri mai riscante, inclusiv firmele nou înființate și produsele inovatoare. Accesul la finanțare este, prin urmare, unul dintre cele mai mari obstacole cu care se confruntă IMM-urile în prezent. Prin urmare, este necesar să consolidăm diferitele metode de sprijinire a microfinanțării pentru companii și să asigurăm coordonarea mai bună și interconectarea programelor individuale deja existente. Totuși, complexitatea, timpul și banii cheltuiți și solicitările administrative excesive în legătură cu sumele relativ mici implicate prezintă, de asemenea, o barieră pentru disponibilitate. De asemenea, cred că este important să ridicăm nivelul general de sensibilizare privind opțiunile și instrumentele existente pentru sprijinirea IMM-urilor în UE.
