<CHAPTER ID="007">
Explicaţii privind votul
<P>
Explicaţii orale privind votul
<SPEAKER ID="113" NAME="Clemente Mastella" AFFILIATION="PPE">
(IT) Dle preşedinte, doamnelor şi domnilor, acordul-cadru pe care tocmai l-am adoptat consolidează considerabil rolul Parlamentului European - un rol care a crescut graţie intrării în vigoare a Tratatului de la Lisabona.
<P>
Dle preşedinte Barroso, v-am acordat încrederea noastră şi ne aşteptăm din partea dumneavoastră să manifestaţi respect pentru prerogativele noastre cele mai importante.
<P>
În special, considerăm că este esenţial să colaborăm mai îndeaproape, cu scopul de a stabili un dialog constant între cele două instituţii. Considerăm ca fiind un punct de plecare obligaţiile pe care vi le-aţi asumat în acest Parlament, dorinţa dumneavoastră de a instituţionaliza un dialog constant cu privire la problemele cheie fundamentale şi la propunerile legislative importante, şi promisiunea pe care aţi făcut-o de a raporta cu privire la evoluţia concretă a fiecărei solicitări de iniţiativă legislativă în termen de trei luni de la adoptarea acesteia.
<P>
Dle preşedinte, instituţiile noastre vor fi chemate să pună în aplicare aşa-numita "metodă democratică” prin stabilirea unui parteneriat special vizând definirea, punerea în aplicare şi, mai presus de toate, apărarea adevăratului interes a Europei. Este o responsabilitate mai mare pentru Comisie, dar şi pentru noi, reprezentanţii direcţi ai cetăţenilor acestei Europe a noastre.
<P>
Dle preşedinte, toate aceste scopuri necesită o mai mare implicare din partea tuturor: a Comisiei, a Parlamentului, a parlamentelor naţionale şi a guvernelor. Aceasta este Europa pe care cetăţenii ne-o cer şi aceasta este Europa pe care trebuie să fim în măsură să le-o garantăm pe parcursul următorilor cinci ani.
<SPEAKER ID="114" NAME="Bernd Posselt" AFFILIATION="PPE">
(DE) Dle preşedinte, am votat în favoarea Comisiei şi sunt de asemenea în favoarea acordului-cadru, care reprezintă un progres istoric. În ciuda acestui fapt, am votat împotriva rezoluţiei, întrucât am primit textul final ieri şi nu am reuşit să o dezbatem în mod serios şi pentru că diavolul se ascunde în detalii. Din acest motiv, aş dori să fie clar că mă preocupă unele formulări, de exemplu, cu privire la drepturile deputaţilor individuali de a adresa întrebări sau la riscul de coluziune între Comisie şi Parlament în ceea ce priveşte ordinea de zi, în cazul în care Comisia ar participa la Conferinţa preşedinţilor.
<P>
Prin urmare, solicit să fie operate corecturile necesare în negocierea finală a textului. S-a spus pe bună dreptate că Parlamentul are mai multă putere. Avem nevoie de o colaborare strânsă cu Comisia, dar nu avem nevoie de coluziune. Avem nevoie de mai multă democraţie, nu de mai puţină, deoarece cu aceasta putere suplimentară vine nevoia de mai multă democraţie în cadrul Parlamentului.
<SPEAKER ID="115" NAME="Daniel Hannan" AFFILIATION="ECR">
(FR) Dle preşedinte, nimeni din acest Parlament nu poate să creadă cu adevărat că, din cei 500 de milioane de europeni, aceşti 27 de candidaţi sunt cei mai calificaţi să devină comisari europeni. Comisia exercită puteri exorbitante. Fiind şi executivul european, are iniţiativă legislativă. Şi totuşi, pe cine vom numi să exercite aceste puteri? O serie de candidaţi de compromis, numiţi de guvernele naţionale drept mulţumire pentru serviciile prestate sau, pur şi simplu, pentru a îndepărta rivalii.
<P>
Să luăm, de exemplu, candidatul ţării mele, pe baroneasa Ashton. Ni se spune că guvernul francez o contestă pentru că nu vorbeşte limba franceză. Dar, dle preşedinte, acesta este cel mai mic dintre defectele sale! Baroneasa Ashton nu s-a pus niciodată într-o poziţie în care să trebuiască să înfrunte sufragiul universal. Cum poate Uniunea Europeană să dea lecţii de democraţie Iranului sau Cubei, când această femeie, care conduce Serviciul european pentru acţiune externă, este ea însăşi un funcţionar neales? Baroneasa Ashton şi amicii săi federalişti ne tratează ca pe nişte anti-europeni. Dacă, totuşi, ea şi amicii ei din Campania pentru dezarmare nucleară ar fi câştigat bătălia, continentul nostru ar fi rămas divizat şi sute de milioane de europeni ar trăi încă sub tirania marxistă. Niciun european adevărat ...
<P>
(Preşedintele l-a întrerupt pe vorbitor)
<SPEAKER ID="117" NAME="Viktor Uspaskich" AFFILIATION="ALDE">
(LT) Desigur, şi eu aş dori să salut şi să felicit noua Comisie, pe noii membri ai acesteia, dar aş dori să atrag atenţia asupra unor fapte care nu au fost dezbătute nici în grupurile politice, nici în sesiunile parlamentare, sesiunile plenare: numirea membrilor Comisiei. În grupul meu politic, am afirmat că ar trebui numiţi la Comisia Europeană acei candidaţi care se bucură de sprijinul a cel puţin două treimi din parlamentul lor naţional. Acesta este un aspect.
<P>
Celălalt aspect care nu a fost dezbătut şi pe care îl consider foarte important este că noua Comisie ar trebui să acorde o atenţie deosebită protecţiei oamenilor de afaceri din Uniunea Europeană de importurile din acele ţări care nu împărtăşesc valorile pe care le promovăm. Valori precum mediul, garanţiile sociale şi, în final, instituţiile democratice. Tocmai aici trebuie cheltuiţi mai mulţi bani, deoarece astfel de importuri cresc preţurile bunurilor şi serviciilor noastre şi îngreunează competiţia oamenilor noştri de afaceri cu ...
<SPEAKER ID="118" NAME="Daniel Hannan" AFFILIATION="ECR">
(FR) Dle preşedinte, baroneasa Ashton şi amicii săi federalişti ne tratează ca pe nişte anti-europeni. Dacă, totuşi, ea şi amicii ei din Campania pentru dezarmare nucleară ar fi câştigat bătălia, continentul nostru ar fi rămas divizat şi sute de milioane de europeni ar trăi încă sub tirania marxistă. Niciun european adevărat şi niciun democrat adevărat nu poate, în deplină cunoştinţă de cauză, să îi susţină pe aceşti candidaţi. Votându-i doar pe baza sprijinului lor pentru integrare europeană, acest Parlament se judecă pe sine.
<SPEAKER ID="120" NAME="Iva Zanicchi" AFFILIATION="PPE">
(IT) Dle preşedinte, doamnelor şi domnilor, sunt foarte mulţumită că am votat în favoarea acestui nou colegiu de comisari. Sunt mulţumită pentru că am văzut bărbaţi şi femei cu un grad înalt de expertiză şi care au programe clare şi bine stabilite. Cu permisiunea dumneavoastră, în primul rând aş dori să îi urez succes în activitatea sa dlui Tajani, pentru că este un om de mare valoare, care va fi în măsură să aducă o contribuţie semnificativă la industria europeană.
<P>
În sfârşit, ca vicepreşedinte al Comisiei pentru dezvoltate, trebuie să subliniez impresia excelentă pe care a făcut-o comisarul desemnat Georgieva. Este cu adevărat o femeie hotărâtă şi capabilă, care va fi un excelent punct de referinţă pentru Comisia pentru dezvoltare. Le urez tuturor succes în activităţile lor.
<SPEAKER ID="121" NAME="Peter Jahr" AFFILIATION="PPE">
(DE) Dle preşedinte, date fiind provocările enorme cu care se confruntă Europa, este foarte important şi un fapt bine-venit că avem o Comisie funcţională. În plus, cooperarea dintre Parlament şi Comisie, de pe poziţii egale şi bazată pe încredere, este vitală dacă dorim să reuşim. Acordul adoptat astăzi va constitui o bază importantă în acest sens.
<P>
Acum Parlamentul are puteri depline de codecizie şi, prin urmare, are o poziţie egală cu cea a Comisiei şi a Consiliului în toate domeniile. În acest context, vom coopera intens cu Comisia - cu încredere, dar nu fără discernământ. Acordul SWIFT în mod special demonstrează că nu mai pot fi adoptate decizii fără Parlament. Aştept foarte mult ca în acest Parlament să fim capabili să dezbatem acordul SWIFT încă o dată.
<SPEAKER ID="122" NAME="Alfredo Antoniozzi" AFFILIATION="PPE">
(IT) Dle preşedinte, doamnelor şi domnilor, am votat în favoarea Comisiei Barroso pentru că sunt sigur că va fi în măsură să răspundă provocărilor pe care criza economică şi financiară ne constrânge să le înfruntăm cu curaj şi hotărâre.
<P>
Mai mult, sper că unele dintre subiectele care mă interesează în mod special vor fi abordate cu atenţia necesară. Mă refer în special la politica regională, care dobândeşte o importanţă fundamentală când este vorba despre creşterea şi dezvoltarea teritoriilor noastre şi care nu trebuie să sufere sub nicio formă reduceri ca urmare a reformei bugetului Uniunii Europene.
<P>
De asemenea, sper că se va acorda sprijin pentru combaterea crizei imobiliare cu care se confruntă concetăţenii noştri, care atinge adesea cote alarmante, mai ales în marile aglomerări urbane. De aceea, sper că instrumente financiare specifice pentru locuinţele sociale şi alte politici pentru locuinţe se vor număra din nou printre priorităţile noii Comisii, căreia îi adresez cele mai sincere urări pentru activitatea sa.
<SPEAKER ID="123" NAME="Ryszard Czarnecki" AFFILIATION="ECR">
(PL) Dle preşedinte, cu câteva luni în urmă, l-am votat cu toată convingerea pe dl Barroso pentru funcţia de şef al Comisiei Europene. Vă spun sincer că nu exista alternativă. Dl Verhofstadt, alternativa liberală, şi dl Juncker, alternativa federalistă, nu erau acceptabili. Astăzi, ca o persoană care l-a votat pe dl Barroso, trebuie să spun, cu tristeţe, că această Comisie pe care a prezentat-o are foarte multe neajunsuri în ceea ce priveşte personalul său. Nici eu, şi nici colegii mei nu putem susţine o Comisie cu un comisar care, la drept vorbind, încă îşi învaţă profesia. Dacă ar fi fost o studentă la relaţii internaţionale şi s-ar fi exprimat la un examen oral aşa cum s-a exprimat la audieri, probabil ar fi fost dată afară din sala de examen. În Polonia nu ar trece niciun examen. Nu pot vota pentru o Comisie în care comisarul danez vrea să închidă minele de cărbune, inclusiv mine din ţara mea. Acesta este un alt motiv pentru care m-am abţinut de la vot. Sunt convins că această Comisie ridică multe semne de întrebare şi o vom urmări cu atenţie.
<SPEAKER ID="124" NAME="Joe Higgins" AFFILIATION="GUE/NGL">
Dle preşedinte, am votat împotriva numirii noii Comisii Europene pentru că va continua pur şi simplu aceeaşi politică economică de dreapta, neo-liberală, care a condus deja la o criză dezastruoasă în economiile capitaliste ale multor state membre ale UE. Această - pretins nouă - Comisie Europeană se va dovedi a fi acelaşi vin vechi şi acru, cu aceeaşi veche etichetă neoliberală Barroso.
<P>
Aceste politici de liberalizare, dereglementare şi privatizare - puse în aplicare, să fim clari, la porunca marilor afaceri europene - au consecinţe dezastruoase pentru vieţile oamenilor din clasa muncitoare, cu şomaj în masă şi atacuri violente asupra standardelor de viaţă. În atitudinea sa faţă de criza din Grecia şi din Irlanda, conducerea Comisiei Europene este de acord că tocmai clasa muncitoare va plăti preţul, în timp ce bancherii şi speculanţii se salvează. Lucrătorii europeni şi săracii din Europa trebuie să îşi mobilizeze forţele împotriva acestor politici dezastruoase şi pentru o Europă cu adevărat democratică şi socialistă, iar aceasta înseamnă să se opună politicilor acestei noi Comisii Europene.
<SPEAKER ID="125" NAME="Frank Vanhecke" AFFILIATION="NI">
(NL) Dat fiind faptul că timpul alocat este foarte scurt, pot, desigur, să aleg doar câteva dintre numeroasele motive pentru care nu am oferit sprijinul nostru acestei Comisii Europene. Unul dintre aceste motive, de exemplu, este faptul că actuala Comisie Europeană continuă la fel de normal pe calea aderării la Uniunea Europeană a Turciei islamice, non-europene, chiar dacă marea majoritate a europenilor, care nu au avut niciodată posibilitatea de a-şi exprima opinia în această privinţă, se opun în mod categoric acestei aderări.
<P>
Un alt motiv este faptul că această Comisie Europeană continuă să pledeze în favoarea imigraţiei reînnoite a milioane şi, pe termen lung, chiar a zeci de milioane de imigranţi non-europeni pe un continent care, în orice caz, are deja zeci de milioane de şomeri. Un motiv în plus este faptul că s-a demonstrat deja în timpul audierilor că niciunul dintre noii comisari europeni nu este pregătit să facă ceva în legătură cu deficitul de democraţie.
<P>
Acestea sunt suficiente motive pentru a nu vota această nouă Comisie Europeană.
<SPEAKER ID="126" NAME="Francesco Enrico Speroni" AFFILIATION="EFD">
(IT) Dle preşedinte, doamnelor şi domnilor, nu am primit răspunsuri concrete şi satisfăcătoare din partea noii Comisii în privinţa luptei împotriva imigraţiei ilegale pe teritoriul Uniunii Europene. Acest lucru ar fi deja suficient pentru a nu aproba activitatea şi programul acesteia.
<P>
Există, de asemenea, un alt aspect. Comisia, şi mai ales preşedintele acesteia, s-a arătat deosebit de reticentă în a accepta iniţiativele legislative ale Parlamentului. Acest lucru este un fel de încălcare a democraţiei, cel puţin din perspectiva percepţiei acesteia. Noi, deputaţii din Parlamentul European, suntem singurii reprezentanţi ai cetăţenilor aleşi în mod direct, iar nerespectarea dreptului nostru la iniţiativă sau încercările de a-l ignora - chiar dacă, potrivit noului Tratat de la Lisabona, este acum consacrat prin Articolul 255 din tratate - nu permite acordarea unui vot de încredere dlui Barroso sau comisarilor săi.
<SPEAKER ID="127" NAME="Syed Kamall" AFFILIATION="ECR">
Dle preşedinte, dacă ne referim la galeria de candidaţi care s-au prezentat în faţa noastră astăzi, cred că majoritatea deputaţilor europeni, indiferent de orientarea lor politică, ar fi spus că unii au fost buni, alţii s-ar putea să fi fost foarte, foarte buni, unii au fost nesatisfăcători, iar alţii doar destul de nepregătiţi. Din păcate, unii dintre aceştia nu au răspuns nici la toate întrebările despre trecutul lor. Dar, ca deputaţi europeni, nu am putut să votăm comisari individuali, astfel încât a trebuit să alegem între a vota pentru sau împotriva tuturor, în bloc. Este un lucru foarte trist şi regretabil şi, din acest motiv, m-am abţinut.
<P>
L-am auzit pe dl Barroso vorbind despre o Europă care răspunde unei crize. Dacă vrem într-adevăr să răspundem unei crize, haideţi să ne asigurăm că nu adunăm din ce în ce mai multe reglementări inadecvate. Haideţi să ne asigurăm că avem evaluări corespunzătoare ale impactului fiecărei directive sau reglementări. Să luăm ca exemplu în acest sens Directiva privind administratorii fondurilor de investiții alternative, care va reduce suma de bani disponibilă pentru întreprinzători în Europa, ceea ce îi va determina pe creatorii de bogăţie să părăsească Uniunea Europeană şi va reduce investiţiile în ţările în curs de dezvoltare. Măcar dacă am reuşi să reducem numărul de reglementări care trec prin acest loc!
<SPEAKER ID="128" NAME="Nirj Deva" AFFILIATION="ECR">
Dle preşedinte, am fost ales de cetăţenii din sud-estul Angliei pentru a reforma UE. Votarea în bloc a celor 27 de comisari cu un singur vot este, ca de obicei, o problemă de afaceri: fără reformă, fără transparenţă, fără dare de seamă, fără confirmare responsabilă. Personal, am încredere în dl Barroso; de asemenea, am încredere în unii dintre ceilalţi comisari, cu care am avut relaţii în trecut. Dar aceasta nu înseamnă un vot de încredere pentru tot colegiul de comisari. Fiecare comisar este unic în istoria politică. Nicio altă persoană într-o aşa-numită democraţie nu are puterea de a iniţia, legifera şi pune în aplicare aceeaşi legislaţie fără a fi aleasă în mod individual de cineva. Acest lucru este pur şi simplu inacceptabil, dle preşedinte, şi de aceea, cu regret, trebuie să mă abţin.
<SPEAKER ID="129" NAME="Philip Claeys" AFFILIATION="NI">
(NL) Am votat împotriva noii Comisii pentru că nu există nici măcar un singur indiciu că noua Comisie va începe să acţioneze pentru a reduce prăpastia dintre europeanul de rând şi instituţiile europene, în special Comisia Europeană.
<P>
L-am ascultat pe comisarul desemnat pentru extindere în timpul audierii sale în Comisia pentru afaceri externe, ocazie cu care acesta a părut să demonstreze, de exemplu, o imensă disponibilitate de a închide ochii la toate reclamaţiile împotriva aderării unei Turcii non-europene, aşa cum se întâmplă de cinci ani încoace.
<P>
Noua Comisie doreşte, de asemenea, mai multă imigraţie economică, un comportament mai arogant şi chiar mai mult intervenţionism, toate acestea reprezentând, desigur, o situaţie deosebit de neplăcută în contextul Tratatului de la Lisabona, care oferă o perspectivă nu tocmai reconfortantă.
<SPEAKER ID="130" NAME="Gerard Batten" AFFILIATION="EFD">
Dle preşedinte, am votat împotriva Comisiei pentru că nu doresc să fiu guvernat de o Comisie Europeană, indiferent de componenţă, dar există motive speciale pentru care am votat împotriva acestei Comisii. O parte dintre membri săi au fost membri ai Partidului Comunist sau au fost asociaţi cu acesta. De exemplu, dl Barroso, dl Šefčovič, dl Füle, dl Piebalgs şi dl Potočnik, ca să numesc numai câţiva. Baroneasa Ashton a fost trezorier al Campaniei pentru dezarmare nucleară, care a fost cu puţin mai bună decât o organizaţie comunistă, iar o parte a finanţării acesteia a provenit din blocul sovietic.
<P>
Nu este potrivită să fie responsabilă cu securitatea externă şi cu politica de apărare. Distinsa baroneasă a încercat să submineze politica de apărare a propriei sale ţări când ne-am confruntat cu cea mai gravă ameninţare - o ameninţare nucleară - din partea duşmanilor noştri. Comisia este noul guvern de facto al Uniunii Europene. Europa se îndreaptă ca un somnambul spre dezastru. Suntem acum guvernaţi de comunişti, colaboratori şi informatori.
<SPEAKER ID="131" NAME="Seán Kelly" AFFILIATION="PPE">
Dle preşedinte, am votat astăzi cu plăcere în favoarea Comisiei, întrucât consider că, în împrejurările actuale şi potrivit regulilor acestui Parlament, acesta este un lucru bun. Avem nevoie de o Comisie, iar acum avem una.
<P>
Totuşi, s-a subliniat deja - şi s-a subliniat bine - de către mai mulţi colegi, că un sistem mai bun ar fi acela în care fiecare dintre comisari ar fi ales în funcţie de propriile merite şi nu în bloc. La urma urmei, dacă ai constitui o echipă de fotbal care să te reprezinte, nu ai selecta jucătorii în bloc. Ai selecta fiecare jucător în funcţie de meritele sale, astfel încât să obţii cel mai bun rezultat posibil. Cred că ar trebui să acţionăm în această direcţie şi să reformăm normele, pentru a ne asigura că data viitoare când alegem o Comisie fiecare comisar va fi ales pe merit. Acest lucru ar obliga statele să propună cei mai buni candidaţi posibili şi să se asigure că aceşti candidaţi vor da randament maxim. Cred că am avea o echipă mai bună dacă am proceda astfel. Dar, între timp, aştept cu nerăbdare să colaborez cât mai strâns posibil cu Comisia în următorii cinci ani.
<SPEAKER ID="132" NAME="Paul Rübig" AFFILIATION="PPE">
(DE) Dle preşedinte, sunt mulţumit că a existat un nivel ridicat de consens astăzi în Parlament. Mulţi au făcut apel la o Europă puternică. Consensul ne face puternici şi de aceea sunt mulţumit să văd un astfel de rezultat pozitiv al votului pentru noua Comisie. În cele din urmă, numai o Europă eficientă poate fi şi o Europă socială. Comisia şi-a asumat un angajament clar în această privinţă, întrucât, în cele din urmă, putem doar să distribuim ceea ce s-a produs deja. Prin urmare, este important pentru noi să ne preocupăm de formare şi educaţie şi să ne concentrăm asupra infrastructurii şi cercetării în Europa.
<P>
Este relativ simplu să îi sărăceşti pe bogaţi, dar este o sarcină mai inteligentă, mai provocatoare şi cu efect pe termen mai lung să îi îmbogăţeşti pe săraci. Acesta ar trebui să rămână scopul Europei.
<P>
Explicaţii scrise privind votul
<SPEAKER ID="135" NAME="Zigmantas Balčytis  " AFFILIATION="S&amp;D">
în scris. - Relaţiile interinstituţionale dintre Parlament şi Comisie se îndreaptă într-o direcţie diferită odată cu Tratatul de la Lisabona. Noi, parlamentarii, transmitem Comisiei un mesaj clar că Parlamentul European nu va mai fi niciodată un simplu observator, ci un jucător cu drepturi egale în procesul de elaborare a politicii europene. Acţiunile politice la nivel comunitar sunt lipsite de coerenţă şi lasă Europa complet nepregătită în cazul apariţiei unor situaţii neprevăzute. Iar atunci când acestea apar, suntem incapabili să reacţionăm la ele în mod eficient şi coordonat. Preşedintele Comisiei s-a angajat să întreţină o relaţie deschisă, transparentă şi constructivă cu Parlamentul European, pentru a stabili împreună obiective politice clare şi fezabile şi pentru a asigura o legislaţie de înaltă calitate. Acum este momentul ca dl Barroso să îşi amintească promisiunile făcute şi să se asigure că solicitările Parlamentului European sunt clar reflectate în acordul-cadru.
<SPEAKER ID="999" NAME="Vilija Blinkevičiūt " LANGUAGE="LT">
Susţin acest acord cadru, întrucât cooperarea dintre Parlamentul European şi Comisia Europeană este deosebit de importantă pentru consolidarea stabilităţii Uniunii Europene şi a eficienţei activităţii acesteia. Potrivit acestui acord, odată ce o solicitare de iniţiativă legislativă a fost transmisă Parlamentului European, Comisia Europeană trebuie să răspundă în termen de o lună şi să pregătească o propunere adecvată de act normativ al Uniunii Europene în termen de un an. În cazul în care Comisia Europeană refuză să pregătească documentul solicitat, aceasta va trebui să îşi justifice decizia în mod detaliat. Până în prezent, numai Comisia Europeană avea drept de iniţiativă legislativă la nivelul Uniunii Europene, dar Tratatul de la Lisabona prevede că o majoritate a Parlamentului European are dreptul de a crea acte normative ale Uniunii Europene. Parlamentul şi Comisia vor coopera strâns în faza incipientă a oricărei solicitări de iniţiativă legislativă care rezultă din iniţiativele cetăţenilor. La semnarea tratatelor internaţionale, vor participa la discuţii şi experţi ai Parlamentului European. În acord, Parlamentului i se va acorda dreptul de a participa ca observator la anumite dezbateri internaţionale ale Uniunii Europene, precum şi dreptul de a obţine mai multe informaţii despre tratatele internaţionale.
<SPEAKER ID="136" NAME="Andrew Henry William Brons  " AFFILIATION="NI">
în scris. - Deşi suntem de acord cu acele părţi ale propunerii care prevăd egalitate de tratament pentru Parlament şi Consiliu în privinţa accesului la reuniuni şi la informaţii, un dialog constant între preşedintele Comisiei şi preşedintele Parlamentului, cooperare în privinţa iniţiativelor cetăţenilor, evaluări ale impactului legislaţiei, şi folosirea "legii blânde” (mai curând decât a legii punitive?), nu suntem de acord cu: reafirmarea şi consolidarea unor termene obligatorii pentru punerea în aplicare a directivelor, şi folosirea unui limbaj laudativ la adresa Uniunii Europene şi a funcţionarilor acesteia.
<SPEAKER ID="998" NAME="Maria Da Graça Carvalho  " LANGUAGE="PT">
Salut propunerea de rezoluţie aprobată astăzi, privind un nou acord-cadru politic care va guverna relaţiile instituţionale dintre Comisia Europeană şi Parlamentul European şi care va consolida puterile conferite Parlamentului prin Tratatul de la Lisabona.
<P>
Garanţia potrivit căreia Comisia va aplica principiul de bază al egalităţii de tratament pentru Parlament şi Consiliu este unul dintre aspectele relevante pentru un nou echilibru instituţional abordate în cadrul acestui acord.
<P>
Subliniez, de asemenea, importanţa dialogului constant între Comisie şi Parlament, prin accesul la reuniunile Conferinţei preşedinţilor şi ale Conferinţei şefilor de comisii, respectiv la reuniunile colegiului comisarilor.
<P>
Mai mult decât atât, introducerea unei noi "Ore de întrebări” cu membri Comisiei în sesiunile plenare va contribui la o mai bună responsabilizare a executivului.
<SPEAKER ID="137" NAME="Edite Estrela  " LANGUAGE="PT">
Am votat în favoarea rezoluţiei Parlamentului European privind un acord-cadru revizuit între Parlamentul European şi Comisie pentru următoarea legislatură pentru că este un acord important, nu numai datorită valorii sale simbolice - dat fiind faptul că transmite un semnal clar al angajamentului ambelor instituţii europene, Parlamentul şi Comisia, de a conlucra la crearea unui proiect european - dar şi datorită conţinutului său, întrucât identifică obligaţiile părţilor, astfel încât acestea să se poată confrunta mai bine cu provocările viitorului şi să poată rezolva problemele cetăţenilor.
<SPEAKER ID="138" NAME="Diogo Feio  " LANGUAGE="PT">
Parlamentul European s-a confruntat adesea cu faits accomplis de către Comisie sau Consiliu, Parlamentul fiind redus la simplul rol de a ratifica o decizie deja adoptată. Această situaţie, pe care Parlamentul a criticat-o, a creat un dezechilibru în relaţiile dintre cele trei instituţii europene principale. Este esenţial ca Parlamentul, care, prin drepturile pe care le are, devine un partener constant al Consiliului în procesul decizional, să merite astăzi aceeaşi atenţie din partea Comisiei ca şi Consiliul.
<P>
Dincolo de a elimina pur şi simplu inconsecvenţele, sper sincer că acordul-cadru revizuit dintre Parlamentul European şi Comisie va accelera procedurile, va duce la o cooperare mai strânsă şi va promova schimbul de informaţii într-un mod rapid şi eficient, permiţând ca vocea reprezentanţilor aleşi ai statelor membre să fie auzită şi luată în considerare în timp util. Având în vedere modul în care acesta a fost redactat, am convingerea că acest lucru va fi posibil.
<P>
Din aceste motive, iniţiativa preşedintelui Comisiei Europene de a încerca să stabilească un parteneriat special între Parlament şi instituţia pe care o conduce este pe deplin justificată. Sper că aceasta nu doar va înflori, ci va da şi roade.
<SPEAKER ID="139" NAME="José Manuel Fernandes  " LANGUAGE="PT">
Având în vedere implicaţiile Tratatului de la Lisabona cu privire la funcţionarea instituţiilor Uniunii Europene şi la consolidarea responsabilităţii comune în procesul decizional, a devenit absolut necesară stabilirea unui set de proceduri care să asigure şi să garanteze schimbul sănătos şi eficient de informaţii şi de puncte de vedere privind strategiile de consolidare şi de dezvoltare a integrării europene. Posibilitatea de a avea în mod sistematic reuniuni de lucru înainte ca fiecare instituţie să elaboreze materiale legislative şi de reglementare va promova cu siguranţă conlucrarea, reconcilierea ideilor, proiectelor şi perspectivelor şi îmbunătăţirea proiectelor de decizii. Astfel, vom evita procedurile administrative şi birocratice, în special în privinţa returnării şi corectării rezoluţiilor, evitând astfel riscul multiplicării propunerilor şi contrapropunerilor.
<P>
Este un acord care consolidează cooperarea dintre instituţiile europene şi care garantează aplicarea de către Comisie a principiului fundamental al egalităţii de tratament pentru Parlament şi Consiliu. Din aceste motive, este vital ca acest acord-cadru să fie pus în aplicare rapid şi este important să se recunoască nevoia unei evaluări constante pentru a îmbunătăţi eficienţa şi eficacitatea acestei relaţii instituţionale.
<SPEAKER ID="140" NAME="Robert Goebbels  " LANGUAGE="FR">
M-am abţinut în privinţa acordului-cadru dintre Parlamentul European şi Comisie. Parlamentul, în calitate de colegislator, ar trebui să se abţină de la a încerca să dobândească puteri şi mai mari, în dauna Comisiei. Tot tratatul şi numai tratatul: astfel reduce Parlamentul dreptul la iniţiativă al Comisiei. După cum a spus preşedintele Buzek: "Tocmai am făcut un pas înainte în privinţa dreptului deputaţilor la iniţiativă legislativă”. Când va veni ziua în care deputaţii vor face propuneri legislative, fiecare lobby va găsi un deputat care să îi servească interesele. Eu aş dori să păstrăm metoda comunitară experimentată şi testată - având Comisia drept apărător şi judecător al intereselor europene comune - de unde rezultă şi dreptul exclusiv al acesteia la iniţiativă legislativă. Creşterea numărului de întâlniri între organismele Comisiei şi cele ale Parlamentului nu este soluţia pentru a ajunge la o politică europeană mai eficientă.
<SPEAKER ID="141" NAME="Ian Hudghton  " AFFILIATION="Verts/ALE">
în scris. - Am votat în favoarea noului acord-cadru dintre Parlament şi Comisie. Odată cu intrarea în vigoare a Tratatului de la Lisabona, acest Parlament a dobândit puteri sporite, iar relaţia noastră de lucru cu Comisia trebuie adaptată în consecinţă. Salut în mod special secţiunea din noul acord care prevede ca preşedintele Comisiei să fie pe deplin răspunzător în faţa Parlamentului în cazul retragerii votului de încredere a acestui Parlament pentru un comisar. Deşi astăzi am votat în favoarea noii Comisii, sunt împotriva sistemului "totul sau nimic”, prin care Parlamentul trebuie să aprobe sau să respingă Comisia în totalitatea sa. Orice procedură care întăreşte capacitatea noastră de a trage la răspundere comisarii în mod individual este salutară.
<SPEAKER ID="142" NAME="Elisabeth Köstinger  " LANGUAGE="DE">
Aprobarea noii Comisii de către Parlamentul European nu reprezintă acordarea unei puteri discreţionare, ci un vot de încredere. Astfel, acum ne putem începe în sfârşit activitatea împreună cu o Comisie pe deplin competentă. Rolul Parlamentului European a fost consolidat şi întărit odată cu intrarea în vigoare a Tratatului de la Lisabona şi, prin acordul-cadru privind relaţiile dintre Parlamentul European şi Comisie care a fost adoptat astăzi, s-a confirmat în mod corespunzător poziţia Parlamentului European ca partener egal al Comisiei, şi acesta este un lucru pe care îl salut în mod expres. Astfel, am creat o bază solidă pentru cooperarea viitoare şi, de asemenea, vom insista în mod categoric asupra acestui dialog ca partener egal. De asemenea, va fi probabil în interesul evident al Comisiei să implice Parlamentul European în iniţiativele legislative într-o fază incipientă, pentru a asigura un proces eficient, care este în interesul şi în beneficiul cetăţenilor europeni şi al unei democraţii active.
<SPEAKER ID="143" NAME="Jean-Luc Mélenchon  " LANGUAGE="FR">
Deputaţii din Parlamentul European sunt aleşi prin sufragiu universal şi, în consecinţă, reprezintă publicul european. Este prin urmare incredibil ca participanţii la Conferinţa preşedinţilor să se mulţumească să cerşească acces la aceleaşi informaţii pe care le primesc Comisia şi Consiliul, sau să participe la unele dintre reuniunile acestora, când ei sunt de fapt invitaţi la reuniunile Parlamentului! Cum este posibil ca Parlamentul să nu îşi afirme rolul său reprezentativ pentru a solicita ca iniţiativele sale să fie susţinute în mod natural de către Comisie? De ce acceptă Parlamentul posibilitatea refuzului Comisiei de a-i permite să îşi retragă votul de încredere pentru un comisar dacă Parlamentul solicită acest lucru? Cum se poate ca Parlamentul să nu poată formula un aviz cu caracter obligatoriu în cazul în care Comisia îşi schimbă modul de lucru?
<P>
Cum este posibil ca Parlamentul să nu solicite pentru şefii de delegaţii mai mult decât un statut de observator atunci când aceştia reprezintă Parlamentul în conferinţe internaţionale? Faptul că Tratatul de la Lisabona atribuie Parlamentului European un rol de marionetă este un lucru, dar faptul că deputaţii săi îşi exprimă acordul faţă de acest nonsens este ceva complet diferit. Voi vota împotriva acestei decizii din respect pentru demnitatea mandatului pe care l-am primit de la poporul francez.
<SPEAKER ID="144" NAME="Nuno Melo  " LANGUAGE="PT">
Odată cu intrarea în vigoare a Tratatului de la Lisabona, a devenit necesară negocierea unui nou acord-cadru care să guverneze relaţiile dintre Parlamentul European şi Comisie. Propunerea de rezoluţie, aprobată astăzi cu o majoritate covârşitoare, reflectă rolul nou şi extrem de important pe care trebuie să şi-l asume Parlamentul European. Spiritul Tratatului de la Lisabona este în mod clar prezent în acest document, prin extinderea responsabilităţilor Parlamentului, prin egalitatea de tratament pentru Parlament şi Consiliu şi prin noile prerogative ale Parlamentului cu privire la diferite probleme. Din acest punct de vedere, propunerea aprobată exprimă o accentuare, în direcţia corectă, a procesului constituţional al UE.
<SPEAKER ID="145" NAME="Andreas Mölzer  " LANGUAGE="DE">
Propunerea de rezoluţie privind un acord cadru revizuit între Parlamentul European şi Comisie pentru următoarea legislatură conţine câteva premise rezonabile. Aceasta include solicitarea unei garanţii din partea Comisiei că va aplica, pe viitor, principiul egalităţii de tratament pentru Parlament şi Consiliu, precum şi stabilirea unor termene specifice pe care trebuie să le respecte Comisia în privinţa transmiterii iniţiativelor legislative.
<P>
Cu toate acestea, solicitarea ca preşedintele Comisiei să ceară unor comisari să demisioneze la solicitarea Parlamentului este inacceptabilă şi lipsită de sens. Aceasta ar avea sens numai dacă, la alegerea Comisiei, ar fi posibil să se voteze individual pentru fiecare candidat, ceea ce nu se întâmplă în prezent. Din acest motiv, eu am votat împotriva propunerii de rezoluţie.
<SPEAKER ID="146" NAME="Birgit Schnieber-Jastram  " LANGUAGE="DE">
Consider că sunt regretabile lipsa din acordul-cadru a unei referiri la mecanismele de control ale Parlamentului European şi lipsa de claritate în privinţa principiilor separării puterilor în unele părţi ale acordului. În consecinţă, am decis să mă abţin de la vot.
<SPEAKER ID="147" NAME="Nuno Teixeira  " LANGUAGE="PT">
Tratatul de la Lisabona conturează un nou echilibru instituţional, care atribuie Parlamentului European un statut semnificativ îmbunătăţit în raport cu celelalte instituţii. Acordul-cadru îşi propune să guverneze relaţiile zilnice dintre Parlament şi Comisie, într-un parteneriat care este acum consolidat şi adaptat la noile aspecte ale Tratatului de la Lisabona, pornind de la promisiunile făcute de preşedintele recent ales al Comisiei, José Manuel Durão Barroso, precum şi de la propunerea sa pentru un "Parteneriat special între Parlamentul European şi Comisie”. Solicitarea adresată Comisiei de a-şi asuma obligaţia de a răspunde într-o perioadă scurtă de timp tuturor cererilor de iniţiative legislative este salutară, întrucât reflectă importanţa sporită a Parlamentului European în calitate de colegiuitor, mai ales în domenii precum politica regională. De asemenea, consider extrem de binevenit faptul că acordul include o garanţie potrivit căreia Comisia va aplica principiul fundamental al egalităţii de tratament pentru Parlament şi Consiliu, precum şi un grad mai ridicat de cooperare interinstituţională în pregătirea şi punerea în aplicare a programului legislativ şi a programului anual de activitate. Pentru aceste motive şi mai ales pentru că întăreşte rolul Parlamentului European şi revigorează Uniunea Europeană, am votat în favoarea propunerii.
<SPEAKER ID="148" NAME="Róża, Gräfin von Thun Und Hohenstein  " LANGUAGE="PL">
Noul acord cadru între Parlamentul European şi Comisie conţine câteva elemente importante. În primul rând, principiul egalităţii de tratament pentru Parlament şi Consiliu, care consolidează mandatul democratic al Uniunii Europene. În al doilea rând, atribuie Parlamentului puteri suplimentare de a monitoriza iniţiativele legislative ale Comisiei, graţie cărora Parlamentul va avea o influenţă mai mare asupra legilor care sunt elaborate.
<P>
În acord a fost inclusă o clauză privind publicarea obligatorie a tabelelor de corelare, pe care le-am solicitat în raportul meu referitor la tablourile de bord ale pieţei interne, precum şi termene obligatorii pentru punerea în aplicare a directivelor, care nu ar trebui să depăşească doi ani. Datorită acestui fapt, există o şansă ca planul de a crea o piaţă comună să fie finalizat mai devreme. Acordul consolidează inclusiv abordarea comunitară şi îmbunătăţeşte activitatea ambelor instituţii. Acesta le obligă, de asemenea, la un mod de funcţionare care să garanteze că Uniunea Europeană va fi o comunitate adevărată.
<SPEAKER ID="997" NAME="Silvia-Adriana Ţicău  " LANGUAGE="RO">
Am votat pentru Rezoluţia Parlamentului European referitoare la un acord-cadru revizuit între Parlamentul European şi Comisie pentru următoarea legislatură parlamentară deoarece consider acest acord ca fiind esenţial pentru colaborarea dintre Parlamentul European şi viitoarea Comisie Europeană. Instituţiile europene trebuie să garanteze că "metoda comunitară” este utilizată eficient şi în interesul cetăţenilor europeni. În conformitate cu dispoziţiile Tratatului de la Lisabona, care instituie un nou echilibru instituţional, Parlamentul European poate cere Comisiei să prezinte propuneri legislative, iar aceasta trebuie să prezinte respectiva propunere legislativă în termen de un an de la cererea adresată de Parlament. Extinderea competenţelor Parlamentului, colaborarea interinstituţională şi promovarea simplificării legislaţiei Uniunii Europene garantează o mai bună funcţionare a procesului legislativ comunitar şi o implicare mai activă şi directă a cetăţenilor în elaborarea legislaţiei europene. Comisia trebuie să reglementeze procedurile şi condiţiile prevăzute în Tratatul de la Lisabona, prin care cetăţenii Uniunii pot invita Comisia să prezinte o propunere legislativă în chestiuni în care aceştia consideră că este necesar.
<SPEAKER ID="996" NAME="Anna Záborská  " LANGUAGE="FR">
Sesiunea plenară din luna februarie 2010 asistă astăzi la debutul cooperării instituţionale care va continua pentru următorii cinci ani. Deşi Parlamentul şi-a început activitatea internă după alegerile europene şi a stabilit repede distribuţia poziţiilor de responsabilitate şi normele sale interne, ne-a luat timp să punem în aplicare măsurile pentru cooperarea interinstituţională dintre Consiliu şi Comisie în contextul prevederilor Tratatului de la Lisabona. Procesul paralel de numire a viitorilor comisari a facilitat cu siguranţă introducerea unui drept la iniţiativă legislativă de care Parlamentul European va beneficia de acum înainte. Pe viitor, Comisia trebuie să raporteze cu privire la consecinţele practice ale oricărei solicitări de iniţiativă legislativă în urma adoptării unui raport de iniţiativă legislativă în conformitate cu Articolul 225 din Tratatul de Funcţionare a Uniunii Europene. Dacă Parlamentul European solicită acest lucru cu majoritate simplă, Comisia trebuie să prezinte o propunere legislativă în termen de un an sau să includă acea propunere în programul de activitate pe anul următor. Fac apel la toate persoanele de bună credinţă să urmărească îndeaproape activitatea desfăşurată de Parlament, întrucât este clar că deputaţii europeni vor folosi această prevedere în special în domeniul eticii sociale universale.
<SPEAKER ID="150" NAME="Andrew Henry William Brons  " AFFILIATION="NI">
în scris. - Unii ar putea fi surprinşi de faptul că susţinem o propunere a Grupului GUE/NGL. Deşi suntem de acord cu unele critici aduse de acest grup Uniunii Europene, viziunea noastră cu privire la ceea ce ar trebui să înlocuiască Uniunea Europeană este sensibil diferită. Mai mult decât atât, ideologiile noastre sunt complet diferite. Noi suntem naţionalişti şi susţinem suveranitatea statului naţiune. Ei sunt internaţionalişti. Noi credem într-un sistem bazat pe întreprinderea privată, cu un anumit tip de reglementare şi o anumită formă de proprietate a utilităţilor publice, în timp ce ei cred, probabil, într-o proprietate mult mai extinsă a statului. Suntem de acord cu: respingerea politicilor economice neoliberale, nevoia unei justiţii sociale mai mari (deşi este posibil să avem definiţii diferite pentru aceasta), şi critica evaziunii, incoerenţei şi răspunsurilor inadecvate din partea unor comisari. Totuşi, suntem bucuroşi să votăm cu oricine, dacă suntem de acord cu propunerile lor.
<SPEAKER ID="151" NAME="Carlo Casini  " LANGUAGE="IT">
Prin votul meu categoric pentru, doresc să adaug mai multă forţă cuvintelor rostite de preşedintele Barroso, cuvinte care au anunţat construirea în următorii cinci ani a unei Europe mai unite şi mai puternice.
<P>
El şi-a început discursul reafirmând valorile fundamentale ale unităţii europene, dintre care cea mai importantă este demnitatea umană. Sunt întru totul de acord, dar problema este că termenul "demnitate” a devenit ambiguu, deoarece este folosit nu numai pentru a garanta viaţa şi egalitatea între oameni, ci şi pentru a discrimina şi a face rău celor mai vulnerabili membri ai societăţii şi chiar pentru a justifica moartea. De aceea, sper ca în următorii cinci ani Comisia să lucreze astfel încât cuvântul "demnitate” să îşi recapete înţelesul său adevărat şi fără echivoc.
<P>
Are o importanţă simbolică faptul că pe 15 decembrie anul trecut, în perioada de apogeu a eforturilor de a forma noua Comisie, 500 000 de cetăţeni europeni din 17 ţări au cerut, printr-o petiţie colectivă, ca instituţiile noastre să interpreteze şi să pună în aplicare Carta drepturilor fundamentale în fiecare decizie, pe baza demnităţii egale a fiecărui individ.
<SPEAKER ID="152" NAME="Diogo Feio  " LANGUAGE="PT">
Am votat în favoarea Comisiei desemnate, întrucât sunt conştient de rolul pivot pe care îl are aceasta în structura Europei ca întreg şi de importanţa sporită pe care a dobândit-o ca autor de iniţiative legislative. Ca portughez, nu pot să nu-mi exprim mulţumirea că solicitantul post de preşedinte al Comisiei a fost din nou încredinţat compatriotului meu, José Manuel Durão Barroso, o persoană care a îndeplinit anterior acest rol cu o distincţie incontestabilă.
<P>
Conştient de dificultăţile din ultima vreme, dar inspirat de speranţa unor zile mai bune pentru Uniunea Europeană şi pentru proiectul european, îi doresc lui şi echipei sale tot succesul posibil.
<SPEAKER ID="153" NAME="José Manuel Fernandes  " LANGUAGE="PT">
Având în vedere principiile subsidiarităţii, reprezentării şi egalităţii în drepturi a diferitelor state membre, subliniez importanţa partajării responsabilităţilor şi competenţelor între membrii Comisiei Europene. În contextul dezvoltării progresive a cooperării între statele membre şi al importanţei sporite a capacităţii de intervenţie globală a Uniunii Europene, ar fi de neînţeles împărţirea diferitelor decizii şi alegeri strategice şi politice între instituţiile europene.
<P>
Toţi noii comisari au fost audiaţi şi li s-au adresat întrebări în Parlamentul European, unde şi-au putut exprima aşteptările şi proiectele în domeniile lor de competenţă, subliniind în permanenţă importanţa partajării responsabilităţilor prin interacţiunea dintre diferitele portofolii şi competenţe care compun Comisia Europeană. Fără a demonstra incapacitate sau a sugera prezidenţialism, această abordare întăreşte spiritul de codecizie, promovat de o conducere cooperantă, care promovează ea însăşi un dialog eficient şi util pentru consolidarea Uniunii Europene. Date fiind cele de mai sus, am votat împotriva propunerii.
<SPEAKER ID="995" NAME="João Ferreira  " LANGUAGE="PT">
Rezoluţia propusă de Grupul Confederal al Stângii Unite Europene - Stânga Verde Nordică tratează aspecte importante ale evaluării noastre privind colegiul de comisari prezentat acestui Parlament şi rezumă, de asemenea, câteva dintre motivele principale ale votului nostru împotriva Comisiei: prezentarea unui program de către preşedintele Comisiei - faţă de care comisarii se vor simţi legaţi în mod natural şi pe care l-au apărat fără rezerve în cursul audierilor care au avut loc în Parlament - reprezintă continuarea politicii neoliberale eşuate a Comisiei precedente şi faptul că această echipă a fost aleasă pentru a continua acest program, urmând o strategie care nu va reflecta schimbările necesare în orientarea politică, în sensul de a oferi o mai mare justiţie socială, de a crea locuri de muncă şi de a eradica sărăcia, dar în schimb conţine elemente periculoase, care vor exacerba aceste probleme grave. În concluzie, Europa pentru care noi luptăm - o Europă a justiţiei şi a progresului social, a coeziunii economice şi sociale, a cooperării între state suverane cu drepturi egale, şi o Europă care promovează pacea - are puţine şanse de a fi realizată cu liniile directoare pe care această Comisie propune să le urmăm.
<SPEAKER ID="154" NAME="Nuno Melo  " LANGUAGE="PT">
După câteva săptămâni de audieri ale noilor comisari, nu ar fi momentul potrivit să punem la îndoială calitatea unui colegiu de comisari care, după multe ore petrecute în diferite comisii, a prezentat deja clarificări foarte utile despre politicile care trebuie adoptate. De aceea, acum este momentul să oferim UE o Comisie legitimă, capabilă să reacţioneze la evenimentele dificile din ultima vreme.
<SPEAKER ID="155" NAME="Nuno Teixeira  " LANGUAGE="PT">
Parlamentul şi Comisia se vor confrunta cu probleme cheie pentru Uniunea Europeană, şi anume încetarea crizei prin intermediul relansării economice şi al ocupării forţei de muncă, echilibrarea finanţelor publice ale statelor membre şi negocierea cadrului financiar pentru perioada post-2013, în privinţa căruia aş dori să subliniez importanţa politicii de coeziune.
<P>
Am avut ocazia să adresez întrebări comisarului desemnat pentru politica regională, Johannes Hahn, despre interesul său de a crea un program special de sprijin financiar permanent pentru regiunile cele mai îndepărtate.
<P>
I-am prezentat, de asemenea, o propunere pentru un sistem mai flexibil de eligibilitate pentru obţinerea de fonduri structurale de către regiunile "în tranziţie”, respectiv acelea care sunt prinse între obiectivele de "convergenţă” şi cele de "competitivitate şi ocupare a forţei de muncă”.
<P>
Pe lângă competenţă şi rigoare, comisarul desemnat a demonstrat că era pregătit să examineze aceste posibilităţi, ceea ce îmi inspiră încredere în disponibilitatea şi sensibilitatea sa ulterioară faţă de regiunile cele mai îndepărtate, cum este Madeira.
<P>
Am acordat votul meu de încredere acestei echipe de comisari, care va fi condusă de José Manuel Barroso, pentru că, în general, au demonstrat o pregătire tehnică bună, seriozitate şi ambiţia de a reuşi să răspundă provocărilor UE fără a uita valorile care stau la baza creării sale, şi anume solidaritatea şi coeziunea teritorială.
<SPEAKER ID="157" NAME="Zigmantas Balčytis  " LANGUAGE="LT">
Astăzi am aprobat componenţa noii Comisii Europene, deşi trebuie să recunoaştem că nu au fost eliminate în totalitate îndoielile cu privire la candidaţii pentru posturile de comisari. Atât din cadrul activităţilor Comisiei, cât şi, mai ales, din programele fiecărui comisar în parte, lipseşte aspectul social. Se dă impresia că principalele criterii pe care se bazează formularea obiectivelor şi a sarcinilor sunt reprezentate de întărirea rolului Europei în lume, în timp ce drepturile şi speranţele cetăţenilor noştri şi protecţia socială au fost lăsate deoparte. Grupul S&D a decis să sprijine Comisia pentru că, într-un moment în care Europa este afectată de o criză economică şi financiară fără sfârşit, de un şomaj în continuă creştere, iar cetăţenii săi sunt dezamăgiţi de Europa, Parlamentul European şi Europa în general nu trebuie să devină un loc divizat între taberele puterii şi cele ale opoziţiei. Acum, cel mai important lucru este să ne concentrăm asupra celor mai importante aspecte de pe agenda politică, să punem capăt stării de incertitudine şi de instabilitate din Europa cât mai curând posibil şi să rezolvăm mai rapid şi mai eficient problemele cele mai acute, cum sunt criza financiară şi şomajul.
<SPEAKER ID="158" NAME="Bastiaan Belder  " LANGUAGE="NL">
Comisia Barroso II este un grup mixt. În ultimele săptămâni am întâlnit atât candidaţi puternici, cât şi candidaţi foarte slab pregătiţi. Aceasta nu face ca evaluarea Comisiei în ansamblu să fie mai uşoară. Acest sentiment dual este accentuat de faptul că mulţi comisari desemnaţi au căutat ostentativ favoruri din partea Parlamentului European pe parcursul acestor audieri. În plus, ceea ce susţin ei cu adevărat este încă neclar pe alocuri.
<P>
Partidul politic reformat olandez din Parlamentul European a decis să se abţină de la vot. Şi aceasta pentru a exprima sentimentul dual cu care am rămas faţă de această Comisie. Totuşi, mai sunt şi alte aspecte. Un comisar, care este şi primul vicepreşedinte, ne preocupă în mod deosebit. Baroneasa Ashton are onoarea dubioasă de a fi primul oficial al UE care combină o carieră în Comisie cu o poziţie în Consiliul de miniştri. Nu putem susţine acest demers nejustificat şi riscant din punct de vedere instituţional. Mai mult, Baroneasa Ashton nu ne-a lăsat nicio clipă impresia că ar fi capabilă să reziste presiunilor acestui post. Ea este una din verigile cele mai slabe ale acestei Comisii şi nu ne-a lăsat deloc impresia că este într-adevăr competentă în domeniul afacerilor externe. În consecinţă, privim înainte la perioada 2010-2014 cu unele emoţii.
<SPEAKER ID="159" NAME="Sebastian Valentin Bodu  " AFFILIATION="PPE">
în scris. - Avem o nouă Comisie care şi-a preluat mandatul într-un moment dificil, dar care are în componenţă profesionişti asupra cărora cad responsabilităţile tuturor celor 27 de state membre. Avem Tratatul de la Lisabona care schimbă configuraţia puterii şi pretinde adaptabilitate din partea Comisiei. Avem aşadar o Uniune Europeană într-un context nou, sensibil, dar care pretinde performanţă, stabilitate şi dinamism în propunerea şi în aplicarea de politici coerente.
<P>
Ne confruntăm cu o nouă perspectivă financiară, iar acest lucru implică o reacţie responsabilă din partea Comisiei, prin reformă şi adaptări noi în toate domeniile, începând cu cel economic.
<P>
Toate statele membre resimt dimensiunile crizei financiare. Alarma dată de Grecia răsună puternic, de la statele cu sisteme economice rodate, până la cele care se zbat pentru fiecare etapă în reducerea deficitului bugetar. O politică economică stabilă şi coordonată la nivelul celor 27 de ţări reprezintă şansa de a evita un dezechilibru major la nivelul UE şi, în etapa a doua, de a produce efecte benefice. Acţiunile CE sunt menite să reflecte răspunsuri la problemele legate de criză şi să construiască, pentru redresarea stabilităţii în statele membre. Cu alte cuvinte să vindece deficitul, să preîntâmpine discrepanţele şi, în acelaşi timp, să consolideze.
<SPEAKER ID="994" NAME="Sophie Briard Auconie  " LANGUAGE="FR">
Asemenea colegilor mei deputaţi din cele trei grupuri politice principale din Parlamentul European, tocmai am aprobat numirea colegiului de comisari europeni prezentat de dl Barroso. Acesta este, într-adevăr, o echipă bună, care reuneşte persoane ce provin din medii variate şi complementare. Până în anul 2014, creştin-democraţii, liberalii şi socialiştii vor lăsa deoparte diferendele lor politice şi geografice şi vor lucra împreună în cadrul aceluiaşi colegiu pentru a servi interesul european general. Timp de trei săptămâni, deputaţii europeni au monitorizat în mod remarcabil calitatea candidaţilor prin procedura de audiere parlamentară. La sfârşitul acestei perioade, era de datoria noastră să ne oferim sprijinul deplin pentru această nouă echipă. Acum aşteptăm ca această Comisie "Barroso II” să ne surprindă cu determinarea sa infailibilă de a face ca Uniunea Europeană să avanseze. Principala sarcină a acesteia va fi să demonstreze în fiecare zi valoarea adăugată a proiectului european tuturor concetăţenilor noştri europeni.
<SPEAKER ID="993" NAME="Maria Da Graça Carvalho  " LANGUAGE="PT">
În perioada critică prin care trece acum Europa din punct de vedere financiar, economic şi social, este esenţial să avem o Comisie puternică, cu un program ambiţios şi curajos în domenii cheie precum securitatea energetică şi schimbările climatice, cercetarea ştiinţifică şi inovarea.
<P>
Noua structură a Comisiei, cu un portofoliu dedicat exclusiv schimbărilor climatice şi un altul care combină inovarea şi cercetarea, oferă o dovadă clară a unui proiect ambiţios şi a unei strategii credibile pentru Europa la orizontul anului 2020.
<P>
Această nouă Comisie, sub conducerea preşedintelui Barroso şi cu o nouă structură pentru aceste domenii, îndeplineşte criteriile necesare pentru a fi motorul relansării economice, bazat pe utilizarea eficientă a resurselor şi pe inovare, având ca obiectiv o mai mare justiţie socială.
<P>
Salut noul colegiu al comisarilor şi pe preşedintele Barroso şi îi felicit pentru rezultatul acestei alegeri. Acesta se bucură de un sprijin parlamentar mai larg decât Comisia precedentă şi transmite un semnal clar de încurajare pentru noua cooperare instituţională dintre Parlament şi Comisie, astfel încât acestea să poată vorbi din ce în ce mai mult cu o singură voce, într-o Uniune Europeană care este lider la nivel mondial.
<SPEAKER ID="160" NAME="Françoise Castex  " LANGUAGE="FR">
Am votat împotriva acestei Comisii, asemenea tuturor membrilor francezi ai Grupului Alianţei Progresiste a Socialiştilor şi Democraţilor din Parlamentul European. Majoritatea comisarilor reprezintă latura liberală a Uniunii Europene, pe care noi o respingem. Alţii, numiţi de statul membru din care provin, nu au nicio ambiţie pentru Europa şi nicio viziune personală. Un lucru este sigur: viitorii comisari nu s-au angajat la respectarea niciunui punct pe care noi îl considerăm esenţial. Ce strategie ne va scoate din criză? Cum ar trebui să răspundem la urgenţele sociale şi climatice? Cum ar trebui să revitalizăm proiectul european? Întrucât nu am primit răspunsuri satisfăcătoare la aceste întrebări, am votat împotrivă, pentru că nu putem da un cec în alb Comisiei Europene. Nu cred că, dacă eşuează în îndeplinirea acestor obiective, această Comisie poate oferi un viitor nou cetăţenilor europeni sau un loc sigur pentru Europa în lume. Din acest motiv, nu poate primi sprijinul nostru. Desigur, va trebui să muncesc de acum înainte timp de cinci ani la propunerile acestei Comisii. Votul meu de astăzi este o expresie a neîncrederii mele şi a vigilenţei politice pe care o voi manifesta pe parcursul acestui mandat.
<SPEAKER ID="992" NAME="Nessa Childers  " AFFILIATION="S&amp;D">
în scris. - Alături de grupul meu politic, socialiştii şi democraţii, am fost foarte mulţumită de formula finală a viitoarei Comisii. În special comisarii pentru mediu şi energie vor avea o importanţă deosebită pentru dezvoltarea Europei în anii următori, şi sunt mulţumită că preşedintele Barroso a ales reprezentanţii potriviţi.
<SPEAKER ID="161" NAME="Nikolaos Chountis  " LANGUAGE="EL">
Am votat împotriva comisarilor propuşi (colegiul) pentru că aceştia vor aplica aceleaşi politici neoliberale care au condus Uniunea Europeană la această criză multi-faţetată şi la inegalităţi uriaşe. Vor promova Tratatul de la Lisabona şi strategia UE 2020, care va consolida suveranitatea pieţelor, va creşte şomajul şi locurile de muncă nesigure, va destrăma sistemul de securitate socială şi va restrânge drepturile democratice şi sociale. Procedurile obscure şi deficitul de democraţie din Uniunea Europeană generează neîncredere în rândul cetăţenilor şi exacerbează criza de încredere în instituţiile europene, după cum a demonstrat recent prezenţa extrem de scăzută la alegerile europene. Continuarea acestei politici va distruge aşteptările cetăţenilor europeni. Stânga Europeană se va opune acestei politici în cadrul Parlamentului European şi în lupta alături de muncitori şi de mişcările sociale pentru a îndeplini speranţele tinerei generaţii într-o Europă democratică, socială, feministă, ecologică şi iubitoare de pace.
<SPEAKER ID="162" NAME="Carlos Coelho  " LANGUAGE="PT">
Îl felicit pe dl Barroso nu doar pentru activitatea excelentă pe care a desfăşurat-o în timpul primului său mandat, ci şi pentru binemeritata sa realegere pentru un nou mandat la conducerea Comisiei Europene. Sper că Parlamentul şi Comisia vor reuşi să lucreze într-o strânsă colaborare şi cu respectarea deplină a competenţelor şi prerogativelor deţinute de fiecare dintre ele, cu scopul de a stabili un Parteneriat special între cele două instituţii, cum este cel propus de preşedintele Barroso în liniile sale politice directoare. Sunt încrezător că preşedintele ales al Comisiei va onora promisiunile făcute acestui Parlament, care ar trebui să se materializeze într-un acord-cadru revizuit. Numai astfel vom putea realiza integrarea unei Europe care are ca obiectiv principal protecţia drepturilor cetăţenilor noştri.
<P>
Audierile comisarilor desemnaţi sunt întotdeauna momente importante, care dezvăluie profunzimea democraţiei europene. Parlamentul şi-a exercitat competenţele, iar procesul a fost demn, incisiv şi transparent. Cred că a doua Comisie Barroso va fi chiar mai puternică şi mai bine pregătită în domeniul politicilor decât cea anterioară. Sper că ea va fi coerentă şi că toţi membrii săi se vor ridica la nivelul importantelor responsabilităţi care le revin, într-o perioadă în care toată lumea aşteaptă relansarea economică şi crearea de locuri de muncă.
<SPEAKER ID="163" NAME="Mário David  " LANGUAGE="PT">
Noua Comisie Barroso a fost aprobată de Parlamentul European cu o largă majoritate. Desigur, şi eu am votat în favoarea acesteia. Şi am făcut acest lucru nu doar în mod conştient, ci şi cu angajament şi încredere. Am procedat astfel pentru că noul colegiu de comisari, pe baza experienţei acestora, are o capacitate politică mult mai mare şi oferă garanţii că va aborda ferm şi cu hotărâre marile provocări cu care se confruntă Uniunea Europeană: criza financiară gravă cu care ne confruntăm şi efectele sale sociale şi economice teribile, în special şomajul, securitatea şi lupta împotriva terorismului, întărirea rolului Europei în lume, ceea ce înseamnă o Europă cu o politică externă şi de securitate comună activă, combaterea schimbărilor climatice şi competitivitatea economiilor noastre pentru apărarea modelului nostru social. Programul realist şi ambiţios pe care l-a prezentat José Manuel Barroso şi pe care Parlamentul nostru l-a aprobat poate fi acum, în sfârşit, pus în aplicare, în beneficiul a 500 de milioane de cetăţeni europeni. Îi urez foarte mult noroc preşedintelui Comisiei Europene şi echipei sale.
<SPEAKER ID="164" NAME="Marielle De Sarnez  " LANGUAGE="FR">
În septembrie, membrii partidului democraţilor moderaţi nu au votat în favoarea numirii dlui Barroso ca preşedinte al Comisiei, trecutul său nefiind de natură să recomande realegerea sa. Nu au votat nici astăzi pentru colegiul comisarilor, întrucât lipsa de ambiţie a unora dintre membrii acestuia în timpul audierilor a oferit puţine speranţe pentru Comisia puternică de care are nevoie UE. Mai mult decât atât, evoluţii recente au evidenţiat, din păcate, incapacitatea acestei echipe de a face faţă evenimentelor. Primele îndoieli au apărut în decembrie, în timpul reuniunii la nivel înalt de la Copenhaga, unde Europa s-a dovedit incapabilă să vorbească pe o singură voce. Aceste îndoieli au fost confirmate în ianuarie, când Baroneasa Ashton nu a vizitat Haiti pentru a demonstra solidaritatea europeană şi nu a participat la conferinţa donatorilor de la Montreal, unde prezenţa sa era necesară pentru a coordona ajutoarele din partea UE şi pe cele din partea statelor membre. În sfârşit, nu mai putem avea îndoieli acum, în februarie, când Grecia este atacată de speculatori, iar Comisia nu este capabilă să prezinte un plan de salvare credibil. Din aceste motive, reprezentanţii aleşi ai partidului democraţilor moderaţi nu şi-au pus încrederea în Comisia Barroso II.
<SPEAKER ID="165" NAME="Martin Ehrenhauser  " LANGUAGE="DE">
În calitate de pro-european convins, nu îmi pot exprima acordul pentru noua Comisie Europeană. Aceasta are la bază decizii netransparente, luate în cadrul partidelor naţionale şi în birouri guvernamentale. Comisarii propuşi nu sunt figuri politice independente cu greutate, aşa cum îşi doresc în special cetăţenii mai tineri. În procesul de selecţie nu au fost aplicate criterii legate de cunoştinţele de specialitate. Faptul că au trecut patru săptămâni de la numirea comisarului austriac, Johannes Hahn, până la alocarea portofoliului său, este în sine o mărturie în acest sens. În pofida tratatului de reformă a UE, Tratatul de la Lisabona, care este acum în vigoare, Parlamentul European încă nu poate să aleagă comisari în mod individual sau să îşi exprime lipsa de încredere în aceştia. Personalități politice precum comisarii europeni francez şi spaniol vor eşua aici. Această Comisie Europeană nu înseamnă mai multă democraţie sau reformă; ea este o continuare pe calea care ne-a condus la criza actuală.
<SPEAKER ID="166" NAME="Göran Färm, Anna Hedh, Olle Ludvigsson, Marita Ulvskog şi Åsa Westlund  " LANGUAGE="SV">
Toamna trecută am votat împotriva dlui Barroso, întrucât dânsul nu împărtăşeşte viziunea noastră despre importanţa condiţiilor bune de lucru, a egalităţii şi a tranziţiei spre o societate sustenabilă. Votul de astăzi priveşte colegiul format din 26 de comisari.
<P>
Înainte ca dl Barroso să fie reales preşedinte al Comisiei, noi am formulat solicitări clare de revizuire a directivei privind detaşarea lucrătorilor. Dl Barroso a fost obligat să cedeze şi a recunoscut pentru prima dată că există probleme legate de hotărârile Curţii Europene de Justiţie în cazul Laval, printre altele. El a promis, de asemenea, că va reveni cu o reglementare pentru rezolvarea problemelor în cel mai scurt timp posibil. Aceasta a fost o schimbare semnificativă de poziţie a preşedintelui Comisiei, dar în ceea ce ne priveşte nu a fost suficientă pentru a-i susţine candidatura.
<P>
Astăzi vom adopta o poziţie faţă de întregul grup de comisari şi sperăm că anumiţi comisari - care au primit poziţii cheie pentru a se ocupa de criza locurilor de muncă, de reglementarea pieţelor financiare şi de apărarea drepturilor fundamentale ale sindicatelor - vor fi capabili să schimbe ceva. Este pozitiv faptul că dl Barnier şi dl Andor au afirmat în mod clar că există probleme legate de interpretarea dată de Curtea Europeană de Justiţie Directivei privind detaşarea lucrătorilor. Ei au afirmat, de asemenea, în mod clar, că sunt dispuşi să înceapă să lucreze la schimbările necesare în legislaţia europeană.
<SPEAKER ID="167" NAME="Diogo Feio  " LANGUAGE="PT">
Salut faptul că Tratatul de la Lisabona prevede posibilitatea ca fiecare stat să îşi păstreze propriul comisar, o abordare relevantă dacă dorim ca toate nuanţele de opinie din Europa să se identifice cu procesele şi cu proiectele iniţiate de Comisie.
<P>
Regret unele dintre dificultăţile care au intervenit pe parcursul audierilor parlamentare, care au condus la retragerea unuia dintre candidaţi, şi sper sincer ca astfel de evenimente să devină mai rare.
<P>
În opinia mea, metoda adoptată de a supune candidaţii la postul de comisar controlului parlamentar este benefică pentru integrarea europeană, întrucât permite o mai mare transparenţă în dezbatere şi în evaluarea corespondenţei fiecărei persoane cu postul pe care doreşte să îl ocupe, şi fac apel ca audierile să se desfăşoare într-o atmosferă solicitantă, dar cordială, iar Parlamentul European şi deputaţii săi să se abţină de la a încerca să le transforme într-un spectacol de insulte şi confruntări gratuite.
<P>
Sper că Comisia va alege o legislaţie mai bună, că va ţine tot timpul cont de nevoia de a respecta principiul subsidiarităţii şi că va adopta cu prioritate un rol politic central în abordarea crizei economice.
<SPEAKER ID="168" NAME="José Manuel Fernandes  " LANGUAGE="PT">
Într-o fază critică pentru redresarea economiei, experienţa şi versatilitatea acestei Comisii conduse de José Manuel Durão Barroso, precum şi angajamentul, competenţa şi recunoaşterea manifestate faţă de marile cauze europene de către comisarii care au fost audiaţi în acest Parlament, vor fi decisive în susţinerea unei Europe unite şi echitabile din punct de vedere social, capabilă să-şi asume un rol important în lupta împotriva schimbărilor climatice şi să consolideze competitivitatea companiilor noastre prin susţinerea cercetării ştiinţifice şi a inovării.
<P>
Subliniez aşteptările reînnoite ale unei echipe care acceptă o mare diversitate de culturi şi de identităţi în Europa, consolidând în acelaşi timp cele mai bune valori din fiecare stat membru. În ceea ce priveşte noile relaţii instituţionale create prin punerea în aplicare a Tratatului de la Lisabona şi în perspectiva provocărilor aflate în calea dezvoltării societăţilor contemporane, consider că, cu această Comisie, Uniunea Europeană şi-a consolidat capacitatea de intervenţie în cadrul economic, social şi politic actual, nu numai pe plan intern, ci şi la nivel global.
<SPEAKER ID="169" NAME="Ilda Figueiredo  " LANGUAGE="PT">
Votul nostru împotriva Comisiei Europene este un rezultat firesc al dezacordului nostru faţă de programul acesteia, faţă de majoritatea poziţiilor susţinute în cursul audierilor care au avut loc şi faţă de obiectivele şi de conţinutul Tratatului de la Lisabona în sine, pe care Comisia a promis să le apere, dar cu care nu suntem de acord.
<P>
Deşi este adevărat că unul dintre cele mai importante organe instituţionale ale Uniunii Europene este Comisia Europeană, este de asemenea adevărat că statele membre ale Uniunii Europene numesc comisarii care compun colegiul comisarilor. Întrucât majoritatea guvernelor acestora sunt de dreapta, conservatoare sau social-democrate, cu politici similare, nu este surprinzătoare înclinaţia Comisiei Europene în aceeaşi direcţie a aprofundării politicilor neoliberale, militariste şi federaliste. Prin urmare, în termeni practici, nu am auzit niciun răspuns la problemele economice şi sociale grave cu care se confruntă lucrătorii şi cetăţenii.
<P>
Noi luptăm pentru o altă Europă, a justiţiei şi a progresului social, în care coeziunea economică şi socială sunt o realitate, iar pacea şi cooperarea între state care sunt suverane şi au drepturi egale sunt obiective principale.
<SPEAKER ID="170" NAME="Robert Goebbels  " LANGUAGE="FR">
Am votat în favoarea noii Comisii "Barroso II”. De la alegerile europene din iunie 2009, Uniunea Europeană s-a aflat într-un vid politic, un vid agravat de întârzierea intrării în vigoare a Tratatului de la Lisabona. Prin urmare, este nevoie urgentă ca noua Comisie, singura instituţie europeană cu iniţiativă legislativă, să devină activă. Cu excepţia doamnei Jeleva, care a trebuit să îşi retragă candidatura, toţi cei 26 de comisari care au fost numiţi au primit în mod individual susţinerea deputaţilor. Nu ar fi avut sens să fie respins colegiul. În consecinţă, votul pentru învestirea Comisiei a fost o simplă formalitate, un "da administrativ”. Votând în favoarea Comisiei Barroso II, nu intenţionez să îi acord sprijinul meu politic necondiţionat. Voi evalua Comisia pe baza iniţiativelor sale politice.
<SPEAKER ID="171" NAME="Sylvie Goulard  " LANGUAGE="FR">
În ciuda prezenţei câtorva persoane de mare calibru în cadrul colegiului, am votat împotriva numirii Comisiei din două motive. În ceea ce priveşte problemele economice şi monetare (Strategia de la Lisabona, supravegherea zonei euro), insuccesele Comisiei anterioare sunt bine cunoscute. În privinţa reprezentării externe a UE, Baroneasa Ashton nu are competenţele necesare şi nu a părut să aibă intenţia de a se dedica acestui scop, după cum am văzut în cazul tragediei din Haiti. Aceasta a făcut parte din guvernul Blair, care a invadat Irakul, încălcând dreptul internaţional, şi care a negociat o derogare de la Carta drepturilor fundamentale.
<SPEAKER ID="172" NAME="Mathieu Grosch  " LANGUAGE="DE">
Am votat în favoarea acestei Comisii, întrucât în ansamblu a demonstrat - în special cu (noile) numiri - că îşi poate desfăşura activitatea cu succes. Rezultatul negocierilor dintre Comisie şi Parlament este, de asemenea, satisfăcător. Cred că este deosebit de important să nu se dea mână liberă Comisiei pentru următorii cinci ani, ci aceasta să fie supusă unei forme de evaluare continuă.
<P>
Rămâne provocarea specială de a realiza coerenţa politicilor în diferite domenii, de exemplu mediu şi afaceri economice şi sociale, şi de a formula comunicarea noastră cu lumea externă astfel încât politica europeană să devină mai transparentă şi mai uşor de înţeles pentru toţi cetăţenii.
<SPEAKER ID="173" NAME="Sylvie Guillaume  " LANGUAGE="FR">
Am votat împotriva Comisiei dlui Barroso, întrucât aceasta nu corespunde cerinţelor mele în materie de promovare a reformelor sociale de care avem nevoie dacă dorim să ieşim din criza în care ne aflăm. Este clar că această Comisie nu va reprezenta în niciun caz o forţă proactivă pentru o Europă puternică din punct de vedere politic şi că este foarte departe de Europa pe care sunt atât de nerăbdătoare să o văd. Cu portofolii prost definite şi competenţe reduse, acestei Comisii îi vor lipsi mijloacele pentru a acţiona şi va fi cu siguranţă mai înclinată să apere interese naţionale decât interesul european.
<SPEAKER ID="174" NAME="Ian Hudghton  " AFFILIATION="Verts/ALE">
în scris. - Am votat în favoarea noului colegiu de comisari. Din punctul de vedere al Scoţiei, naţiunea pe care o reprezint, există probleme şi provocări semnificative pe care noii comisari trebuie să le abordeze. Cu reforma PCP şi a PAC la orizont, interesele cheie ale Scoţiei în aceste politici trebuie să fie recunoscute şi fac apel la comisarii în cauză să se asigure că li se permite comunităţilor de coastă şi celor rurale din Scoţia să se dezvolte din punct de vedere social şi economic. Scoţia fiind o importantă sursă potenţială de producţie de energie, în special în ceea ce priveşte resursele regenerabile, Comisia ar trebui să acorde prioritate proiectelor şi iniţiativelor care vor ajuta la dezvoltarea potenţialului masiv al Scoţiei ca furnizor de energie ecologică.
<P>
Ca membru al unui partid pro-UE, sper ca această Comisie să poată recupera o parte din încrederea în UE care a fost pierdută de mulţi scoţieni, de exemplu, ca rezultat direct al experienţelor Scoţiei cu politica comună în domeniul pescuitului.
<SPEAKER ID="991" NAME="Cătălin Sorin Ivan  " LANGUAGE="RO">
Comisia Barroso II este prima care va funcţiona în baza Tratatului de la Lisabona, cu prerogative extinse pentru Parlamentul European, care devine astfel un partener mai vizibil şi mai activ ca niciodată. Prin votul dat, am învestit un colegiu de comisari care, într-adevăr, nu a avut o prestaţie de ansamblu fără cusur, cazul comisarului desemnat de Bulgaria şi înlocuirea sa ulterioară fiind relevante în acest sens. Faptul că am reuşit să facem această schimbare în componenţa colegiului este de fapt o reuşită a Parlamentului European în general, şi a grupului nostru politic în particular. Totuşi, consider că un vot în favoarea acestui colegiu e alegerea cea mai potrivită, în condiţiile în care o tergiversare a deciziei ar fi condus UE într-o situaţie incomodă, în care acuzaţiile de ineficienţă şi-ar fi găsit justificarea. Important este ca noua Comisie să îşi înceapă activitatea de facto cât mai repede şi să recupereze, măcar în termeni de activitate, decalajul faţă de Parlamentul European, ales deja de 7 luni. Nu putem decât să sperăm într-o bună colaborare, în care obiectivele şi planurile de acţiune să primească o formă mai concretă decât cea prezentată în cadrul audierilor.
<SPEAKER ID="990" NAME="Danuta Jazłowiecka" AFFILIATION="PPE">
(PL) M-am abţinut de la vot în ceea ce priveşte componenţa Comisiei Europene, întrucât alături de candidaţii buni au fost mulţi candidaţi slab pregătiţi şi foarte slab pregătiţi. Pentru mine este inacceptabil să fie propuse pentru poziţiile de Şef al diplomaţiei europene, de Comisar pentru afaceri economice şi monetare şi de Comisar pentru ocuparea forţei de muncă şi afaceri sociale, persoane care nu sunt calificate să deţină aceste poziţii. Ar trebui să ne amintim că suntem încă în criză şi că încă mai căutăm o cale de ieşire din criză. Prin urmare, Europa nu îşi poate permite să aibă comisari care de acum înainte îşi vor învăţa portofoliile. Sunt uimită de atitudinea preşedintelui Comisiei Europene, care, după un mandat de cinci ani şi o experienţă atât de vastă în conducerea Comisiei, a propus candidaţi atât de slab pregătiţi. Sincer, ar fi trebuit să votez împotriva Comisiei propuse, dar alături de candidaţii slab pregătiţi au fost şi câţiva candidaţi foarte buni - inclusiv candidatul polonez, Janusz Lewandowski. În pofida abţinerii mele, doresc întregii Comisii mult succes, pentru că acest lucru este foarte important pentru toţi europenii.
<SPEAKER ID="175" NAME="Tunne Kelam  " AFFILIATION="PPE">
în scris. - Am votat în favoarea colegiului comisarilor, exprimându-mi mai ales încrederea în preşedintele Comisiei. Nu consider componenţa Comisiei ca fiind ideală. Înaltul Reprezentant pentru afaceri externe reprezintă în mod constant o problemă pentru mine, întrucât aceasta nu are experienţa necesară în domeniul afacerilor externe şi îi lipseşte o viziune clară asupra modului de conducere a politicii externe şi de securitate a UE. Cu toate acestea, consider că, în ceea ce priveşte Comisia, este esenţial ca aceasta să înceapă să lucreze în mandatul său deplin şi consider că sprijinul larg al Parlamentului European în acest sens este foarte important întrucât, în opinia mea, Comisia şi Parlamentul European sunt cei mai apropiaţi aliaţi în modelarea politicilor comune ale UE.
<SPEAKER ID="989" NAME="Alan Kelly  " AFFILIATION="S&amp;D">
în scris. - Cu toţii îi dorim acestei Comisii numai bine. Priorităţile acesteia sunt multe, dar fără îndoială că domeniul asupra căruia suntem cu toţii de acord este necesitatea de a crea locuri de muncă. Acesta ar trebui să fie pilonul principal pe baza căruia este evaluată această nouă Comisie. Să fim sinceri în legătură cu acest lucru; multe state membre s-au confruntat sau se confruntă cu colapsul economic. Inversarea acestei situaţii şi dezvoltarea unei economii de piaţă inteligente, sociale, în care UE să fie un lider mondial în toate domeniile vieţii economice, va da măsura acestei Comisii. Sper mai ales că doamna Geogheghan Quinn, comisarul irlandez, îşi va asuma un rol important în noua Comisie, cu portofoliul său privind inovarea şi cercetarea. Ea va juca un rol esenţial în redresarea Europei şi îi doresc succes în acest sens.
<SPEAKER ID="176" NAME="Morten Løkkegaard  " LANGUAGE="DA">
Dle preşedinte, multe cuvinte frumoase au fost rostite cu privire la noua echipă de comisari a dlui Barroso - şi pe bună dreptate.
<P>
Vorbesc acum pentru că este necesar să atrag atenţia asupra unei greşeli majore care s-a făcut în legătură cu noua Comisie: vom căuta zadarnic postul de comisar pentru comunicare. Acesta a fost pur şi simplu DESFIINŢAT, şi aceasta într-un moment în care, mai mult decât oricând, avem nevoie în cadrul UE de o politică de comunicare adecvată, coordonată, bine gândită.
<P>
Cu câteva săptămâni în urmă, am trimis dlui Barroso o scrisoare în numele Grupului Alianţei Liberalilor şi Democraţilor pentru Europa, prin care ne exprimam îngrijorarea şi întrebam DE CE nu mai avem un comisar pentru comunicare.
<P>
Nu s-a primit vreodată un răspuns - ceea ce este, probabil, un fel de răspuns în sine, chiar dacă nu este unul satisfăcător.
<P>
Astfel, se pare că nimeni nu este sigur de ce UE nu are un comisar pentru un domeniu incredibil de important - de fapt, chiar esenţial - în cazul în care numeroasele discursuri măreţe despre apropierea de cetăţenii UE şi despre crearea unui spaţiu public european comun înseamnă ceva mai mult decât nişte cuvinte frumoase.
<P>
Eu încă mai aştept un răspuns din partea dlui Barroso - preferabil un răspuns cu un plan adecvat de comunicare pentru următorii cinci ani.
<SPEAKER ID="988" NAME="Isabella Lövin  " AFFILIATION="Verts/ALE">
în scris. - Împărtăşesc criticile privind procedura de numire a Comisiei, astfel cum sunt explicate în rezoluţia Grupului Verzilor, în special lipsa de transparenţă, statele membre alegându-şi candidaţii mai curând în funcţie de consideraţii politice interne decât în funcţie de competenţele acestora, precum şi lipsa posibilităţii de a respinge un candidat în mod separat. Cu toate acestea, nu am putut vota împotriva întregii Comisii, întrucât comisarii desemnaţi pentru problemele absolut esenţiale, cum ar fi clima, mediul, dezvoltarea, ajutorul umanitar, agricultura şi pescuitul, au fost cu toţii consideraţi ca fiind foarte competenţi şi dedicaţi. Prin urmare, m-am abţinut de la votul privind noua Comisie.
<SPEAKER ID="177" NAME="Thomas Mann  " LANGUAGE="DE">
Tocmai am aprobat alegerea Comisiei Europene, deşi nu a fost o decizie uşoară. Motivul este că, în cursul audierii, a reieşit că unii dintre candidaţii propuşi de statele membre nu aveau cunoştinţe de specialitate adecvate, nici nu erau în poziţia de a dezvolta idei concrete cu privire la portofoliile lor sau la orice fel de viziune pentru viitor. Acordul-cadru între Parlamentul European şi Comisie cu privire la cooperarea viitoare a acestora lasă, de asemenea, multe întrebări fără răspuns. Acesta este în prezent este doar o listă de dorinţe a Parlamentului European, fără nicio obligaţie. În cadrul negocierilor specifice, va trebui precizat în detaliu în ce măsură drepturile noastre ca reprezentanţi ai cetăţenilor au putut fi consolidate în mod semnificativ prin Tratatul de la Lisabona. Cu toate acestea, acordul interinstituţional conţine câţiva paşi importanţi în direcţia corectă. Impactul tuturor măsurilor adoptate de Comisie trebuie să fie evaluat cu regularitate de o entitate independentă. Parlamentul va fi informat într-o fază incipientă cu privire la schimbările de personal din cadrul Comisiei. Şefului delegaţiei Parlamentului îi va fi acordat statutul de observator la conferinţele internaţionale. Parlamentul European va avea dreptul de se implica în pregătirea şi punerea în aplicare a programului anual de activitate al UE. În sfârşit, Comisia Europeană se va angaja să prezinte un raport cu privire la iniţiativele sale legislative în termen de trei luni. În consecinţă, am votat astăzi "da” pentru noua Comisie Barroso.
<SPEAKER ID="987" NAME="Bogdan Kazimierz Marcinkiewicz  " LANGUAGE="PL">
Un vot în favoarea Comisiei Europene este, din punctul meu de vedere, o exprimare a încrederii şi a speranţei pe care le acord cabinetului recent ales al dlui Barroso. Cred că, în pofida multor controverse şi a probabilităţii ca unora dintre comisari să le lipsească experienţa, ar trebui să permitem Comisiei Europene să se confrunte cu problemele care apar. Numai prin implicare activă şi prin muncă efectivă vor putea comisarii să demonstreze valoarea lor reală. Sper că noul cabinet, în strânsă colaborare cu Consiliul Uniunii Europene şi cu Parlamentul European, şi cu un control eficient, va demonstra că votul meu a fost corect.
<SPEAKER ID="178" NAME="David Martin  " AFFILIATION="S&amp;D">
în scris. - Salut numirea noii Comisii şi aştept cu nerăbdare să văd Comisia îndeplinind promisiunile făcute. Sunt deosebit de mulţumit de confirmarea lui Cathy Ashton ca Înalt Reprezentant şi sunt sigur că diplomaţia ei calmă va fi în beneficiul întregii Europe.
<SPEAKER ID="179" NAME="Jean-Luc Mélenchon  " LANGUAGE="FR">
Comisia Barroso II, astfel cum a arătat alegerea preşedintelui său, este o continuare a Comisiilor anterioare, a politicilor neoliberale care au condus UE într-o situaţie de criză economică, socială şi de mediu pe termen lung, care de acum încolo îi aparţine. Nici programul prezentat de dl Barroso, nici nominalizările comisarilor nu indică vreo modificare în obiectivele politicii Comisiei.
<P>
Situată undeva între continuarea celei mai rele situaţii posibile şi declinul său, Comisia Barroso II întruchipează o Europă care a fost redusă la distrugere socială şi la atlantismul iubit al elitelor neoliberale, o Europă care refuză să renunţe la dogma neoliberală de concentrare exclusiv asupra profiturilor, care distruge oamenii şi planeta. Sarcina mea ca deputat european este aceea de a construi Europa distribuirii egale a bogăţiei şi a planificării mediului de care au nevoie oamenii. În consecinţă, voi vota împotriva unei Comisii care este antiteza acestor lucruri.
<SPEAKER ID="180" NAME="Nuno Melo  " LANGUAGE="PT">
După câteva săptămâni de audieri ale noilor comisari, nu ar fi momentul potrivit să punem la îndoială calitatea unui colegiu de comisari care, după multe ore petrecute în diferite comisii, a prezentat deja clarificări foarte utile despre politicile care trebuie adoptate.
<P>
De aceea, acum este momentul să oferim UE o Comisie legitimă, capabilă să reacţioneze la evenimentele dificile din ultima vreme. Se reproduce aici conţinutul explicaţiei votului cu privire la propunerile de rezoluţii, şi. Subsemnatul salută în mod special faptul că Uniunea Europeană este acum mai bine pregătită să se confrunte cu problemele prezentului şi cu provocările viitorului.
<SPEAKER ID="986" NAME="Elisabeth Morin-Chartier  " LANGUAGE="FR">
Ca european convins, şi în urma adoptării acordului-cadru între Comisia Europeană şi Parlamentul European pentru următorii cinci ani, am acordat sprijinul meu pentru numirea noii Comisii Europene, asemenea majorităţii colegilor mei din Grupul Partidului Popular European (creştin-democraţi). Rezultatul votului este clar: 488 dintre colegii deputaţi mi s-au alăturat pentru susţinerea numirii colegiului Comisiei Europene. Aş sublinia că este pentru prima dată în istoria europeană când am numit Comisia Europeană în calitate de adevărat colegiuitor. Într-o Europă afectată de criză şi cu noul cadru instituţional stabilit, avem nevoie de ambiţie şi de un proiect major de unificare pentru a crea o Europă mai puternică pentru cetăţenii europeni. Prin urmare, fac un apel insistent la Comisia Europeană să înceapă să acţioneze fără întârziere.
<SPEAKER ID="181" NAME="Rareş-Lucian Niculescu  " AFFILIATION="PPE">
în scris. - Am votat în favoarea Comisiei Barroso 2 din două motive. Pe de o parte, pentru că a prezentat un program credibil şi realist, pe care îl consider adaptat necesităţilor actuale. Sper ca noul Colegiu să treacă cât mai rapid la punerea în practică a acestui program. Pe de altă parte, pentru că din echipa dlui Barroso fac parte mulţi profesionişti credibili, care îşi vor aduce o contribuţie semnificativă - sunt convins - la succesul reformelor de care avem nevoie în următorii ani.
<SPEAKER ID="985" NAME="Wojciech Michał Olejniczak  " LANGUAGE="PL">
Delegaţia poloneză din Grupul Alianţei Progresiste a Socialiştilor şi Democraţilor din Parlamentul European a votat în favoarea extinderii unui vot de încredere pentru noua Comisie Europeană. Cu toate acestea, suntem conştienţi de părţile slabe ale Comisiei recent numite şi de rezervele exprimate cu privire la competenţa unora dintre comisari. A trebuit să aşteptăm mult timp noua Comisie Europeană. Cu toate acestea, ar trebui să se admită că noua Comisie a primit majoritatea covârşitoare a voturilor. Acest lucru reprezintă un mandat puternic pentru viitor. Cu toate acestea, pe de altă parte, aproape nimeni nu a votat pentru noua Comisie fără unele rezerve. O problemă este cu siguranţă faptul că, având 27 de comisari, portofoliile acestora se suprapun adesea, situaţia nefiind, astfel, foarte clară.
<P>
Mulţi colegi deputaţi semnalează, de asemenea, problema controlului excesiv al unor comisari de către dl Barroso. Salutăm faptul că noua Comisie va efectua o evaluare a efectelor sociale şi economice ale crizei financiare. Constat însă cu mare dezamăgire faptul că în discursul dlui Barroso nu a existat nicio informaţie specifică despre reforma politicii agricole comune sau despre politica de coeziune. Aceste domenii vor fi cu siguranţă printre cele mai importante domenii de lucru în următorul mandat al Comisiei Europene.
<SPEAKER ID="182" NAME="Justas Vincas Paleckis  " LANGUAGE="LT">
Cetăţenii şi instituţiile din toate statele membre ale UE ar trebui să fie interesaţi să devină comisari cei mai buni şi mai puternici candidaţi. Responsabilitatea este mare, atât pentru acele ţări care propun candidaţi, cât şi pentru deputaţii din Parlamentul European. Din nefericire, unele state nu sunt ghidate de această atitudine. Impresia este că uneori guvernele statelor membre ale UE trimit la Bruxelles politicieni slab pregătiţi sau "nedoriţi” pentru a elibera o poziţie în capitalele lor. Este o tendinţă periculoasă. Cu toate acestea, Parlamentul European încearcă să arate un "cartonaş roşu” candidaţilor slab pregătiţi, care au primit atât o numire din partea guvernelor lor, cât şi aprobarea preşedintelui Comisiei, Barroso, sau celor ale căror interese financiare sunt lipsite de transparenţă. Cu cinci ani în urmă au fost respinşi doi candidaţi, iar în acest an unul. Cu toate acestea, întrucât deocamdată deputaţii europeni nu au drept de vot pentru fiecare comisar în parte, votăm pentru colegiul comisarilor. Având în vedere că majoritatea comisarilor candidaţi au făcut o impresie bună, am votat în favoarea noii Comisii Europene.
<SPEAKER ID="183" NAME="Alfredo Pallone  " LANGUAGE="IT">
Europa are nevoie urgentă de un lider autoritar, pe care această Comisie îl întruchipează pe deplin.
<P>
Noua Comisie va avea sarcina dificilă de a încuraja creşterea durabilă prin punerea integrală în aplicare a modelului economic european, adică a modelului economiei de piaţă sociale.
<P>
Consolidarea pieţei interne trebuie să ofere cheia menţinerii unei concurenţe sănătoase, cu scopul de a încuraja crearea de locuri de muncă şi creşterea economică. Sunt deosebit de mândru de faptul că în noul executiv european Italia oferă, în persoana dlui Tajani, continuitate de merit şi competenţă, fiindu-i atribuit unul dintre portofoliile cheie, respectiv acela al industriei, care are o importanţă strategică în gestionarea crizei şi în reorganizarea producţiei europene.
<P>
Pe parcursul mandatului care urmează, Comisia trebuie să îşi stabilească priorităţi clare şi să fie capabilă să dea o faţă europeană politicii de imigrare şi politicii energetice, oferind astfel Uniunii o abordare consistentă care se dovedeşte dificil de atins în prezent. Aceasta va trebui, de asemenea, să fie în măsură să asigure Uniunii Europene o politică externă şi de apărare demnă de acest nume.
<SPEAKER ID="184" NAME="Teresa Riera Madurell  " LANGUAGE="ES">
Comisia pentru industrie, cercetare şi energie este responsabilă cu cercetarea, energia şi dezvoltarea societăţii informaţionale. Acestea sunt trei priorităţi în ceea ce priveşte ieşirea din criză şi regenerarea sistemului nostru de producţie pe care grupul meu, Grupul Alianţei Progresiste a Socialiştilor şi Democraţilor din Parlamentul European, le doreşte a fi mai competitive şi inovatoare, dar şi mai durabile din punct de vedere social şi al mediului. Cercetarea şi inovarea sunt forţe importante, determinante pentru schimbare. Dl Barroso s-a angajat la investiţii de 3 % în cercetare şi dezvoltare. Cu toate acestea, am observat cu îngrijorare cum acest domeniu a devenit treptat mai puţin prioritar în ceea ce priveşte calendarele politice şi bugetele. Comisia şi-a asumat un angajament mai clar în această privinţă. Redresarea economică va fi în mare parte rezultatul schimbării modelului nostru energetic. Viitorul economiei este viitorul unei economii ecologice. Comisia a reafirmat şi acest obiectiv. În ceea ce priveşte societatea informaţională, suntem de acord cu privire la provocările multiple cu care ne confruntăm pentru a garanta accesul la tehnologiile informaţiei şi ale comunicării pentru toată lumea, pretutindeni. Comisarii care s-au prezentat în faţa comisiei noastre şi-au asumat angajamente importante, specifice, iar noi le-am acordat un vot de încredere, dar garantăm că ne vom asigura că aceste angajamente sunt îndeplinite.
<SPEAKER ID="185" NAME="Bart Staes  " LANGUAGE="NL">
Eu am votat "nu" la întrebarea dacă noi considerăm că Barroso II este potrivită ca motor, iniţiator şi inspirator al proiectului european. Barroso nu este liderul puternic de care avem nevoie. El a permis să se irosească cinci ani extrem de importanţi. Ani în care UE ar fi putut urma o politică mai puţin neoliberală şi mai socială. Ani în care Europa ar fi putut promova IMM-urile. Ani în care el ar fi putut contribui la susţinerea calităţii mass-media europene independente şi ar fi putut sprijini democratizarea procesului decizional european, pentru a da din nou milioanelor de cetăţeni mai multă încredere în proiectul cooperării europene. Nimic din toate acestea nu s-a întâmplat.
<P>
Prin concentrarea oarbă pe liberalizare, preţuri de piaţă ridicate şi creştere macro-economică, imaginea socială şi durabilă a UE a devenit ceţoasă. Lumea este răvăşită de trei crize: una financiar-economică, una socială şi una de mediu. Lipsa unui răspuns colectiv alimentează cinismul public şi nihilismul politic. Planificarea slabă şi vagă a politicii lui Barroso dă puţine speranţe de schimbare. Acesta a admis că statele membre promovează uneori candidaţi complet incapabili şi că a împărţit portofoliile unor comisari, având drept rezultat incertitudinea cu privire la cine este acum responsabil de fapt pentru domenii politice esenţiale. Barroso nu are viziune politică şi curaj, iar acest lucru nu este în beneficiul Europei. Aceasta explică votul meu împotrivă.
<SPEAKER ID="186" NAME="Nuno Teixeira  " LANGUAGE="PT">
Parlamentul şi Comisia se vor confrunta cu probleme cheie pentru Uniunea Europeană, şi anume încetarea crizei prin intermediul relansării economice şi al ocupării forţei de muncă, echilibrarea finanţelor publice ale statelor membre şi negocierea cadrului financiar pentru perioada post-2013, în privinţa căruia aş dori să subliniez importanţa politicii de coeziune. Am avut ocazia să adresez întrebări comisarului desemnat pentru politica regională, Johannes Hahn, despre interesul său de a crea un program special de sprijin financiar permanent pentru regiunile cele mai îndepărtate. I-am prezentat, de asemenea, o propunere pentru un sistem mai flexibil de eligibilitate pentru obţinerea de fonduri structurale de către regiunile "în tranziţie”, respectiv acelea care sunt prinse între obiectivele de "convergenţă” şi cele de "competitivitate şi ocupare a forţei de muncă”. Pe lângă competenţă şi rigoare, comisarul desemnat a demonstrat că era pregătit să examineze aceste posibilităţi, ceea ce îmi inspiră încredere în disponibilitatea şi sensibilitatea sa ulterioară faţă de regiunile cele mai îndepărtate, cum este Madeira. Am acordat votul meu de încredere acestei echipe de comisari, care va fi condusă de José Manuel Barroso, pentru că, în general, au demonstrat o pregătire tehnică bună, seriozitate şi ambiţia de a reuşi să răspundă provocărilor UE fără a uita valorile care stau la baza creării sale, şi anume solidaritatea şi coeziunea teritorială.
<SPEAKER ID="187" NAME="Roza Gräfin von Hohenstein Und Thun  " AFFILIATION="PPE">
în scris. - (PL) Am votat în favoarea numirii Comisiei, deşi în cazul mai multor comisari aş fi preferat să exprim o opinie separată. După cum ştim cu toţii, Parlamentul European votează numai componenţa întregii Comisii. În pofida faptului că nu pot spune că sunt încântată de alegerea Baronesei Ashton, colegiul comisarilor este dominat de persoane extrem de competente şi cu foarte multă experienţă. Grupul Partidului Popular European (Creştin-Democraţi), din care fac parte, a decis să aprobe Comisia, pentru a permite Uniunii Europene să lucreze în mod eficient. Dacă eu aş fi votat împotriva numirii Comisiei, ar fi fost un gest demonstrativ şi ar fi putut fi privit ca lipsă de loialitate faţă de grupul meu, dar nu ar fi afectat decizia Parlamentului. Noua Comisie a dlui Barroso include politicieni experimentaţi şi înţelepţi, precum dl Barnier şi dna Reding, cu care voi colabora îndeaproape. De asemenea, dl Lewandowski, care este responsabil cu bugetul, va fi cu siguranţă un comisar excelent. Putem fi cu adevărat mândri. Parlamentul European a fost, de asemenea, în măsură să influenţeze Bulgaria, care a înlocuit-o pe dna Jeleva, care nu era foarte bine calificată în domeniul ajutorului umanitar şi al dezvoltării, cu doamna Georgieva. Eu consider că acest lucru este un mare succes şi o contribuţie constructivă a Parlamentului European la constituirea noii Comisii. A face propuneri pozitive şi a avea o influenţă indirectă asupra dlui Barroso şi a statelor membre este, cred eu, cel mai eficient mod în care putem lucra în prezent. Votul împotriva Comisiei ar fi prelungit negocierile scumpe, iar efectul final nu ar fi fost neapărat mai bun decât cel pe care l-am obţinut.
<SPEAKER ID="188" NAME="Georgios Toussas  " LANGUAGE="EL">
Membrii Comisiei Europene au votul de încredere al reprezentanţilor politici ai capitalului, nu ai lucrătorilor. Membrii Comisiei Europene au fost numiţi de guvernele neoliberale şi social-democrate ale statelor membre ale UE şi prin votul Parlamentului European, singurul criteriu politic pentru alegerea lor fiind abilitatea de a servi interesele capitalului fără impedimente. Membrii Comisiei Europene s-au străduit să confirme acest lucru în cursul audierilor în comisiile Parlamentului European, susţinând fără ezitare: natura imperialistă a UE, puterea politicii sale antipopulare şi intervenţiile sale militare la nivel internaţional pentru a promova rentabilitatea capitalului, angajamentul lor faţă de realizarea pieţei unice şi de cele patru libertăţi de la Maastricht, competitivitatea şi restructurările capitaliste, pentru a realiza condiţiile necesare concentrării capitalului, intensificarea măsurilor antipopulare printr-un atac total asupra muncii, a salariilor, a drepturilor de asigurări sociale şi de sănătate ale lucrătorilor, pentru a creşte profiturile monopolurilor, sporirea şi consolidarea instrumentelor reacţionare de urmărire penală, pentru a reprima demonstraţiile lucrătorilor şi pe cele populare. Deputaţii europeni ai Partidului Comunist Grec au votat împotriva Comisiei Europene, care va menţine şi va intensifica politica de exploatare a lucrătorilor, a fermierilor săraci şi a celor care desfăşoară activităţi independente.
<SPEAKER ID="189" NAME="Geoffrey Van Orden  " AFFILIATION="ECR">
în scris. - Noi dorim o Comisie Europeană pragmatică, care va stimula prin reformă, inclusiv dereglementare şi reduceri ale cheltuielilor UE, concentrându-se asupra aspectelor manageriale mai curând decât asupra integrării politice. În timp ce unii dintre comisarii desemnaţi sunt competenţi, alţii nu sunt. Postul de Înalt Reprezentant este un produs al Tratatului de la Lisabona. Eu nu sunt de acord cu acest tratat sau cu creaţiile sale. Nu are legitimitate democratică. Baroneasa Ashton a fost aleasă printr-o înţelegere netransparentă între partidele socialiste din Europa, o idee întârziată a prim-ministrului britanic. În afara faptului că nu are deloc experienţă pentru sarcinile pe care trebuie să le îndeplinească, aceasta are un trecut foarte dubios ca trezorier naţional al Campaniei pentru dezarmare nucleară. Această organizaţie subversivă a încercat să dezarmeze Marea Britanie în mod unilateral la apogeul Războiului Rece şi să răspândească panică şi deznădejde. Sunt mulţi nominalizaţi cu un trecut comunist. Unele persoane nominalizate, cum ar fi László Andor, au demonstrat o slabă înţelegere a portofoliilor lor şi au părut înclinaţi să impună din ce în ce mai multe reglementări inutile. Este greşit că Parlamentul nu poate vota comisarii în mod individual, ci trebuie să voteze colegiul în bloc. Deşi aş putea aproba unele persoane, în privinţa altora aş vota împotrivă. Din motive de solidaritate cu grupul nostru, m-am abţinut.
<SPEAKER ID="984" NAME="Angelika Werthmann  " LANGUAGE="DE">
Dle Barroso, motivul pragmatic pentru care am acordat un vot în favoarea Comisiei desemnate este pur şi simplu acela că munca ce trebuie făcută poate acum, în sfârşit, să înceapă. Acest lucru va economisi bani valoroşi ai contribuabililor. Dle Barroso, aţi demonstrat pricepere în alegerea Comisiei. Unii dintre comisarii desemnaţi sunt excelenţi. Sunt şi câţiva care au cu siguranţă potenţial pentru a evolua. Acestora ar trebui să li se acorde posibilitatea, după cum doresc, de a se familiariza cu problemele Europei. Cu toate acestea, există câţiva comisari desemnaţi care lasă de dorit, care nu par să deţină cunoştinţele de specialitate necesare şi par să fie lipsiţi de ambiţia necesară pentru a ocupa poziţiile la vârf în Europa.
<P>
Din aceste motive, am respins propunerea de Comisie desemnată, alcătuită în acest mod. Aş dori să văd comisari numiţi într-un mod mult mai transparent - şi aş dori să fie găsiţi comisari femei mai bine calificaţi.
<SPEAKER ID="983" NAME="Anna Záborská  " LANGUAGE="FR">
Am votat în favoarea propunerii de rezoluţie şi, prin urmare, în favoarea noii Comisii Europene. Parlamentul European nu dă un cec în alb dlui Barroso şi colegiului comisarilor. Cu toate acestea, m-am întâlnit cu preşedintele Barroso în mod constant pe parcursul primul său mandat, când am supervizat, în aceeaşi perioadă, activitatea Comisiei Parlamentului European pentru drepturile femeii şi egalitatea de gen. Prin urmare, am putut observa abordarea lui sensibilă cu privire la gestionarea activităţii Comisiei Europene şi respectul pe care îl arată pentru semenii săi şi pentru binele comun. De asemenea, sunt foarte mulţumită de candidatul slovac, care a fost expus la atacuri nedrepte, născute din ignoranţă şi continuate exclusiv din motive politice meschine. Când sunt utilizate calomnia şi minorităţile, prin intermediul unei campanii murdare, pentru a pune la îndoială integritatea unui om politic din motive politice meschine, acest lucru marchează începutul sfârşitului culturii politice instituţionale. Doresc în mod sincer, tuturor membrilor Comisiei Europene, succes în eforturile lor de a face o muncă excelentă.
