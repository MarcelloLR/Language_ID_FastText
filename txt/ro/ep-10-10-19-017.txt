<CHAPTER ID="017">
Baze de date referitoare la originea rasială și etnică în UE (dezbatere)
<SPEAKER ID="621" NAME="Președinta">
Următorul punct pe ordinea de zi este dezbaterea privind:
<P>
întrebare orală adresată de Monika Flašíková Beňová, Claude Moraes, Kinga Göncz și Sylvie Guillaume, în numele Grupului S&D, Comisiei, privind bazele de date referitoare la originea rasială și etnică în UE - B7-0553/2010),
<P>
întrebare orală adresată de Hélène Flautre, Raül Romeva i Rueda și Judith Sargentini, în numele Grupului Verts/ALE, Comisiei, privind bazele de date referitoare la originea rasială și etnică în UE - B7-0554/2010),
<P>
întrebare orală adresată de Renate Weber, Nathalie Griesbeck, Sophia in 't Veld, Sonia Alfano, Cecilia Wikström, Louis Michel, Sarah Ludford, Gianni Vattimo, Leonidas Donskis, Alexander Alvaro, Niccolò Rinaldi, Ramon Tremosa i Balcells, Metin Kazak și Marielle De Sarnez, în numele Grupului ALDE, Comisiei, privind bazele de date referitoare la originea rasială și etnică în UE - B7-0556/2010), și
<P>
întrebare orală adresată de Rui Tavares, Cornelia Ernst, Marie-Christine Vergiat, Cornelis de Jong, Nikolaos Chountis, Marisa Matias și Eva-Britt Svensson, în numele Grupului GUE/NGL, Comisiei, privind bazele de date referitoare la romi și la discriminare - B7-0557/2010).
<SPEAKER ID="622" NAME="Monika Flašíková Beňová" LANGUAGE="SK">
Potrivit informațiilor recente din presă, poliția franceză utilizează baza de date MINS care se vizează romii și călătorii.
<P>
Organizațiile neguvernamentale au depus plângeri cu privire la crearea unor baze de date ilegale și secrete pentru stocarea informațiilor personale referitoare la originea rasială și etnică și au afirmat că apelează la autoritățile competente. Totuși, autoritățile franceze neagă existența acestei baze de date. Ministrul imigrației a declarat anterior că informațiile biometrice privind romii deportați pot fi păstrate în baza de date OSCAR într-o nouă bază de date în curs de construcție. Se spune că până și Olanda și alte țări din Uniunea Europeană înregistrează informații privind originea etnică și rasială. În această privință, Consiliul discută un proiect de concluzii referitoare la grupurile infracționale mobile într-un mod foarte controversat, și fără să informeze Parlamentul European cu privire la această inițiativă.
<P>
Prin urmare, aș dori să vă întreb, doamnă comisar, ce face Comisia cu privire la dovezile referitoare la existența bazei de date MINS în Franța, pentru a verifica aceste informații. În cazul în care Comisia descoperă că baza de date încalcă principiul nediscriminării, ce măsuri va adopta aceasta pentru a remedia situația? Se gândește Comisia să intenteze proceduri împotriva statelor membre cu privire la o încălcare a legii și cu privire la evoluțiile recente din alte state membre referitoare la crearea sau existența unor baze de date corelate cu originea rasială sau etnică? Va lansa Comisia investigații pentru a obține informații privind aceste baze de date și pentru a verifica dacă nu încalcă principiul nediscriminării? În final, aș dori să întreb ce face Comisia pentru a se asigura că statele membre nu adoptă crearea de profile etnice în procedurile lor de drept administrativ și penal.
<SPEAKER ID="623" NAME="Hélène Flautre" LANGUAGE="FR">
Bună seara, doamnă președintă, doamnă comisar. Doamnă Reding, v-ați bucurat astăzi, pe bună dreptate, cred, de faptul că Franța a răspuns procedurilor de încălcare ale Comisiei Europene în cel de-al unsprezecelea ceas și a furnizat un program legislativ pentru aplicarea garanțiilor procedurale, prevăzute de directiva privind libera circulație.
<P>
Ați considerat că aceste garanții sunt sincere și că permit nu anularea, așa cum ați afirmat dvs., ci suspendarea procedurilor de încălcare. Am luat act de comentariile dvs. însă, în calitate de deputați europeni, am dori, de asemenea, să putem să ne exercităm controlul asupra acestor angajamente. Aceasta înseamnă că ar trebui să avem informații despre promisiunile făcute și despre planul furnizat de autoritățile franceze. Totuși, să nu uităm că ați întrebat, de asemenea, Franța cu privire la indivizii care au fost escortați până la graniță și cărora li s-a cerut să părăsească țara, o anchetă menită să confirme că aceste proceduri administrative nu au fost discriminatorii. Ce s-a întâmplat cu aceste anchete? Ați primit un răspuns?
<P>
Așa cum presa a primit informații despre circulara scelerată și discriminatorie din luna august, recent s-au publicat informații despre un dosar - o bază de date - care conține informații personale, inclusiv detalii despre origine etnică sau rasială. Această nouă întorsătură nu v-a știrbit încrederea în promisiunile făcute de autoritățile franceze și în acuratețea informațiilor furnizate?
<P>
Doamnă Reding, nu credeți că este important, astăzi, să continuați și să ne spuneți care este analiza, căci analiza continuă, în baza documentelor pe care le-ați cerut cu privire la posibilitatea discriminării și a practicilor discriminatorii ale Franței, dar și cu privire la posibila încălcare a standardelor de protecție a informațiilor personale, prevăzute în dreptul nostru comunitar?
<P>
Cred că în prezent cetățenii europeni au dreptul să ceară o Comisie responsabilă care poate să-și facă cunoscute succesele, însă care își dovedește și determinarea și perseverența în acțiunea împotriva autorităților franceze. La urma urmei, așa procedați în linii mai generale cu toate statele membre UE care, fapt ce este recunoscut peste tot, au adoptat obiceiuri greșite cu privire la romi.
<P>
Ar trebui să precizez, de altfel, în ceea ce privește fișierele, că Comisia națională pentru informatică și libertăți din Franța însăși a constat existența a patru fișiere ilegale care conțin informații personale, în care subiecții sunt descriși ca țigani sau romi.
<SPEAKER ID="624" NAME="Sophia in 't Veld">
autoare. Doamnă președintă, știm că doamna comisar este o persoană foarte hotărâtă și curajoasă. Doamnă comisar, nu vă lăsați ținută pe loc de cineva cu ușurință și de obicei nu aveți nevoie de ghionturi. Dacă vreți ceva, vă îndreptați direct spre țintă. Mi-aș dori să fiți la fel de hotărâtă în acest caz concret.
<P>
Chiar săptămâna aceasta ați publicat comunicarea Comisiei privind punerea în aplicare eficace a Cartei drepturilor fundamentale. Comunicarea precizează că Comisia își va folosi puterile în întregime pentru a se asigura că statele membre aplică dreptul UE, cu respectarea deplină a drepturilor fundamentale, și că nu veți ezita să inițiați proceduri de încălcare.
<P>
În cazul Franței, mă întreb de ce Comisia se bazează exclusiv pe declarațiile guvernului când, așa cum a subliniat Hélène Flautre, au existat o serie de declarații care, privind în urmă, s-au dovedit a nu fi de încredere. De ce nu inițiază Comisia propria sa investigație? Am cerut acest lucru și înainte. Știți că sunteți susținută de o majoritate din această Cameră. Știm că statele membre se opun considerabil, însă noi vă susținem, doamnă Reding.
<P>
Aș dori să mă refer la situația din Franța, la situația din Italia - care pare a fi și mai gravă - și la situația din propria mea țară. În primul rând, aș dori să știu dacă existența acestor baze de date poate fi confirmată. Avem dovezi potrivit cărora acestea există sau nu? Avem o listă? În cazul Olandei, știu că există o listă deoarece municipalitățile care au creat bazele de date sunt destul de mândre de acest lucru; consideră că s-au descurcat foarte bine. Probabil că au avut intenții bune. Dacă bazele de date există, veți fi de părere că acest fapt este legal sau ilegal? Dacă este legal, nu avem nevoie de o dezbatere. Dacă este ilegal, trebuie să inițiem procedurile de încălcare. Nimic mai simplu.
<P>
Comisia nu ezită în alte domenii. De exemplu, ați confruntat opoziția frontal când ați dorit să puneți în ordine tarifele de roaming pentru celulare. Dacă există carteluri, atunci Comisia nu ezită nici măcar o secundă. În acest caz, cred că Comisia ar trebui să acționeze. Doamnă Reding, a venit timpul ca UE să dovedească faptul că este o comunitate de valori și că va interveni dacă drepturile fundamentale sunt încălcate. Cetățenii sunt cu ochii pe noi.
<P>
La fel ca Hélène Flautre, aș dori să vă cer să veniți la Comisia pentru libertăți civile, justiție și afaceri interne pentru a ne explica situația și măsurile pe care intenționează să le ia Comisia. Și eu, în calitate de deputat și de cetățean european, mă aștept să beneficiez de acces deplin la întreaga corespondență purtată cu Franța și, posibil, cu alte state membre.
<SPEAKER ID="625" NAME="Cornelia Ernst" LANGUAGE="DE">
Doamnă președintă, doamnelor și domnilor, voi adresa pur și simplu întrebarea: care este situația cu privire la antidiscriminare și la tratamentul egal al romilor în Europa? Când auzim acum că baze de date motivate din punct de vedere etnic cu privire la romi - și cred că asemenea baze de date sunt interzise - sunt elaborate de jandarmeria franceză, însă și de alte țări și, într-o anumită măsură, în scopuri preventive, atunci chiar am atins limita. Atât în Franța, cât și în UE, bazele de date care sunt utilizate în principal pentru compilarea de informații personale referitoare la originea rasială sau etnică a oamenilor sunt pur și simplu interzise din cauza riscului mare ca acestea să fie utilizate greșit și din cauza riscului de discriminare. Doar în circumstanțe foarte concrete, cu un scop specific, care iau în considerare nediscriminarea, se permite să se colecteze informații de această natură. Romii nu trebuie incriminați, și acesta este aspectul esențial. Bazele de date motivate din punct de vedere etnic cu scopul de a preveni infracțiunile sunt ilegale. Romii nu trebuie să facă obiectul colectării speciale de informații din cauza modului lor de viață, și ne așteptăm ca Comisia, cu alte cuvinte, dumneavoastră, doamnă Reding, să repudiați orice formă de colectare de date de natură etnică sau rasială și să luați măsuri pentru a vă asigura că acest fenomen este într-adevăr oprit în țările relevante.
<P>
Sincer, mă întreb din ce în ce mai mult ce altceva în afară de discuții, discuții și iar discuții se întâmplă în realitate în acest Parlament și în cadrul UE, și ce am reușit, în termeni practici, să facem pentru a îmbunătăți situația romilor din Europa, în afară de discuții, discuții și iar discuții. Dacă analizăm colectarea datelor, vedem că romii au devenit țapi ispășitori și oameni împinși dintr-o parte în alta în numeroase state membre ale UE. Aceștia sunt deportați în Kosovo și, procedând astfel, Franța încalcă tratatele UE de luni întregi, principiul antidiscriminării nu este respectat - și Comisia se comportă ca și cum ar fi mulțumită - și văd lucrurile diferit față de vorbitorul precedent - de promisiunea făcută de guvernul francez de a furniza temeiul juridic pentru transpunerea directivei privind libera circulație până la începutul anului 2011. De dragul decenței trebuie totuși spus că Franța trebuie să pună capăt deportărilor romilor, și este important, de asemenea, ca acelor romi care au fost deportați pe nedrept să li se faciliteze întoarcerea în Franța.
<P>
Cât despre bazele de date, aș dori să vă întreb: ce informații sigure aveți, ce inițiative veți lua dacă aceste baze de date chiar există în acest mod, și veți iniția proceduri de nerespectare a tratatelor în asemenea situații?
<SPEAKER ID="626" NAME="Viviane Reding">
vicepreședintă a Comisiei. Doamnă președintă, consider că a sta aici la o oră atât de târzie din noapte și a discuta subiecte importante pe care ar trebui să le discutăm de fapt în timpul zilei ș nu la miezul nopții când oamenii normali ar trebui să se relaxeze acasă și să meargă la culcare contravine drepturilor omului.
<P>
Acestea fiind spuse, au existat multe dezbateri, multe scandaluri și multe acțiuni în ultimele săptămâni, și cred că acest Parlament ar trebui să privească ceea ce s-a întâmplat în Franța și reacția din Comisia Europeană ca pe un soi de eveniment istoric. Nu a existat niciodată până acum în istoria Uniunii Europene un proces inițiat din cauza drepturilor.
<P>
Am intentat procese din cauza comerțului, din cauza economiei, din cauza finanțelor, însă este prima dată când, în virtutea Tratatului de la Lisabona și a Cartei drepturilor fundamentale care este inclusă în acest Tratat de la Lisabona, Comisia spune că lucrurile trebuie să se oprească aici.
<P>
Comisia a decis - toți cei 27 de comisari - la 29 septembrie să inițieze procedurile de încălcare împotriva Franței ca urmare a neimplementării acelor drepturi ale omului, ale drepturilor cetățeanului individual.
<P>
Nu trebuie să vă mai vorbesc despre toate presiunile exercitate din acel moment, însă Comisia a spus în unanimitate că va începe proceduri juridice și că va da un ultimatum Franței. Dacă Franța nu va răspunde într-un mod pozitiv, acceptabil, înainte de 15 octombrie, procedura juridică va fi pusă în aplicare. Acesta este modul nostru normal de acțiune pentru toate statele membre.
<P>
Acum, ce s-a întâmplat? Ei bine, Franța a dat un răspuns. Și acest lucru s-a întâmplat pentru prima dată, a fost unic în ceea ce privește modul în care au fost abordate întrebările și, personal, consider că a fost primul moment al Europeanului Cetățenilor.
<P>
Să lăsăm istoricii să analizeze acest eveniment cândva. Suntem la mijlocul procedurilor, suntem la mijlocul luptei, deci s-ar putea să privim lucrurile dintr-un punct de vedere diferit.
<P>
Acum, în mod obiectiv, ce a făcut Franța? Franța a făcut exact ceea ce i-a cerut Comisia să facă. În baza directivei din 2004, există drepturi materiale, pe care le numim și drepturi procedurale, care există cu scopul de a proteja cetățenii împotriva unei acțiuni inacceptabile a autorităților în momentul în care aceștia sunt încarcerați. Și aceste drepturi procedurale nu au fost puse în aplicare în legislația franceză. Astfel încât i-am spus Franței: până la 15 octombrie, trebuie să știm modalitățile în care intenționați să schimbați legislația franceză prin punerea în aplicare a drepturilor procedurale din 2004 și trebuie să ne prezentați un program credibil al felului în care veți introduce aceste drepturi în legislația franceză.
<P>
Ei bine, am primit răspunsul. L-am primit cu o oră înainte de expirarea termenului limită, însă l-am primit. De duminică dimineața, de la ora 8.00, experții mei analizează documentele și astăzi am ajuns la concluzia că s-a răspuns la toate punctele privind legislația pe care Comisia le-a cerut Franței - deși, desigur, acestea nu au fost aplicate încă în dreptul francez național, deoarece trebuie mai întâi să treacă prin Senat și apoi vor fi introduse de facto în dreptul francez și aplicate în termeni reali.
<P>
Am decis că suntem mulțumiți de ceea ce ne-au oferit autoritățile franceze, însă nu putem închide cazul deoarece aceste promisiuni, aceste elemente de drept, aceste legi propuse nu sunt încă puse în aplicare. Astfel încât am spus că înghețăm cazul, însă îl lăsăm deschis. Îl lăsăm deschis până la momentul în care guvernul francez va fi aplicat într-adevăr această legislație de facto în procedurile de zi cu zi.
<P>
Acesta este un lucru pe care eu îl percep ca pe un fel de victorie. Gândiți-vă la tot ceea ce s-a întâmplat. Acum francezii vor spune că nu există nicio problemă, că nu a existat niciodată vreo problemă. Ei bine, a existat o problemă și ei trebuie să ne aducă legea pe care o vor modifica. Să vedem dacă o vor face. Cred că o vor face.
<P>
A existat o a doua întrebare referitoare la felul în care au fost tratați cetățenii pe timpul perioadei de vară, și dacă au avut garanții procedurale în calitate de oameni, în calitate de cetățeni europeni, sau dacă au fost discriminați.
<P>
De ce nu am început procedurile de nerespectare de genul celor pe care le-am inițiat pe baza legilor? Pur și simplu deoarece, dacă vrem să acționăm, trebuie să o facem pe baza dovezilor juridice. Nu putem acționa pur și simplu deoarece avem o presimțire, deoarece suntem convinși că ceva este în neregulă. Trebuie să avem dovada legală și de aceea am cerut guvernului francez să ne pună la dispoziție dosarele referitoare la cetățeni.
<P>
Acum avem dosarele referitoare la indivizi, câteva teancuri de dosare. Experții mei le analizează și mi-au spus că vor avea cu siguranță întrebări suplimentare pentru guvernul francez, și că cred că vor termina această analiză cu răspunsuri din partea guvernului în termen de patru săptămâni.
<P>
Prin urmare, începând de astăzi, avem aceste două cazuri. Acesta este, cred, un fapt foarte important deoarece aș dori să le spun deputaților foarte sincer că punerea în aplicare a directivei din 2004 privind libera circulație nu este strălucită. Ceea ce vedem acum, datorită faptului că Comisia a fost puternică, este că toate țările care nu sunt perfecte la rândul lor - nu imperfecte în aceeași măsură ca Franța, însă nu perfecte - încep să spună că intenționează acum să implementeze această directivă perfect.
<P>
Prin urmare, ceva s-a întâmplat. Cred că întreaga Europă a înțeles că nu mai glumim și că drepturile omului, ale cetățenilor noștri și valorile societății noastre trebuie tratate cu seriozitate.
<P>
Am vorbit suficient despre întrebarea referitoare la Franța, deoarece Comisia a luat o decizie în această privință, însă procedura nu s-a încheiat și este încă deschisă.
<P>
Acum în ceea ce privește întrebarea referitoare la presupusele baze de date elaborate de jandarmeria franceză și care este posibil să conțină elemente etnice. În primul rând, Comisia urmărește îndeaproape evoluțiile în aceste privințe. Autoritățile franceze ne-au dat din nou asigurări că totul este în regulă, însă în acest caz se aplică un sistem diferit, deoarece există de această dată o lege franceză privind protecția și gestionarea datelor, care este verificată în conformitate cu normele noastre de autoritatea franceză pentru protecția datelor, CNIL. CNIL a efectuat, în conformitate cu normele, o inspecție și a întocmit un raport public preliminar săptămâna trecută. Ați văzut rezultatele CNIL. Le-am citit și eu. Informațiile raportate în presă sunt uneori incomplete, deoarece CNIL a spus, de asemenea, pe un ton foarte serios, că s-ar putea să nu existe elemente etnice, însă există cu siguranță baze de date care nu au fost autorizate de autorități.
<P>
Cât despre conformitatea cu legislația UE, informațiile furnizate trebuie să se asigure că situația este acoperită de Directiva privind protecția datelor. S-ar putea ca acest lucru să fie valabil doar pentru scopuri referitoare la imigrație. Pentru imigrație, există o serie de garanții și protecții care se aplică datelor pe care noi le numim "date sensibile”. Datele sensibile pot fi procesate doar în cazuri excepționale, în situații de interes public; acestea sunt supuse protecțiilor adecvate, și aceste protecții adecvate trebuie puse la dispoziție de țara vizată.
<P>
În cazul în care procesarea datelor nu intră sub Directiva privind protecția datelor, atunci decizia-cadru din 2008 referitoare la protecția datelor personale procesate în cadrul cooperării polițienești și juridice în materie penală s-ar putea aplica.
<P>
Aici avem încă o problemă deoarece această directivă-cadru se aplică doar începând de la 27 noiembrie a acestui an. Prin urmare, pe baza acestei directive, puterile Comisiei sunt cam limitate.
<P>
Voi răspunde la întrebările foarte concrete care au fost adresate pe lângă cele referitoare la cazul Franței. Există și alte state membre în care am putea verifica posibila existență a bazelor de date care conțin date privind originea etnică sau rasială?
<P>
În conformitate cu directiva privind protecția datelor, procesarea acestui tip de date sensibile este autorizată în mod excepțional și trebuie adusă la cunoștința autorităților naționale pentru protecția datelor. Autoritatea pentru protecția datelor din Franța este CNIL. Și aceste excepții din motive de interes public substanțial trebuie, de asemenea, comunicate Comisiei.
<P>
Când se trimite o înștiințare de acest gen, autoritatea națională pentru protecția datelor și Comisia sunt în măsură să analizeze dacă măsurile sunt conforme cu regulile privind protecția datelor, și avem aici rezultatul analizei preliminare efectuate de CNIL, care spune în mod clar că nu au fost cerute asemenea autorizații. Prin urmare, ar trebui să lăsăm ca activitatea juridică din Franța să fie efectuată de autoritățile juridice care sunt nu numai autorizate, ci și responsabile pentru întreprinderea acestui tip de activități.
<P>
Dar Olanda? Au existat câteva baze de date în care procesarea datelor sensibile a fost susținută și înștiințată de Olanda Comisiei în 2005 și 2006. Cea mai controversată bază de date referitoare la activitățile de natură penală ale tinerilor de origine caraibă. Această bază de date a fost apoi ștearsă.
<P>
Recent, o municipalitate din Olanda a dorit să creeze un dosar etnic, însă și-a anulat proiectul ca răspuns la recomandarea autorității olandeze pentru protecția datelor. Aceasta demonstrează că sistemul creat în baza directivei - prin care sunt responsabile autoritățile pentru protecția datelor, autoritățile naționale pentru protecția datelor - funcționează.
<P>
Apropo, aș dori să informez Parlamentul că lucrez la reforma Directivei privind protecția datelor, parțial cu scopul de a consolida independența și posibilitățile de amestec ale autorităților naționale pentru protecția datelor într-un cadru european.
<P>
Ne vom opri aici deocamdată: trebuie să-mi scurtez discursul deoarece nu mai avem, interpreți după ora 24.00, astfel încât vom întrerupe dezbaterea aici.
<SPEAKER ID="627" NAME="Véronique Mathieu" LANGUAGE="FR">
Doamnă președintă, doamnă Reding, am fost încântată să aud astăzi că colegiul comisarilor nu intenționează să intenteze proceduri de nerespectare împotriva Franței cu privire la Directiva 2004/38/CE. Totuși, în urmă cu ceva timp, la o reuniune a Comisiei pentru libertăți civile, justiție și afaceri interne v-am adresat o întrebare în această privință și v-am spus deja că Franța a furnizat toate informațiile în 2006 și 2007, împreună cu tabelele de concordanță pentru transpunerea Directivei 2004/38/CE.
<P>
Și totuși, acum în 2010, vă mirați că garanțiile procedurale lasă de dorit. Nu ați răspuns niciodată întrebării mele, doamnă Reding, și mi-ar plăcea să primesc un răspuns astăzi.
<P>
Mai am de spus un lucru cu privire la dosarul Mens. Cred că opoziția și alții încep deja să se plictisească de această dezbatere. Este foarte ușor de demonstrat că nu există niciun fundament pentru aceste acuzații. Aveți concluziile raportului CNIL care au fost predate prim-ministrului. Îmi imaginez că ați primit și dvs., ca și mine, raportul directorului general al jandarmeriei naționale, doamnă Reding. Ați menționat mai multe aspecte pe care se pare că le considerați nesatisfăcătoare.
<P>
Apărați drepturile omului, însă nu trebuie să apărăm doar drepturile minorităților. Trebuie apărate drepturile tuturor oamenilor, și avem cu toții dreptul să fim respectați. Suntem onorabili și noi, cei din Franța, și vă pot garanta că acest fișier Mens nu a existat niciodată. Doamnă Reding, CNIL a făcut investigații, căutând diverse cuvinte cheie neplăcute precum țigani, romi, și nu a găsit dovezi care să susțină că jandarmeria națională se află în posesia unor dosare de acest gen.
<P>
Singura critică care poate fi adusă jandarmeriei naționale este faptul că nu a declarat această bază de date, însă fișierele nu conțin informații genealogice. Doar că jandarmeria națională are un număr de dosare care ...
<P>
(Președinta a rugat-o pe vorbitoare să încheie)
<P>
Vă rog să-mi permiteți să-mi termin comentariile. Sunt singurul vorbitor în numele Grupului PPE, deci aș dori să mi se acorde posibilitatea de a vorbi în numele grupului meu.
<P>
Aceste fișiere conțin informații referitoare la grupuri de indivizi care nu au un domiciliu stabil sau o casă; nu conțin date referitoare la etnie. Prin urmare, deși CNIL nu a făcut nicio declarație, aș dori cel puțin să recunoașteți că nu există ...
<P>
(Exclamație)
<P>
Da, este adevărat și aș dori să recunoașteți acest fapt. Aș dori, de asemenea, ca dvs., doamnă Reding, să lăsați deoparte suspiciunile referitoare la guvernul francez. Atitudinea dumneavoastră începe să devină nesănătoasă.
<SPEAKER ID="628" NAME="Sylvie Guillaume" LANGUAGE="FR">
Doamnă președintă, doamnă comisar, doamnelor și domnilor, crearea profilelor etnice nu este o practică nouă în statele membre, însă pare să se fi intensificat în ultimii ani în numele operațiilor de contra-terorism, menținerii legii și ordinii și chiar și în numele combaterii imigrării ilegale. Dezvăluirile recente cu privire la existența unei baze de date referitoare la romii și călătorii din Franța au demonstrat cât este de important ca Comisia să-și continue investigația pentru a obține informații suplimentare despre existența acestor baze de date, însă și pentru a stabili dacă bazele de date sunt legale și compatibile cu principiul nediscriminării.
<P>
Doamnă comisar, nu împărtășesc în întregime entuziasmul dvs. cu privire la răspunsul dat de Franța în urmă cu câteva zile, însă înțeleg de ce v-ați exprimat în acest mod.
<P>
Ne spuneți că Franța pretinde că intenționează să transpună directiva privind libera circulație și că va pune la dispoziție un program. În ceea ce privește această directivă discutată intens și transpunerea sa, există două posibilități. Fie Franța a făcut un angajament strict formal, ceea ce ar însemna că Comisia nu a primit un răspuns și a uitat evenimentele din trecut, fie, alternativ, că Franța a oferit un răspuns complet, caz în care am dori să aflăm detaliile. Ați menționat un program, un program în curs pentru transpunerea directivei. În prezent, Franța transpune directiva privind libera circulație ca parte a celei de-a cincea revizuiri a legislației privind imigrația în șapte ani. Pot să garantez că revizuirea se va extinde mult dincolo de principiile europene privind libera circulație. Prin urmare, cred că va trebui să monitorizați acest proces foarte atent.
<P>
Permiteți-mi să închei prin a-mi exprima speranța că Comisia va rămâne pe poziție și va susține principiul nediscriminării. Sper că nu vă veți lăsa păcăliți de acorduri amicale sau de simple promisiuni, chiar dacă acestea sunt făcute de guvernul francez.
<SPEAKER ID="629" NAME="Nathalie Griesbeck">
în numele Grupului ALDE. - (FR) Doamnă președintă, doamnă comisar, știu că este foarte târziu, însă dezbaterea din seara aceasta implică o ciocnire de opinii destul de pasionată. Dimineața aceasta, în ciuda explicațiilor foarte clare pe care tocmai ni le-ați dat, s-a găsit un alt site internet de informații francez, nou, care conține o bază de date cu romi, ilegală, desigur, care cuprinde informații detaliate și vaste, inclusiv nume, prenume, porecle, descendență, contacte sociale, numere de înregistrare a autovehiculului și modele, și numele partenerilor. Din nou, autoritățile au pretins că nu au știut de existența acestor fișiere.
<P>
La sfârșitul zilei, indiferent dacă informațiile găsite pe acest site se dovedesc a fi adevărate, există încă un risc implicit de discriminare corelat cu existența acestor baze de date în Franța și în diverse alte țări europene.
<P>
Atunci, doamnă comisar, având în vedere explicațiile dvs. și determinarea pe care v-o cunoaștem cu toții, ce intenționați să faceți? Ce alte dovezi trebuie să aducem pentru ca dvs. să acționați și să reacționați în baza încălcării principiului nediscriminării? Cu alte cuvinte, și fără a dori să fac polemică, să încercăm să respectăm dreptul atât în Franța, în statele membre ale Uniunii, și în rândul celor care fac democrația noastră europeană fără pasiune.
<P>
Am auzit despre expulzările din Franța din această vară, despre circulara emisă la 5 august - care, din fericire, a fost mai târziu retrasă - despre dosarul Mens, și mai multe. Am ascultat cu mult interes argumentele pe care le-ați prezentat seara aceasta. Ne-ați spus astăzi că sunteți mulțumită de promisiunea făcută de Franța săptămâna trecută, de a modifica legislația națională în conformitate cu directiva europeană din 2004.
<P>
La fel ca colegii mei deputați, aș dori să am acces la aceste documente pentru a putea împărtăși părerea dvs. și devotamentul dvs. față de reinstituirea spiritului legii. Comentariile dvs. din această după-amiază dau de înțeles că ați capitulat.
<P>
Pentru a încheia această dezbatere, permiteți-mi să subliniez că a servit unui scop; a demonstrat nevoia esențială de a aborda punctul central al problemei, încurajând eforturile naționale și politicile europene ca parte a spiritului legii pe care se bazează democrația europeană.
<SPEAKER ID="630" NAME="Raül Romeva i Rueda" LANGUAGE="ES">
Doamnă președintă, doamnă comisar, când ați rostit faimoasa dvs. frază "până aici”, multe persoane din această Cameră, dar mai ales din stradă, au aplaudat.
<P>
Acest lucru a generat un nivel imens de așteptări din partea tuturor celor care mai credem încă în proiectul european. În sfârșit, cineva din Comisie îndrăznește să înfrunte un stat membru puternic cu privire la chestiunea drepturilor fundamentale, care a fost întotdeauna lucrul cel mai important la nivelul declarațiilor, însă nu întotdeauna la nivelul acțiunilor.
<P>
Acest lucru ne-a surprins un pic și nu s-a înțeles, dacă îmi permiteți să mă exprim așa, că atunci când s-au inițiat proceduri, acest lucru s-a bazat nu pe discriminare, ci pe libera circulație. Cred că acesta a fost, într-o anumită măsură, un deficit însă, în orice caz, am continuat să aplaudăm devotamentul dvs. la vremea respectivă.
<P>
Prin urmare, decizia de astăzi ne-a lăsat un pic confuzi, și acest lucru nu este valabil numai pentru noi, ci și pentru toți acei oameni care sperau să vadă un răspuns curajos în această acțiune din partea dvs. Lucrurile stau în acest fel mai ales deoarece știm că încrederea pe care o aveți în guvernul francez s-a dovedit a fi cel puțin discutabilă.
<P>
În al doilea rând, lucrurile stau în acest fel deoarece știm că în revizuirea Directivei privind libera circulație, în mod alarmant, se fac anumite mișcări în favoarea introducerii conceptelor și redefinirii conceptului de grupuri călătoare care ar permite, într-o anumită măsură, ca aceste grupuri să fie incriminate din nou.
<P>
Cred că frustrarea pe care o simțim unii dintre noi astăzi nu trebuie alimentată și mai mult. Prin urmare, vă rugăm să ne permiteți să păstrăm speranța pe care ne-ați dat-o cu declarația dvs. "până aici”, deoarece aici continuăm să credem că există o problemă și că trebuie să înfruntăm guvernul francez, precum și alte guverne, cu privire la această chestiune.
<SPEAKER ID="631" NAME="Rui Tavares" LANGUAGE="PT">
Doamnă comisar, această dezbatere se referă la drepturi fundamentale precum nediscriminarea și libera circulație. Totuși a devenit, de asemenea, o dezbatere despre dispozițiile esențiale care ne guvernează activitatea în instituțiile europene. Aceasta înseamnă a ști când un stat membru acționează cu bună credință, dacă furnizează informații de încredere instituțiilor europene, și așa mai departe. Mai mult, dat fiind acest lucru, s-a transformat și într-o dezbatere despre dacă noi, instituțiile europene, reușim să ne asigurăm că sunt respectate ambele principii și dispoziții, dacă reușim să vorbim clar, și dacă putem fi intransigenți în apărarea acestora, dacă acest lucru este necesar.
<P>
Cred că avem deja răspunsuri clare cu privire la întrebarea referitoare la buna credință. Există state membre, mai ales Franța, care nu au acționat cu bună credință. Acestea neagă în mod repetat existența documentelor ale căror copii apar mai târziu în public. Acest lucru s-a întâmplat și în timpul verii și se întâmplă și acum cu bazele de date. Cum se poate pretinde că nu există baze de date când am publicat o bază de date intitulată romii pe un site francez pe internet astăzi, cu orașele de proveniență și o varietate de informații despre romi, inclusiv cele de la UE: din București, Belgrad și Timișoara?
<P>
Răspunsul la cealaltă întrebare este, de asemenea, foarte important. Ați spus, doamnă comisar, că am trăit un moment istoric și că istoricii vor recunoaște că Comisia a fost clară pentru prima dată. Mă îndoiesc foarte mult de acest lucru, dragă Comisie, și sunt de profesie istoric. Am numeroase îndoieli deoarece până și jurnaliștii au îndoieli. A doua zi după ce am mers la Comisia pentru libertăți civile, justiție și afaceri interne, unele ziare, precum Financial Times, au scris că Comisia nu va pune sub acuzare Franța. Alte ziare au spus că Comisia va pune sub acuzare Franța. Chiar și astăzi, știrea este fie că cazul împotriva Franței a fost suspendat, fie, în altă parte, că s-a renunțat la el.
<P>
În cazul în care Comisia nu vorbește clar - și, în mod evident, cuvintele sale nu sunt înțelese clar - aș dori să spun că va avea un aliat formidabil în Parlament dacă va dori să vorbească clar. În cazul în care Comisia ezită, Parlamentul nu va neglija urmărirea acestui caz: nu va fi un caz care s-a petrecut vara și care pur și simplu s-a stins. Se va continua să se vorbească despre el în această Cameră.
<SPEAKER ID="632" NAME="Kinga Göncz" AFFILIATION="S&amp;D">
(HU) Se vede că criza a subminat sentimentul de securitate al multor cetățeni europeni. Acest lucru creează un focar bun nu numai pentru dezvoltarea și diseminarea extremismului, ci și pentru manifestații politice care numesc anumite grupuri etnice ca amenințări la securitate și corelează minoritățile și imigranții cu infracțiunile. Guvernul francez a început să dea romii afară din Franța pe motive etnice, lucru care este inacceptabil. Avem motive solide să presupunem, așa cum au menționat mai multe persoane, că guvernul francez, precum și alte state europene, nu au încetat încă să strângă date etnice.
<P>
Dacă se va dovedi acest lucru, sperăm sincer că Comisia va acționa într-adevăr ca un gardian al tratatelor și al Cartei drepturilor fundamentale și că va iniția o procedură pentru încălcarea angajamentelor. Poliția are un rol important în menținerea ordinii publice, însă nu putem permite ca crearea profilelor etnice să devină parte a practicii standard a poliției. Acest lucru ar submina încrederea minorităților în instituțiile democratice și poate constitui motive de discriminare. Majoritatea romilor trăiesc în sărăcie extremă în Europa și, pe lângă sărăcie, suferă și de pe urma discriminării. În timp ce avem planuri ambițioase de combatere a sărăciei în strategia 2020, asistăm adesea la o luptă împotriva săracilor, căreia trebuie să-i punem capăt.
<SPEAKER ID="633" NAME="Catherine Grèze" AFFILIATION="Verts/ALE">
(FR) Doamnă președintă, doamnă Reding, ne-ați spus astăzi, cu oarecare entuziasm, și citez, că reacțiile Franței demonstrează că UE este o comunitate de drept eficientă sau, și citez din nou, că acum trebuie să ne îndreptăm spre acțiuni practici și spre rezultate bazate pe valorile noastre europene împărtășite. Țin în mână o copie a tratatelor consolidate și a Cartei drepturilor fundamentale și sper că mă veți ierta dacă nu împărtășesc în întregime entuziasmul dvs.
<P>
Ce dovezi îi mai trebuie Comisiei pentru a lua măsuri în continuare? Ce dovezi sunt necesare pentru a denunța tratamentul discriminatoriu, expulzările la care sunt supuși în prezent romii din Franța și din alte țări europene?
<P>
Este adevărat că Comisia a introdus o întreagă grămadă de măsuri pentru a promova integrarea romilor, mai ales prin folosirea fondurilor structurale. Totuși, prin adoptarea unei politici care refuză să înfrunte faptele, mă întreb dacă Comisia nu s-a împușcat singură în picior în realitate.
<SPEAKER ID="634" NAME="Marie-Christine Vergiat" AFFILIATION="GUE/NGL">
(FR) Doamnă președintă, doamnă Reding, trebuie să recunosc că și eu sunt dezamăgită în această seară. Mulți dintre noi au luat notă de declarațiile dvs. anterioare și chiar v-au sprijinit. Acum am înțeles că procedura referitoare la nerespectarea libertății de circulație a fost doar suspendată. Totuși, subiectul discuției de astăzi este discriminarea. Vreți dovezi, doamnă Reding, și ați cerut guvernului francez, doar guvernului francez, să le furnizeze. Ne spuneți și ne-ați spus acest lucru de fiecare dată când vă adresăm întrebări.
<P>
Trebuie să spun, doamnă comisar, cu tot respectul cuvenit, că încep să mă întreb dacă vă pasă de ceea ce avem de spus. Am fost la Marsilia în acest weekend, unde m-am întâlnit cu asociațiile care lucrează cu comunitatea romilor. Lucrez în acest domeniu de mulți ani și trebuie să spun că am fost îngrozită, doamnă comisar, de ceea ce mi-au spus cu privire la situația romilor în zona orașului Marsilia. Doamnă Reding, romilor din Franța le este frică, s-au ascuns. Nu îndrăznesc să iasă din taberele lor improvizate. Copiii lor nu mai îndrăznesc să meargă la școală. Asociațiile nu reușesc să-i localizeze și, prin urmare, nu pot să monitorizeze bunăstarea socială și sănătatea acestora. Iată ceea ce ne spun asociațiile, doamnă comisar. Aceasta este situația actuală a romilor din Franța.
<P>
Dosarul Mens. Să încetăm să mai discutăm despre dosarul Mens. Jandarmeria a anunțat că a fost șters. Totuși, dacă citiți cu atenție raportul CNIL, doamnă comisar, veți vedea că inspecțiile efectuate de CNIL au avut în vedere originea etnică. Prin urmare, să cerem aceste rapoarte. CNIL este o organizație incontestabilă. Cereți toate rapoartele care au fost întocmite de CNIL și ...
<P>
(Președinta a întrerupt-o pe vorbitoare)
<SPEAKER ID="635" NAME="Juan Fernando López Aguilar" AFFILIATION="S&amp;D">
(ES) Doamnă președintă, doamnă comisar, la 9 septembrie, Parlamentul a adoptat o rezoluție care a declanșat o dezbatere oportună și necesară. Parlamentul și-a făcut datoria.
<P>
Există cei care cred că, pe baza naturii convingătoare a declarațiilor dvs. ulterioare - în conformitate cu solicitările Parlamentului - și a explicațiilor pe care ni le dați în seara aceasta, singura noastră concluzie poate fi dezamăgirea din cauză că nu s-au inițiat proceduri împotriva Franței. Trebuie subliniat faptul că dezbaterea nu s-a referit la Franța, și nu s-a îndreptat cu siguranță împotriva Franței; a fost o dezbatere în favoarea principiilor fundamentale ale integrării europene precum libera circulație a persoanelor, deoarece Europa nu înseamnă numai libera circulație a bunurilor și capitalului ci, mai presus de toate, libera circulație a europenilor de drept și fără discriminare și, desigur, fără discriminare din motive etnice.
<P>
Aceasta înseamnă că, dacă mai există lucruri de investigat cu privire la fișierele de baze etnice care nu au fost încă clarificate în întregime, acestea cad în sarcina Comisiei. Trebuie subliniat totuși faptul că această activitate nu a fost finalizată, deoarece implică, de asemenea, faptul că Parlamentul trebuie să rămână vigilent împotriva tentației populismului, care caută țapi ispășitori pentru problemele excluderii sociale mai degrabă decât soluții sau răspunsuri.
<P>
Această activitate include, de asemenea, pe lângă a face față populismului și tentațiilor, încercarea de a-i integra pe cei care sunt excluși, pe cei care au fost marginalizați pentru o perioadă lungă de timp și, desigur, pe romi.
<P>
Parlamentul trebuie să sponsorizeze o conferință privind integrarea comunității romilor. Parlamentul trebuie, de asemenea, să spună că această muncă nu s-a încheiat încă; de fapt, abia a început și mai sunt multe de făcut. Aceasta înseamnă că, chiar dacă procedurile împotriva Franței nu au fost inițiate în cele din urmă, această dezbatere a avut un scop, deoarece s-a dovedit a fi oportună și necesară.
<SPEAKER ID="636" NAME="Ioan Enciu" AFFILIATION="S&amp;D">
(RO) Așa cum știm cu toții, anul 2010 trebuia să fie anul european al luptei împotriva sărăciei, excluziunii sociale, discriminării și xenofobiei. În realitate însă, cred că lupta a fost pierdută, cel puțin anul acesta.
<P>
Situația drepturilor fundamentale în cadrul Uniunii Europene devine din ce în ce mai critică în loc să se amelioreze. Pe fondul crizei economice și financiare, în câteva state membre guvernele sunt cele care amplifică fenomenele de discriminare: deportările, bazele de date pe criterii etnice pentru romi sunt fapte deja dovedite. Atâta timp cât Comisia nu poate garanta aplicarea drepturilor fundamentale în Uniune, imaginea sa de apărător al acestora va avea de suferit. Este un risc pe care această instituție nu și-l poate permite.
<P>
Doamnă vicepreședintă Reding, va investiga și ancheta Comisia și celelalte cazuri de discriminare semnalate în statele membre? Mai poate Comisia să ducă până la capăt cercetările, ținând cont de presiunile politice la care este supusă?
<SPEAKER ID="637" NAME="Csaba Sógor" AFFILIATION="PPE">
(HU)Discriminarea etnică este interzisă în mod clar de dreptul UE și internațional. În ciuda acestui fapt, anumite state membre sunt adesea suspectate de discriminare ascunsă împotriva minorităților care trăiesc pe teritoriile lor. Nu doresc să vorbesc despre discriminare ascunsă în acest moment, însă aș dori să vă atrag atenția asupra unei legi existente care plasează în mod deschis o comunitate etnică minoritară în dezavantaj. Deși noul guvern slovac a modificat legea privind protecția limbii naționale într-o direcție bună, legea încă stipulează amenzi. Prin urmare, această lege poate să intimideze și să mențină cetățenii a căror limbă maternă nu este slovaca într-o situație de incertitudine. În poziția sa referitoare la această lege, Comisia de la Veneția a explicat în mod clar că legea contrazice Carta europeană a limbilor regionale sau minoritare și limitează folosirea limbii minoritare într-o măsură nejustificată. Aș dori să solicit Comisiei, doamnei comisar și Parlamentului European să examineze cu atenție și să condamne fiecare practică de pe teritoriul UE care poate fi folosită pentru discriminare etnică sau rasială.
<SPEAKER ID="638" NAME="Elena Băsescu" AFFILIATION="PPE">
(RO) În urmă cu o lună, Parlamentul European își exprima îngrijorarea cu privire la expulzarea în masă a cetățenilor de etnie romă și respingea orice corelație între criminalitate și imigrare. La rândul său, România a promovat încă din 2007 o strategie europeană pentru incluziunea romilor, idee subliniată și la Consiliul European din septembrie. Subliniez că până în prezent nu s-a ajuns la nicio soluție mulțumitoare. Dimpotrivă, relatările din mass-media cu privire la existența bazei de date franceză MENS readuc în discuție respectarea principiului nediscriminării. Consider că Comisia trebuie să demareze o anchetă în statele membre vizate pentru a se asigura că procedurile administrative nu decurg din profiluri realizate pe criterii etnice.
<P>
În încheiere, doresc să salut angajamentul oficial luat vinerea trecută de guvernul francez în direcția respectării legislației europene referitoare la libera circulație. Franța și România trebuie să acționeze împreună pentru a facilita incluziunea socială a romilor și obținerea finanțărilor necesare.
<SPEAKER ID="639" NAME="Ulrike Lunacek" AFFILIATION="Verts/ALE">
(DE) Doamnă președintă, doamnă comisar, dezbaterea de astăzi demonstrează încă o dată cât de importantă a fost decizia luată de Parlamentul European la 9 septembrie, cu alte cuvinte, decizia potrivit căreia, după părerea noastră, Franța - un stat membru - a încălcat drepturile fundamentale în acest caz prin discriminarea împotriva oamenilor pe baza etniei acestora, și v-am rugat să luați măsuri. Ne-ați spus foarte clar și cu entuziasm și hotărâți cu privire la tot ceea ce ați făcut până acum, pentru care ați primit, de asemenea, sprijinul nostru semnificativ. Totuși, după părerea noastră, acum ați făcut un pas înapoi, deoarece solicitarea de inițiere a procedurilor pentru nerespectarea tratatului pe baza existenței discriminării din motive de origine etnică a fost sprijinită, încă o dată, de documente pe care le-au menționat deja câțiva vorbitori și la care s-a făcut referire în ziarele franceze de astăzi. Este foarte clar că a existat discriminare împotriva romilor pe baza originii lor etnice că și nu a fost încălcată doar libertatea de circulație a acestora. Prin urmare, cer încă o dată să se ia măsuri și să se inițieze proceduri.
<SPEAKER ID="640" NAME="Jaroslav Paška" AFFILIATION="EFD">
(SK)Serviciile de securitate, ca parte aproape firească a activității lor preventive, creează baze de date cu persoane implicate în activități ilegale.
<P>
Bazele de date sunt create în conformitate cu legislația națională, accesul la datele colectate este restricționat la persoane autorizate, iar informațiile strânse pot fi folosite doar cu scopul de a proteja societatea împotriva activităților de natură penală. Sunt destul de sigur că, la fel ca serviciile de securitate din alte țări, serviciile din Franța și Olanda sunt interesate să analizeze din punct de vedere al securității doar acele informații de care au nevoie pentru a-și face treaba. Informațiile de natură etnică sau rasială nu sunt în mod normal incluse aici. Orice eventual exces de zel al serviciilor de securitate poate să fie, desigur, investigat, și, în funcție de rezultate, îmi imaginez, gestionat cu sensibilitate pentru a putea fi acceptat de Uniunea Europeană.
<SPEAKER ID="641" NAME="Csanád Szegedi" AFFILIATION="NI">
(HU) Doamnelor și domnilor, Mișcarea pentru o Ungarie mai bună (Jobbik) a sugerat încă din 2006 că ar trebui să fie posibil să se menționeze etnia unei persoane în cazierul juridic, astfel încât, când va fi cazul, să se atragă atenția asupra infractorilor romi. Susținem încă această poziție. La acea vreme, presa liberală de stânga afirma că Jobbik este un partid extremist. Patru ani mai târziu, vedem liste întocmite în Franța referitoare la expulzarea țiganilor. Vedem că în Olanda aceștia sunt considerați un risc pentru securitatea națională și baze de date ies la iveală și aici. Apoi mai putem vedem și că, în Finlanda, originea etnică a infractorilor romi este înregistrată în centrele de detenție.
<P>
Și acum permiteți-mi să adresez o întrebare unuia dintre raportorii din această Cameră, doamnei de origine slovacă care a râs atât de zgomotos când s-au menționat victimele din Ungaria. Mi se pare extrem de ipocrit că condamnă colectarea informațiilor referitoare la țigani în timp ce, în calitate de politician slovac, sprijină o lege rasistă privind limba, care pedepsește oamenii pe motive etnice pentru că vorbesc limba lor maternă.
<SPEAKER ID="642" NAME="Viviane Reding">
vicepreședintă a Comisiei. - Doamnă președintă, pe scurt, cazul împotriva Franței nu a fost abandonat. A fost amânat deoarece trebuie să așteptăm să se pună în aplicare legea în practică și nu putem emite judecăți referitoare la propuneri juridice. Propunerile juridice sunt acceptabile, însă trebuie puse în aplicare pentru ca noi să putem să încheiem cazul. Prin urmare, cazul este încă deschis.
<P>
Cât despre bazele de date etnice pe care CNIL, autoritatea franceză independentă pentru protecția datelor, le inspectează în conformitate cu legislația franceză, și, în acest caz, în conformitate cu directivele europene, trebuie să ne bazăm pe autoritățile naționale pentru protecția datelor deoarece acestea sunt responsabile, în baza legislației europene, pentru efectuarea analizei. Cred că autoritatea franceză independentă pentru protecția datelor a demonstrat că este foarte capabilă să facă acest lucru.
<P>
vicepreședintă a Comisiei. - (FR)Toate acestea fiind spuse, cred că este foarte important să revenim la problema de fond.
<P>
Cu excepția celor din Franța, există 10 milioane de romi în Europa care alcătuiesc cea mai mare minoritate din Europa. Eu însămi provin dintr-o țară cu 500 000 de cetățeni. Există 10 milioane de romi, deci puteți aprecia amploarea problemei. Romii trăiesc în majoritatea statelor noastre membre în sărăcie extremă. Aceștia întâmpină probleme cu cazarea, educația, sănătatea și lucrul, scandalul real fiind faptul că aceste probleme nu au fost rezolvate încă. Prin urmare, sper că activitățile actuale vor continua - cred că vor fi primite bine deoarece nu ar trebui să tolerăm acest gen de discriminare.
<P>
Activitățile curente au servit cel puțin ca apel de trezire pentru statele membre. Nu am uitat că la ședința miniștrilor organizată la Cordoba în luna aprilie a acestui an, doar trei din douăzeci și șapte de state membre au fost reprezentate la nivel ministerial. Prin urmare, peste încă un an vom convoca o altă reuniune ministerială după ce vom fi studiat cu atenție, împreună cu grupul operativ, situația romilor și problema utilizării sau neutilizării fondurilor europene, pentru a stabili ce se întâmplă în realitate. Așa cum am spus, vom convoca o altă reuniune ministerială pentru a vedea exact ce angajamente și-a asumat fiecare stat membru în ceea ce privește strategiile naționale privind romii în cadrul european mai larg.
<P>
Sper că situația actuală, destul de urâtă, va fi servit cel puțin pentru a ne asigura că romii nu vor mai fi marginalizați când va trebui să formulăm politici pentru a rezolva problema sărăciei extreme.
<P>
Dacă nu reușim această dată, și cred că avem această oportunitate, următoarea generație de deputați europeni va avea exact aceleași discuții pe care le-am purtat noi în aceste ultime săptămâni. Trebuie să evităm acest lucru, deci să acționăm.
<SPEAKER ID="644" NAME="Președinta">
Dezbaterea a fost închisă.
<SPEAKER ID="796" NAME="Carlos Coelho" LANGUAGE="PT">
Crearea profilelor etnice nu este o practică nouă în statele membre, însă a fost în creștere în ultimii ani, mai ales după atacurile teroriste de la Madrid și Londra. Totuși, singurul stat membru care a abordat această problemă și care creează legislație este Regatul Unit. Crearea profilelor în baze de date specifice poate să fie legală și să aibă scopuri legitime. Totuși, când criteriile utilizate pentru colectarea datelor se concentrează exclusiv asupra rasei, etniei sau religiei, acestea trebuie considerate discriminatorii, și deci ilegale. Este legal ca autoritățile să efectueze controale ale identității și monitorizări pe teritoriile lor ca o modalitate de a proteja ordinea publică și securitatea și pentru a preveni infracțiunile și a monitoriza imigrarea ilegală. Totuși, caracteristicile fizice și etnice ale persoanelor nu trebuie privite ca un factor care indică faptul că acestea sunt infractori sau se află în țară ilegal. Fiecare persoană trebuie tratată individual și trebuie să existe un alt motiv, în afară de rasa sau etnia unei persoane, pentru ca datele sale să fie introduse într-o bază de date sau pentru a fi supusă unui tratament diferit față de publicul general.
