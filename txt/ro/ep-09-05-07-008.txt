<CHAPTER ID="008">
Norme comune de alocare a sloturilor orare pe aeroporturile comunitare (dezbatere)
<SPEAKER ID="047" NAME="Preşedintele">
Următorul punct pe ordinea de zi este raportul elaborat de dl Costa, în numele Comisiei pentru transport şi turism, referitor la propunerea de regulament al Parlamentului European şi al Consiliului de modificare a Regulamentului (CEE) nr. 95/93 privind normele comune de alocare a sloturilor orare pe aeroporturile comunitare - C6-0097/2009 -.
<SPEAKER ID="048" NAME="Paolo Costa" LANGUAGE="IT">
Dle preşedinte, dle Tajani, doamnelor şi domnilor, am plăcerea de a deschide această dezbatere cu o concluzie, să spun aşa, prin care recomand plenului, în acest moment, să adopte modificarea înaintată de mine şi de toţi reprezentanţii grupului din cadrul comisiei, pentru a încheia acest raport la prima lectură şi pentru a obţine astfel aprobarea regulamentului.
<P>
Facem acest lucru cu mult simţ de răspundere. Cred că vicepreşedintele Tajani va fi de acord că modul în care am încercat să răspundem unor nevoi şi dificultăţi obiective ale companiilor aeriene din acest moment - permiţându-le să îşi reţină sloturile orare chiar dacă nu le folosesc în timpul sezonului estival din acest an - reprezintă o măsură necesară, însă foarte dură, o măsură care trebuie rafinată.
<P>
Trebuie rafinată deoarece am văzut, în scurtul interval de timp care a fost permis discuţiilor, că există interese diferite, toate legitime de altfel, ale companiilor aeriene, că există companii care aşteaptă să le înlocuiască pe altele, în cazul în care primele nu au posibilitatea de a-şi respecta angajamentele, că există acum interese distincte între companiile aeriene şi aeroporturi, lucru care nu se întâmpla cu puţin timp în urmă şi, mai presus de toate, că există interese ale pasagerilor, în mod deosebit ale celor deserviţi de aeroporturi şi companii aeriene în regiunile cele mai îndepărtate, care ar fi supuşi unui risc mai mare dacă alegerea de a reţine sau de a elimina sloturile orare ar depinde numai de profitabilitatea acestora pentru companiile respective.
<P>
Acestea sunt probleme pe care nu le-am putut aborda decât foarte rapid, însă pe care le-am supus discuţiei. În mod esenţial, am simţit că trebuia să ne confruntăm cu problema de bază, aceea de a considera sloturile orare, aşa cum se cuvine, ca fiind bunuri publice care pot fi alocate sau garantate operatorilor privaţi, cum ar fi companiile aeriene şi aeroporturile, însă care nu pot fi transferate pe post de proprietate.
<P>
Aceasta este o temă foarte delicată, una pe care cred că va trebui să o mai reanalizăm. Trebuie să spun că motivul, sau compromisul potrivit, dacă vreţi, care stă la baza adoptării rapide de către noi a propunerii în formele care vor fi prezentate aici, rezidă în a ne asigura că Comisia îşi va onora angajamentul de a reveni asupra acestui subiect într-o manieră mai completă şi mai detaliată, pentru a combate odată pentru totdeauna o chestiune crucială nu numai pentru depăşirea crizei actuale, ci şi pentru finalizarea procesului de restructurare şi liberalizare a pieţei aeriene globale şi pentru construirea unei pieţe aeriene mai bune în interiorul Europei.
<P>
De aceea, combinând cerinţele actuale cu nevoile pe termen mai lung, mă simt capabil să recomand ca acest raport să fie adoptat.
<P>
De asemenea, în cele 20 de secunde care mi-au rămas, dle Preşedinte, voi profita de atmosfera acestei ultime zi de şcoală pentru a le mulţumi colegilor mei de clasă şi celor cu care am avut ocazia de a lucra în ultimii zece ani, de vreme ce acum am marea plăcere de a-mi încheia ultima zi la Strasbourg cu ultima, însă cu siguranţă nu cea din urmă, contribuţie a mea.
<SPEAKER ID="049" NAME="Preşedintele">
Vă mulţumesc, dle Costa, şi felicitări pentru munca dumneavoastră de calitate. Numele dumneavoastră este legat de o serie de rapoarte importante şi eforturile dumneavoastră au jucat un rol în istoria recentă a Parlamentului.
<SPEAKER ID="050" NAME="Antonio Tajani" LANGUAGE="IT">
Dle preşedinte, onoraţi membri, încă o dată, în calitate de fost membru al acestui plen, aş dori să îi mulţumesc Comisiei pentru transport şi turism şi preşedintelui său pentru munca lor productivă din timpul în care eram deputat european şi pentru cooperarea pe care mi-au arătat-o din momentul în care am avut onoarea de a fi numit şi confirmat în funcţie de către Parlament, pe post de comisar european pentru transport. Acest parteneriat fructuos, doamnelor şi domnilor, poate fi observat din nou şi astăzi şi de aceea trebuie să îi mulţumesc Parlamentului încă o dată, în special comisiei pentru transport, prezidată de dl Costa, pentru rapiditatea cu care s-au ocupat de propunerea Comisiei Europene privitoare la sloturile orare.
<P>
O serie de evenimente - criza economică, criza financiară, noul tip de virus al gripei A - agravează şi mai mult situaţia din industria transporturilor aeriene, iar această situaţie demonstrează cât sunt de urgente şi de indispensabile măsurile de suport, nu numai pentru companiile aeriene, ci de asemenea şi pentru angajaţii acestora.
<P>
În lumina acestor lucruri, împărtăşesc îngrijorarea dlui Costa. Propunerea Comisiei nu este o soluţie definitivă. Este poate o propunere care a avut ca scop să facă faţă unei situaţii de urgenţă, însă care va trebui mai apoi să fie reexaminată în detaliu pentru a reproiecta întregul sistem; de fapt, la data de 15 aprilie, ca răspuns la îngrijorările şi comentariile dlui Costa, l-am informat, în calitate de preşedinte al comisiei, că Directoratul General pentru energie şi transport al Comisiei pregăteşte deja prezentarea unei propuneri, cât de curând, pentru revizuirea regulamentului.
<P>
Norma pentru utilizarea sloturilor a fost deja suspendată de două ori în trecut pentru a contracara crizele. Este un răspuns global la o criză globală, un răspuns care, în mod clar, nu afectează unul sau două state membre, ci afectează sistemul de transport aerian din întreaga Uniune Europeană şi, în alte circumstanţe grave - atacurile de la 11 septembrie şi criza SRAS (sindromul respirator acut sever) - s-au luat măsuri similare. Criza care a lovit în prezent industria transporturilor aeriene este probabil mai gravă decât acestea şi, până în acest moment, nu avem indicii despre momentul în care vom începe să vedem îmbunătăţiri.
<P>
Realitatea este că traficul este în declin continuu. Suspendarea regulii "foloseşte sau pierzi” pentru sezonul estival va aduce beneficii tuturor companiilor, europene sau de altă provenienţă, fără nicio discriminare, după cum au indicat IATA şi alte companii din afara spaţiului european. Sunt sigur că această măsură, care va fi pentru o perioadă de timp limitată şi care este o excepţie - suspendarea va intra de fapt în vigoare începând cu data de 29 martie şi până în data de 26 octombrie a anului curent, pentru a permite apoi sloturilor orare să fie reţinute pentru perioada estivală a anului următor - va oferi un moment de respiro tuturor companiilor, permiţându-le să facă faţă scăderii cererii.
<P>
Va preîntâmpina de asemenea situaţii paradoxale, cum ar fi cazul actual, în care companiile sunt forţate să efectueze zboruri fără pasageri pentru a nu îşi pierde sloturile, lucru pe care îl consider a fi complet inacceptabil, nu numai dintr-o perspectivă ecologică, ci este un lucru dăunător şi pentru resursele financiare ale companiilor aeriene - şi ştim că atunci când un sector se află în dificultate, acelaşi lucru se întâmplă şi angajaţilor acesteia.
<P>
Sunt convins că această măsură este necesară şi urgentă, de aceea nu pot să nu susţin compromisul la care au ajuns Parlamentul şi Consiliul, care va da posibilitatea ca propunerea să fie adoptată imediat. Din acest motiv, aş dori să îi mulţumesc din nou preşedintelui comisiei pentru transport şi întregului Parlament.
<SPEAKER ID="051" NAME="Georg Jarzembowski">
în numele Grupului PPE-DE. - (DE) Dle preşedinte, dle Tajani, doamnelor şi domnilor, Grupul Partidului Popular European (Creştin-Democrat) şi al Democraţilor Europeni susţine suspendarea unică a normei utilizării minime de 80% pentru drepturile de decolare şi aterizare în aeroporturi, acordată companiilor aeriene pentru programul de zbor din vara lui 2010 şi îi mulţumim raportorului, dl Costa, pentru tratarea rapidă şi eficientă a acestui dosar.
<P>
Suspendarea oferă acum posibilitatea companiilor aeriene de a elimina zborurile în conformitate cu cererea în scădere, dincolo de limita planificată a utilizării minime, fără a-şi pierde drepturile de decolare şi aterizare pentru sezonul următor. După părerea mea, acest lucru este justificat o singură dată, pentru o singură perioadă, aşa cum a precizat vicepreşedintele, deoarece a existat un colaps imprevizibil al numărului pasagerilor, cauzat de criza financiară şi economică internaţională şi deoarece companiile aeriene nu pot prevedea încă evoluţia numărului pasagerilor în viitor. Suspendarea ajută de asemenea la protejarea mediului înconjurător, deoarece companiile aeriene ar putea să se simtă obligate să piloteze avioane pe jumătate goale numai pentru a-şi păstra sloturile orare.
<P>
Dle preşedinte, dle vicepreşedinte, iniţial, Grupul PPE-DE a respins regulamentul propus tot de dumneavoastră, de a da posibilitatea Comisiei, fără o codecizie reală din partea Parlamentului, să solicite suspendarea regulii în mod simplu, prin procedura de comitologie. Credem că, dacă intenţionaţi să faceţi o astfel de propunere pentru planul de zbor din timpul iernii, Parlamentul va trebui să o examineze cu atenţie, deoarece va trebui să luăm în calcul cu mai multă atenţie interesele numeroaselor tipuri diferite de companii aeriene, precum şi interesele aeroporturilor şi pasagerilor. Spunem "da” unei suspendări unice, însă "nu” posibilităţii de prelungire fără implicarea Parlamentului.
<P>
Cu toată sinceritatea, cred că, în condiţiile în care se pare că gripa porcină nu este la fel de virulentă aşa cum ne temeam la început, companiile aeriene vor trebui, în cele din urmă, să poată anticipa la ce număr de pasageri şi legături să se aştepte în decursul anilor următori. Trebuie să ne aşteptăm ca companiile aeriene să prezinte planuri realiste, astfel încât aeroporturile să aibă posibilitatea de a oferi sloturile orare nefolosite altor companii aeriene. Trebuie să fie în interesul nostru ca aeroporturile să poată să îşi folosească capacităţile în interesul clienţilor lor, pasagerii. Am un alt comentariu privitor la noua şi fundamentala revizuire a directivei privind sloturile orare. Consider că sloturile aparţin publicului şi nu aeroporturilor sau companiilor aeriene şi, de aceea, trebuie să acordăm o atenţie deosebită acestui aspect în viitor.
<P>
Dle preşedinte, doamnelor şi domnilor, deoarece această dezbatere, această sesiune plenară şi activitatea mea parlamentară se apropie de final, permiteţi-mi să extind mulţumirile mele sincere şi asupra colegilor mei din Comisia pentru transport şi turism şi din secretariatul Comisiei pentru transport şi turism, precum şi preşedintelui Comisiei pentru transport şi turism şi vicepreşedintelui Comisiei, cât şi întregii sale echipe din cadrul DG TREN. Am petrecut ultimii cinci ani muncind împreună în interesul cetăţenilor Uniunii Europene. Vă voi ţine pumnii pentru ca următorii cinci ani să vă aducă în continuare aceste lucruri. Comisia pentru transport şi turism este o comisie importantă şi vă mulţumesc pentru cooperarea excelentă.
<SPEAKER ID="052" NAME="Preşedintele">
Vă mulţumesc, dle Jarzembowski, şi vă doresc mult noroc şi fericire în anii ce vor veni şi în eforturile dumneavoastră viitoare.
<SPEAKER ID="053" NAME="Brian Simpson">
în numele Grupului PSE. - Dle preşedinte, aş dori să îi mulţumesc preşedintelui nostru, Paolo Costa, nu numai pentru că a elaborat acest raport, ci şi pentru munca sa în calitate de preşedinte al comisiei din timpul ultimei perioade parlamentare. Îi suntem foarte îndatoraţi pentru munca sa.
<P>
Acest raport este un microcosmos al muncii dlui Paolo Costa, deoarece este un raport care arată în mod clar că este adesea nevoie de înţelepciunea lui Solomon, alături de abilităţile diplomatice ale Naţiunilor Unite, pentru abordarea unor astfel de detalii tehnice precum "foloseşti sau pierzi” în cazul sloturilor orare. Preşedintele nostru a fost un foarte bun Solomon şi un foarte bun diplomat al Naţiunilor Unite în tot acest timp.
<P>
Însă, din nou, industria aviaţiei civile şi-a demonstrat capacitatea de a fi dezbinată cu privire la această problemă importantă, marile companii aeriene vociferând pentru a obţine o suspendare, în timp ce companiile aeriene low cost şi aeroporturile nu solicită nicio suspendare. Ceea ce mă preocupă este faptul că marile companii aeriene, susţinute de diferitele lor alianţe, nu vor fi mulţumite de o singură suspendare, ci vor mai cere şi altele şi, cunoscând influenţa nesănătoasă, nedemocratică pe care o exercită unele dintre ele asupra acestui Parlament şi asupra parlamentelor naţionale, cred că ziua de astăzi marchează un simplu început al unui proces şi nu un sfârşit, din nefericire.
<P>
Grupul meu va susţine compromisul propus de raportorul nostru şi adoptat de Comisia pentru transport şi turism, însă subliniez faptul că această suspendare, după cum menţionează adesea colegul meu Georg Jarzembowski, clauza "foloseşti sau pierzi”, este unică pentru o singură perioadă şi nu reprezintă o undă verde pentru suspendări ulterioare. Dacă Comisia simte că este nevoie de alte suspendări, atunci acestea trebuie să fie parte a unei reglementări revizuite, implicând în totalitate Parlamentul şi respectând în întregime drepturile acestui Parlament. Este un "da” pentru dezbatere, este un "da” pentru cooperare, însă este un "nu” pentru comitologie.
<P>
Recunosc starea periculoasă cu care se confruntă industria aviatică şi companiile aeriene, în special. De asemenea, înţeleg că sloturile nu se referă doar la decolare şi la aterizare. Au devenit garanţii de capital în înregistrările financiare ale companiilor aeriene, iar raportorul nostru are dreptate când declară că acest aspect trebuie să fie reanalizat în viitor.
<P>
Suspendarea clauzei "foloseşti sau pierzi” nu va afecta aeroportul Heathrow din Londra, nici pe cele din Frankfurt, Paris Charles de Gaulle sau din Amsterdam - Schiphol, ci va afecta aeroporturile regionale care deservesc aceste centre, deoarece aceste rute vor fi suspendate de companiile aeriene. Ceea ce nu ar trebui să uite companiile aeriene este că mai există şi alte părţi interesate, în afară de ele, care vor fi afectate de această suspendare.
<P>
Deoarece situaţia economică nu este bună şi deoarece recunoaştem nonsensul pilotării unor avioane goale, îl vom susţine pe raportorul nostru cu această ocazie, însă sper că opoziţia noastră la acest aspect a fost notată, ca referinţă ulterioară, nu numai în cadrul acestei Camere, ci şi de către industria aviatică în ansamblul ei.
<P>
În fine, în calitate de coordonator socialist, le mulţumesc tuturor celor din echipa mea şi, de asemenea, colegilor mei coordonatori din alte grupuri pentru munca excelentă şi cooperarea pe care am împărtăşit-o în timpul ultimilor cinci ani. Extind de asemenea aceste mulţumiri comisarului Tajani şi a echipei sale pentru timpul în care s-a aflat în funcţia de Comisar pentru transporturi.
<SPEAKER ID="054" NAME="Erminio Enzo Boso">
în numele Grupului UEN. - (IT) Dle preşedinte, doamnelor şi domnilor, este prima dată când iau cuvântul în acest plen. Este, totuşi, prima dată, deoarece sunt un membru nou şi am văzut lucruri care nu îmi plac, şi anume că dl Costa a luat o decizie alături de comisia sa şi aflăm apoi că sunt în curs înţelegeri paralele. Pot fi chiar pe faţă, dar aceste decizii făcute totuşi în afara comisiei...
<P>
Se spune că există democraţie în Europa. Nu cred acest lucru, dle preşedinte. Democraţia ar însemna transparenţă, însă a existat puţină transparenţă în ceea ce îl priveşte pe dl Costa, în ceea ce priveşte cetăţenii din sectorul aviatic, oamenii, aeroporturile şi lucrătorii.
<P>
Se presupune că vorbim despre liberalizare, însă de fapt ne confruntăm cu un monopol. Spun acest lucru din cauza plecărilor din aeroporturile Linate şi Malpensa, care sunt monopolizate de Alitalia şi Air France. Să luăm de exemplu Linate, care se află într-o perioadă grea, cu 160 000 de posturi în dificultate. Să lăsăm Linate să fie congestionat pentru a ţine cont de aeroportul Frosinone, susţinut de subsecretarul Letta? Atunci mă întreb dacă această lipsă de servicii este furnizată din cauză că Alitalia nu are avioane destule pentru a acoperi aceste servicii şi aceste ore de lucru? Atunci, de ce nu le alocăm altor companii care pot furniza servicii?
<P>
Dl Costa a afirmat în mod corect că "Încercăm să facem tot ce ne stă în putinţă”. Sunt conştient că ar putea exista persoane care nu îl plac pe dl Costa - nu este cazul meu - însă nu trebuie, şi nu îl vor trata cu o astfel de lipsă de respect.
<P>
Vedeţi, dle preşedinte, în acest moment ne confruntăm... Iată, Linate are 126.000 pe lista de aşteptare, în timp ce Alitalia-Air France nu doresc să facă aceste călătorii. Totuşi, aeroporturile trebuie să supravieţuiască. Trebuie să reducă din costurile de zbor. De ce, de vreme ce vorbim despre dreptul public la sloturile orare de zbor, nu începem să învăţăm cum să lucreze Alitalia, Air France şi multe alte companii aeriene?
<P>
Aşadar, în această privinţă, nu vreau să existe niciun oportunism electoral. Vedeţi, dle preşedinte, aceste sisteme sunt cunoscute sub denumirea de "lobby”-uri în Europa, în timp ce în Italia noi le numim "entităţi economice”, "mafia”, "camorra” şi "ndrangheta”.
<SPEAKER ID="055" NAME="Johannes Blokland" LANGUAGE="NL">
Dle preşedinte, dle Tajani, dle Costa, aceasta va fi contribuţia mea finală la o dezbatere din Parlamentul European, după o perioadă de cincisprezece ani. Pentru mine, aceasta reprezintă, aşadar, o contribuţie foarte specială şi una pe care o fac într-o dezbatere specială, o dezbatere care are ca temă suspendarea timp de şase luni a regulamentului cu privire la aşa-numitele "sloturi orare ale aeroporturilor”.
<P>
De-a lungul ultimilor ani, am încercat să promovez o politică verde în domeniul transporturilor, pentru a asigura viitorul sectorului transporturilor. Cred că, cu ocazia acestui raport, am reuşit să facem acest lucru. Scăderea pragului de la 80% la 75% nu ne va rezolva problemele. Chiar dacă îl scădem, companiile aeriene nu vor lua încă în calcul posibilitatea de a pune capăt practicii de a zbura cu avioanele goale.
<P>
Din fericire, totuşi, compromisul la care am ajuns oferă soluţii care sunt, în primul rând, bune pentru mediul înconjurător, însă oferă şi susţinere pentru sectorul aviatic, care a fost grav afectat de criza economică. În acest dosar, cred că va trebui să conchidem că este ceva în neregulă cu legislaţia actuală privitoare la sloturile orare ale aeroporturilor. Atâta vreme cât aceste sloturi rămân într-atât de lucrative încât este rentabil să pilotezi avioane goale, legislaţia actuală nu va introduce nicio diferenţă.
<P>
Pentru acest motiv, sunt bucuros să constat că textul indică că orice suspendare suplimentară a sistemului sloturilor va garanta o schimbare completă a legislaţiei. Desigur, vom avea nevoie atunci de două dosare diferite, astfel încât să se poată întreprinde rapid orice acţiune urgentă necesară şi astfel încât să ne asigurăm că a existat destul timp pentru a se face o revizuire cuprinzătoare. Aş fi interesat să aud confirmarea din partea comisarului Tajani dacă se va lua sau nu în considerare această ultimă supoziţie.
<P>
Dle preşedinte, acum aş dori să închei atât acest discurs, cât şi munca mea din acest Parlament. A fost întotdeauna o plăcere să lucrez cu colegii mei din Comisia pentru transport şi turism şi aş dori să le mulţumesc tuturor colegilor mei membri pentru aceasta şi, mai ales, preşedintelui Costa, pentru raportul său, pe care îl discutăm în momentul de faţă, cât şi pentru disponibilitatea sa de a colabora în vederea ajungerii la un compromis raţional cu privire la sloturile din aeroporturi.
<SPEAKER ID="056" NAME="Preşedintele">
Vă mulţumesc, dle Blokland. Vă doresc, la rândul meu, mult noroc şi fericire în ceea ce întreprindeţi pe viitor în afara Parlamentului.
<SPEAKER ID="057" NAME="Luca Romagnoli" AFFILIATION="NI">
(IT) Dle preşedinte, doamnelor şi domnilor, mi se pare întru totul adecvat ca scutirea de la legea comunitară actuală să le permită companiilor aeriene să îşi reţină sloturile orare.
<P>
Se propune ca această scutire să soluţioneze o criză care este evidentă pentru toată lumea şi pe care am discutat-o de multe ori. Ar trebui să ne amintim de asemenea, că aceasta este o scutire care poate într-un anumit mod, şi cred că acest lucru este pozitiv, să pericliteze preluarea de către companiile din ţările terţe care, spre deosebire de transportatorii comunitari, au adesea posibilitatea de a beneficia de ajutor din partea statului şi de alte ajutoare şi cred că şi acest lucru trebuie luat în considerare.
<P>
În rest, simpatiile mele sunt în întregime sociale, iar susţinerea mea pentru această iniţiativă ar trebui văzută în această lumină. Sunt bucuros să spun că cei care, pe de altă parte, sunt liberalişti confirmaţi, trebuie să adopte, de această dată, o abordare complet opusă; cine ştie, este posibil să îşi revizuiască atitudinea, lucru pe care aş fi foarte bucuros să îl constat.
<P>
Aşadar, profit de această ocazie - acesta va fi ultimul meu discurs din această sesiune şi este puţin probabil să mă mai întorc aici pentru următorul mandat parlamentar - pentru a le mulţumi tuturor, acelor membri care, fără nicio ezitare, mi-au permis să lucrez cu ei şi care mi-au acordat astfel, fără nicio îndoială, o experienţă incomparabilă, atât din punct de vedere personal, cât şi politic.
<P>
Vă doresc toate cele bune şi aş dori în special să le mulţumesc colegilor mei din Comisia pentru transport şi turism, preşedintelui Costa, comisarului Tajani şi tuturor membrilor din acest plen, şi aş dori să închei cu un apel la mai multă transparenţă, pe care sper că o va oferi cu adevărat următorul Parlament, deoarece am votat pentru transparenţă cu privire la situaţia stagiarilor, a asistenţilor şi a multor altor colegi de-ai noştri, dar din nefericire mai trebuie încă să se materializeze. Mai presus de toate, aş dori să subliniez că ar trebui să oferim mai multe în termeni de - închei acum, dle preşedinte - transparenţă, cu privire la munca pe care o înfăptuim aici, de vreme ce acoperirea din mass-media, mai ales în majoritatea presei din Italia, este demagogică şi în întregime absurdă.
<P>
Listele de prezenţă ar trebui făcute publice, iar informaţiile privitoare la lucrările fiecărui membru în parte ar trebui să fie publicate oficial de către Parlamentul European.
<SPEAKER ID="058" NAME="Preşedintele">
Vă mulţumesc, dle Romagnoli, şi vă doresc mult succes în munca dumneavoastră viitoare.
<SPEAKER ID="059" NAME="Reinhard Rack" AFFILIATION="PPE-DE">
(DE) Dle preşedinte, au fost spuse deja toate lucrurile importante care trebuiau să fie spuse cu privire la acest text important referitor la transportul aerian şi la oamenii care depind de acesta, fie în calitate de angajaţi, fie de pasageri. Însă nu şi de către mine. Aşadar, am ales în mod deliberat să nu repet ceea ce s-a spus deja, însă aş dori să profit de ocazie pentru a preciza ceva despre criză.
<P>
Dle Tajani, aţi indicat faptul că aceasta nu a fost prima şi, din nefericire, nu va fi nici ultima criză din industria aviatică cu care noi, precum şi industria aviatică, va trebui să ne confruntăm. Este normal că reacţionăm repede în astfel de situaţii critice şi încercăm să găsim soluţii rezonabile. Am reuşit să facem aceasta. Însă nu ar trebui să ascundem faptul că criza a fost folosită uneori, încă mai este folosită şi va fi folosită ca pretext pentru a organiza regulamente care nu servesc industria aviatică sau oamenii, ci interesele specifice.
<P>
În cadrul directivei privind refuzul la îmbarcare, cu formularea sa oarecum imprecisă cu privire la problema "circumstanţelor extraordinare”, am acordat companiilor aeriene posibilitatea de a interpreta această noţiune în mod vast. Este exact ceea ce fac - pe cheltuiala pasagerilor. În această directivă, am neglijat impunerea de amenzi pentru întârzieri. Mai ales în ultimele săptămâni şi luni, companiile aeriene au exploatat faptul că nu trebuie să plătească pentru întârzieri, ci trebuie doar să le garanteze pasagerilor drepturi minime - din nou, pe cheltuiala pasagerilor. Nu ar trebui să facem aceeaşi greşeală din nou.
<P>
De aceea, solicit ca, în următorul mandat parlamentar, dumneavoastră, sau cei care vor prelua acest dosar, să înainteze o propunere pentru schimbarea acestui text juridic.
<P>
Din altă perspectivă, aceasta este şi pentru mine ultima zi de şcoală din acest plen, la fel ca pentru mulţi colegi membri. În prima zi de şcoală, se primeşte de obicei un ghiozdan. Poate că în ultima zi aici vom avea pungă cu dulciuri. Dle Tajani, doresc să cer o "bombonică”. Vă rog să soluţionaţi nonsensul pe care l-am creat în acel moment cu regulamentul privind lichidele şi verificările de securitate din aeroporturi, cât de curând posibil. Acest regulament nu a fost în folosul nimănui şi nu a protejat pe nimeni. Nu a cauzat decât furie. Doar pentru că nimeni nu este destul de curajos şi de hotărât pentru a le spune oamenilor aceasta şi pentru a realiza abrogarea, încă mai suferim din cauza acestui regulament îngrozitor. Vă rog să umpleţi ghiozdanul şi să eliminaţi acest nonsens.
<P>
Vă mulţumesc cu sinceritate tuturor celor cu care am avut privilegiul de a lucra în ultimii ani.
<SPEAKER ID="060" NAME="Preşedintele">
Vă mulţumesc, dle Rack. Vă asigur că plenul vă va simţi lipsa şi vă dorim toate cele bune în viitor.
<SPEAKER ID="061" NAME="Gilles Savary" AFFILIATION="PSE">
(FR) Dle preşedinte, l-am ascultat acum câteva momente pe dl Boso şi nu subestimez faptul că există cazuri speciale, mai ales în Italia, în care ar fi preferabil în prezent să vedem cum se deschid sloturile orare. Totuşi, cred că trebuie să ne păstrăm sângele rece şi să recunoaştem că criza afectează sectorul aviatic mai rapid şi mai profund ca oricând. Este fără îndoială unul dintre primele sectoare care au fost afectate de reducerile bugetare - bugetele corporatiste, în termeni de călători în scopuri de afaceri şi bugetele familiale, în termeni de persoane care pleacă vara în vacanţă. Cealaltă opţiune ar fi fost să deschidem în totalitate sloturile, ceea ce ar fi avut ca rezultat, după toate probabilităţile, un scenariu în care companiile aeriene cele mai puternice îşi întorc înapoi avioanele goale care folosesc cele mai bune sloturi, îşi abandonează cele mai profitabile sloturi de planificare spaţială şi în care companiile aeriene low cost, care au un model economic diferit, profită de acesta pentru a vinde câteva sloturi.
<P>
Pe scurt, aceasta ar fi fost o redistribuire a rolurilor în cele mai rele circumstanţe. Nu ar fi avut nimic în comun cu economia reală, cu o piaţă funcţională; mai degrabă, ar fi jucat un rol în dumpingul social sau în apărarea poziţiilor dobândite, în cazul celor mai puternice companii aeriene. De aceea, cred că acest moratoriu este soluţia cea mai puţin rea, cu condiţia să fie numai temporară, ca evenimentele şi impactul crizei să fie monitorizate îndeaproape, ca progresele să fie prezentate în faţa Parlamentului şi să deschidem piaţa sloturilor în timp ce ne dedicăm timpul şi în vederea efectuării unei schimbări de politică şi a consolidării unei noi politici în Uniunea Europeană.
<P>
Acesta este discursul meu final în faţa acestui plen. Este un privilegiu deosebit, după 10 ani de lucru în aceeaşi comisie, să iau cuvântul la ceea ce este practic sfârşitul mandatului parlamentar, într-una dintre ultimele dezbateri, şi să fac acest lucru alături de prieteni. Aş dori să spun că a fost o plăcere pentru mine să lucrez cu personalităţi aşa de puternice şi de strălucite; nu voi uita această experienţă. Această comisie este una de elită, cred că trebuie să precizez acest lucru. A făcut o muncă remarcabilă; este o onoare acordată muncii Parlamentului şi a Parlamentului European. Aş dori să le mulţumesc tuturor colegilor mei, din toate grupurile politice. Nu cred că mă voi mai bucura vreodată de o altă experienţă la fel de bogată, onestă, sinceră şi profund politică, precum aceasta.
<P>
Aş dori de asemenea să îi spun dlui Tajani că îl felicit pentru că a acceptat un mandat şi un portofoliu atât de dificile, precum cel al transporturilor, în timpul acestei legislaturi, şi aceasta deoarece răbdarea şi timpul sunt factorii care fac ca o persoană să fie competentă aici, aşadar merită să îi fie realocat acest portofoliu în timpul următorului mandat al Comisiei. Doamnelor şi domnilor, vă mulţumesc pentru tot.
<SPEAKER ID="062" NAME="Preşedintele">
Vă mulţumesc, dle Savary. Unul dintre lucrurile pe care le-aţi spus despre Comisie demonstrează perfect calităţile dumneavoastră şi efortul pe care l-aţi depus în munca dumneavoastră din cadrul Parlamentului. Sunt sigur că în viitor veţi beneficia de experienţe la fel de bogate.
<SPEAKER ID="063" NAME="Ryszard Czarnecki" AFFILIATION="UEN">
(PL) Dle preşedinte, iau cuvântul imediat după dl Rack şi dl Savary şi aş dori să le mulţumesc amândurora pentru munca lor din cadrul Parlamentului European. Nu ştiu dacă acesta va fi ultimul meu discurs aici. Depinde de alegerile care vor urma.
<P>
Doamnelor şi domnilor, astăzi discutăm ceva interesant, deoarece arată confruntarea dintre interesele absolut fundamentale ale companiilor aeriene şi interesele consumatorilor şi pasagerilor. Într-un moment de criză, companiile aeriene se salvează solicitând ca aceste limite, aşa cum am spus aici, să fie prelungite şi anul viitor. Dacă ajutăm companiile aeriene în această privinţă, şi cred că acest lucru ar fi rezonabil, nu trebuie să facem acest lucru pe cheltuiala pasagerilor. Este o situaţie foarte periculoasă aceea în care companiile aeriene tratează într-adevăr această problemă ca pe un pretext şi anulează zborurile fără teamă de urmări.
<P>
Alături de dl Rack, cred că ar trebui să ridicăm restricţiile privitoare la grupurile de pasageri, deoarece situaţia devine din ce în ce mai suprarealistă şi este foarte iritantă. Aş dori să profit de ocazie pentru a-l felicita pe comisarul Tajani pentru munca sa excelentă.
<SPEAKER ID="064" NAME="Timothy Kirkhope" AFFILIATION="PPE-DE">
Dle preşedinte, după ce am auzit de la un număr de vorbitori că nu vor mai fi alături de noi după următoarele alegeri, sper că electoratul britanic îmi va da posibilitatea de a mă întoarce aici pentru un alt mandat. Aceasta este ultima dată când voi vorbi în această funcţie, în Cameră: voi fi relocat în timpul schimbărilor. Aş dori să îl felicit în mod special pe dl Jarzembowski pentru munca pe care a depus-o în numele nostru, al tuturor celor din comisie, şi să îi mulţumesc dlui Tajani, cât şi dlui Costa, pentru că ne-au prezentat această problemă.
<P>
Dezbaterea suspendării regulii 80/20 este foarte importantă, însă aceasta nu poate fi decât o măsură pe termen scurt şi nu trebuie să i se permită să devină parte a politicii aviatice pe termen lung. Aspectele pozitive sunt evidente: ajutarea transportatorilor, mai ales a companiilor naţionale de transport aerian, să treacă de declinul economic din momentul de faţă; de asemenea, interzicerea zborurilor efectuate cu avioane goale pentru îndeplinirea obligaţiilor privind sloturile orare este bună pentru mediul înconjurător. Însă soluţia nu rezidă în acest lucru şi nu trebuie să devină permanentă.
<P>
Problemele curente sunt legate de prăbuşirea financiară actuală, însă ar fi greşit să se pretindă că criza din sectorul aviatic derivă numai din acest lucru. Sănătatea unora dintre companiile naţionale de transport aerian a fost precară timp de un anumit număr de ani şi acestea trebuie să ia în calcul cu grijă modelele de afaceri în viitor. Trebuie să fie entităţi economice viabile, nu organizaţii cu privilegii speciale, iar pentru mine sau pentru colegii mei, recurgerea la măsuri protecţioniste nu este în general acceptabilă.
<P>
Desigur, vom susţine Comisia în această privinţă. Însă nu susţin utilizarea unei proceduri simplificate în viitor şi cred că ar fi o idee bună să organizăm o audiere cu privire la Directiva privind alocarea sloturilor, poate în toamnă sau în iarnă, când ne vom întoarce. Trebuie să găsim măsuri pentru a stabili stimulente bazate pe piaţă pentru companiile aeriene şi aeroporturi. În momentele de dificultate, eficienţa şi inovaţia trebuie răsplătite - sunt un susţinător al aeroporturilor regionale mai ales.
<P>
În final, haideţi să menţionăm doar starea precară a piloţilor: suspendarea clauzei "foloseşti sau pierzi” poate face ca unii piloţi să îşi piardă slujba. Vorbesc în calitate de pilot: aş dori să rog Comisia să explice de ce asociaţiile de piloţi nu au fost consultate în această privinţă, şi ar putea confirma că îngrijorările piloţilor şi ale altor oameni care activează în această industrie vor fi luate în totalitate în calcul?
<SPEAKER ID="065" NAME="Emanuel Jardim Fernandes" AFFILIATION="PSE">
(PT)Dle preşedinte, dle Tajani, doamnelor şi domnilor, Comisia Europeană a adoptat, în regim de urgenţă, o propunere de modificare a Regulamentului (CEE) nr. 95/93 privind normele comune de alocare a sloturilor orare pe aeroporturile comunitare. Scopul principal al acestei propuneri este suspendarea normei 80/20 sau, cu alte cuvinte, să împiedice scoaterea la licitaţie a sloturilor achiziţionate anterior, în cazul în care nu au fost utilizate. Nu se intenţionează ca acesta să fie un principiu ad eternum, nici un drept de proprietate - după cum tocmai a spus preşedintele comisiei, dl Costa - ci o măsură temporară.
<P>
Această suspendare se bazează pe conştientizarea faptului că criza economică a dus la un declin generalizat în traficul aerian de pasageri şi de marfă, cu un impact substanţial asupra transportatorilor naţionali şi a altor sectoare economice, făcând ca această perioadă să fie nesigură din punctul de vedere al locurilor de muncă. Ca rezultat, avem datoria de a nu forţa companiile aeriene să opereze zboruri la costuri semnificative din punct de vedere economic şi ecologic pentru a-şi păstra sloturile. De aceea susţin suspendarea normei 80/20.
<P>
Acestea fiind spuse, trebuie să profit de această ocazie pentru a întreba dacă această abordare va fi suficientă pentru a răspunde în mod eficient la criza globală care afectează acest sector sau dacă, după cum cred, Comisia va stabili şi va propune un program de susţinere pentru acest sector, astfel încât să fie stabil şi să aibă posibilitatea de a se dezvolta după criză.
<P>
Ar trebui să ne amintim că multe companii aeriene, după cum este şi cazul companiei naţionale de transport aerian din ţara mea, după ce au depăşit anterior crize economice şi după ce s-au consolidat din punct de vedere financiar, acum se găsesc într-o situaţie de criză care va fi dificil de depăşit, o criză care nu a fost cauzată de ele şi de pe urma căreia suferă.
<P>
Dle Preşedinte, doamnelor şi domnilor, acesta este ultimul meu discurs din acest mandat legislativ şi ar putea fi şi ultimul pe ansamblu, în funcţie de ceea ce vor decide alegătorii. De aceea, nu aş putea să nu profit de această ocazie pentru a-mi exprima recunoştinţa pentru susţinerea şi cooperarea pe care le-am primit mereu de la colegii mei membri în modesta mea contribuţie la construirea unui proiect european şi a unui răspuns către cetăţeni.
<P>
De aceea, doresc să vă adresez mulţumirile şi recunoştinţa mea, în acest plen, dumneavoastră, dle preşedinte, vicepreşedintelui Tajani şi tuturor colegilor din grupul meu. Trebuie mai ales să îi menţionez pe aceia care au vorbit astăzi, aici - dl Simpson şi dl Savary - şi de asemenea pe acei membri care fac parte din alte grupuri, cum ar fi preşedintele comisiei noastre, dl Costa, cu care am avut plăcerea de a lucra pe marginea câtorva rapoarte şi de asemenea dlui Jarzembowski, pe care nu îl pot trece cu vederea. Dumnealui şi-a condus grupul în această zonă a transportului şi a fost mereu foarte cooperant, respingându-mi adesea ideile, însă spunându-mi că le-a înţeles, dând întotdeauna dovadă de multă eleganţă şi de un simţ deosebit al democraţiei.
<P>
Cel puţin aceasta este ceea ce voi lua cu mine acasă, pentru a lucra pentru ceea ce trebuie să fie o democraţie bună: democraţia respectului pentru pluralism şi pentru urmărirea scopurilor noastre comune.
<SPEAKER ID="066" NAME="Preşedintele">
Vă mulţumesc, dle Fernandes. Să sperăm că electoratul portughez apreciază capacitatea dumneavoastră de conducere la fel de mult ca şi noi şi că, într-adevăr, veţi fi reales în funcţie.
<SPEAKER ID="067" NAME="Marian-Jean Marinescu" AFFILIATION="PPE-DE">
Alocarea sloturilor este o problemă direct legată de insuficienţa capacităţilor aeroportuare, în special în aeroporturile mari. Criza economică şi scăderea relativă a traficului determinată de aceasta nu face decât să amâne, pe termen scurt, adevărata problemă, respectiv dificultăţile create de saturarea marilor noduri aeroportuare, precum şi de potenţiala saturare a aeroporturilor mici.
<P>
Avem datoria să găsim soluţii la problemele ivite pe moment, însă nu trebuie să pierdem din vedere rezolvarea problemelor de perspectivă. Parlamentul a solicitat Comisiei Europene un master plan coerent pentru creşterea capacităţilor aeroportuare. Un număr de aeroporturi europene au astfel de planuri, însă coordonarea lor la nivel european, în contextul cerului unic recent aprobat, este imperios necesară. Sunt convins că, prin crearea Observatorului European în noiembrie anul trecut, acest deziderat se va realiza în viitorul apropiat. Acest plan este esenţial pentru dezvoltarea durabilă a sectorului transporturilor aeriene, sector vital pentru economia europeană.
<P>
Problema sloturilor nu este doar o problemă europeană. Traficul de pe aeroporturile europene nu provine numai din Europa. Din acest motiv, chestiunea sloturilor trebuie să îşi găsească o rezolvare şi la nivel internaţional, cu sprijinul IATA, Eurocontrol şi al tuturor actorilor interesaţi din acest domeniu. De aceea, consider că recomandarea adresată astăzi Comisiei de către Parlament, de a reanaliza, în viitorul apropiat, impactul crizei asupra traficului aerian şi a de a revizui, în acest context, Directiva 95/93, reprezintă cea mai potrivită formulă pe care o putem propune în acest moment incert.
<P>
Fără o analiză atentă, riscăm să prejudiciem în mod nepermis atât principiul concurenţei, fundamental pentru economie, cât şi companiile aviatice emergente, a căror dezvoltare depinde încă, din păcate, de regula "utilizezi sau pierzi”. Cei care ar pierde sunt, în primul rând, pasagerii, şi acest lucru nu trebuie să se întâmple.
<SPEAKER ID="068" NAME="Nina Škottová" AFFILIATION="PPE-DE">
(CS) Dle preşedinte, doamnelor şi domnilor, după cum am putut deja auzi aici, transportul aerian este afectat de diferite situaţii critice, incluzând SRAS şi gripa mexicană. În acelaşi timp, s-a înregistrat o scădere dramatică a numărului pasagerilor. Aş dori să menţionez unul dintre factorii care pot juca un rol în scăderea numărului pasagerilor, şi anume calitatea şi capacitatea serviciilor din aeroporturi şi mai ales verificările de securitate. Trebuie să spun că nu sunt numai nedemne - de exemplu, scoaterea pantofilor şi mersul desculţ prin dispozitivul de securitate - ci, de asemenea, în termeni de igienă, reprezintă o răspundere şi un pericol pentru sănătate. Nu aş fi surprinsă dacă numărul pasagerilor ar fi scăzut din cauza fricii de infectare - temeri pe care mijloacele de informare le încurajează la momentul de faţă. Aşadar, aş dori ca Uniunea Europeană să aibă un control mai bun asupra igienei sau verificărilor de siguranţă din aeroporturi, astfel încât să îmbunătăţească starea de bine, siguranţa şi confortul pasagerilor. De vreme ce aceasta este ultima dată când iau cuvântul în faţa acestui plen, vă mulţumesc tuturor pentru cooperare şi vă doresc numai succese pe viitor.
<SPEAKER ID="069" NAME="Preşedintele">
Şi eu vă doresc fericire în viitor, dnă Škottová.
<SPEAKER ID="070" NAME="Miloslav Ransdorf" AFFILIATION="GUE/NGL">
(CS) Aş dori să spun că situaţia curentă este marcată, mai presus de toate, de discrepanţa între capacităţile tehnice care se îmbunătăţesc constant şi măsurile de securitate care le fac viaţa dificilă pasagerilor aeroporturilor şi personalului din acestea. Cred că este în interesul nostru, mai ales în situaţia de criză economică care se face simţită acum pe glob - şi probabil că toamna va aduce un alt val al acestei crize, un alt atac de insecuritate financiară - să facem tot ceea ce putem pentru a ne asigura că acest sector depăşeşte criza şi se extinde. Părerea mea este că aceia care au resurse şi nu le utilizează sunt meniţi să intre în declin. Aş dori ca Uniunea Europeană să evite o astfel de situaţie şi aş dori să ne aflăm în linia întâi a progresului în ceea ce priveşte sectorul transporturilor.
<SPEAKER ID="071" NAME="Antonio Tajani" LANGUAGE="IT">
Dle preşedinte, aş dori să vă mulţumesc dumneavoastră şi tuturor acelor membri care au luat parte la această dezbatere cu privire la o măsură temporară - şi aş dori să subliniez această natură temporară - în domeniul transportului aerian. Un lucru foarte important, aş dori, la rândul meu, să le mulţumesc tuturor celor care părăsesc Parlamentul pentru munca pe care au depus-o.
<P>
vicepreşedinte al Comisiei. - (FR) Aş dori de asemenea să îi mulţumesc dlui Savary, care nu se mai află în această Cameră. Îi împărtăşesc părerea; de aceea, sper să lucrez din nou cu domnia sa în anii ce vor urma, chiar dacă nu mai este deputat european.
<P>
vicepreşedinte al Comisiei. - (IT) Le mulţumesc cu sinceritate acelor membri care părăsesc plenul pentru ajutorul pe care l-au acordat Comisiei, pentru comentariile lor inteligente şi, de asemenea, pentru criticile înaintate. Parlamentul ar trebui să îşi îndeplinească rolul şi nimeni nu este mai convins de aceasta decât mine, deoarece cred că, fără contribuţia puternică din partea Parlamentului, instituţiile europene ar fi incomplete şi incapabile să oferea protecţia optimă pentru interesele cetăţenilor.
<P>
Din acest motiv, aş dori să îl reasigur pe dl Jarzembowski, care mi-a pus o întrebare referitoare la procedura de comitologie: compromisul, care are susţinerea deplină a Comisiei, prevede folosirea procedurii de codecizie cu privire la posibila reînnoire pentru sezonul de iarnă. Acest lucru este pur ipotetic deoarece, subliniez, măsura este temporară şi se aplică numai pentru şase luni. Totuşi, orice propunere viitoare de reînnoire trebuie să fie întotdeauna precedată de o evaluare a impactului, luându-se în calcul efectele asupra consumatorilor şi a concurenţei. Aceasta va fi de asemenea parte dintr-o revizuire generală a regulamentului privind sloturile orare, faţă de care mi-am asumat un angajament în faţa Consiliului, la solicitarea ministrului britanic al transporturilor, după cum am confirmat de multe ori în acest plen.
<P>
Totuşi, criza a necesitat această intervenţie urgentă. Într-adevăr, datele furnizate de Asociaţia europeană a aeroporturilor ne indică faptul că 80% din aeroporturile europene au fost martore la o reducere a traficului, în ianuarie, cu procente între 8% şi 10% cu privire la pasageri şi între 25% şi 30% cu privire la marfă. Prin urmare, este o situaţie dificilă. Şi eu împărtăşesc speranţa şi dorinţa exprimată de anumiţi membri că gripa actuală se va dovedi mai puţin gravă decât s-a crezut iniţial. Totuşi, nu putem ascunde faptul că propunerea de suspendare a zborurilor din întreaga Uniune Europeană către o ţară sau zonă unde s-a manifestat iniţial epidemia a fost pe agenda întâlnirii de săptămâna trecută a Consiliului miniştrilor de transport, precum şi pe cea a Consiliului miniştrilor sănătăţii. Ar putea aşadar să existe repercusiuni, însă nu s-a luat nicio decizie, de vreme ce situaţia nu a fost considerată destul de gravă. Totuşi, este clar că există o dezbatere în acest sector; unele echipaje au decis să nu zboare în zone cu cazuri raportate de gripă, ceea ce a cauzat o scădere suplimentară a numărului pasagerilor avioanelor.
<P>
Cred că, în ceea ce priveşte drepturile pasagerilor - de vreme ce reprezintă un subiect evidenţiat de mulţi membri cu influenţă - chestiunea principală este să menţinem legăturile şi frecvenţa în beneficiul direct al cetăţenilor şi abia apoi să depăşim criza. Stabilitatea şi sustenabilitatea financiară a companiilor noastre aeriene reprezintă parametri cheie pentru protejarea avantajelor pieţei interne şi, mulţumită pieţei interne, pasagerii au acces la o varietate de legături, rute şi preţuri fără precedent în Europa. Doresc ca pasagerii să aibă posibilitatea de a continua să se bucure de această posibilitate de a alege. În ceea ce priveşte reglementările în materie de supraveghere, trebuie să consolidăm monitorizarea şi punerea în aplicare a Regulamentului 261. În acest scop, Comisia va publica - permiteţi-mi să îi adresez aceasta dlui Rack - o comunicare privind aplicarea regulamentului în a doua jumătate a anului 2009. Pe baza acestei evaluări, vom trage concluziile privitoare la viitor.
<P>
În privinţa lichidelor, după cum ştiţi, am publicat deja fosta anexă secretă din spatele acestei măsuri şi mulţumită utilizării unor tehnologii noi şi mai eficiente din punctul de vedere al siguranţei, sperăm să avem posibilitatea de a revizui situaţia înainte de 2010. Am fost foarte sceptic în privinţa aspectului lichidelor când eram deputat european, rămân astfel în continuare şi astăzi şi lucrez în mod special pentru a atinge acest obiectiv. În ceea ce priveşte îngrijorările exprimate de alţi membri cu privire la anumite aeroporturi care ar putea întâmpina probleme ca urmare a acestei măsuri - mă refer mai ales la un aeroport european care este parte a unuia dintre proiectele prioritare ale UE, aeroportul Malpensa - pot oferi unele informaţii cu privire la companiile aeriene, altele decât Alitalia-Air France. Permiteţi-mi să vă citesc câteva statistici: în aeroportul Malpensa, o companie aeriană germană, Lufthansa, a avut 8 741 de sloturi orare în 2008, iar la data de 24 martie 2009 a avut 19 520, ceea ce înseamnă o creştere a capacităţii cu mai mult de 100%. De asemenea, la Malpensa, o companie aeriană low cost, easyJet, a deţinut 15 534 de sloturi în 2008, iar la data de 24 martie 2009, a avut 22 936, o creştere semnificativă, reprezentând o majorare cu 47% a capacităţii. Este un fapt bine cunoscut că noua companie aeriană Lufthansa Italia are planuri, aşa cum putem citi pe site-ul internet al respectivei companii aeriene, aceste informaţii fiind aşadar de domeniul public, de a-şi extinde reţeaua cu noi zboruri de la Milano la Roma şi către oraşele Napoli şi Bari, precum şi către alte oraşe europene - Barcelona, Bruxelles, Bucureşti, Budapesta, Lisabona, Madrid şi Paris. Pot spune atunci cu siguranţă deplină că această măsură nu va cauza niciun rău - şi spun aceasta în calitate de comisar european pentru transport - unui aeroport şi centru european precum Malpensa, care este inclus în proiectele prioritare ale Uniunii Europene.
<P>
Aş dori să închei mulţumindu-i din nou Parlamentului pentru această dezbatere, confirmând cele afirmate în discursul meu de mai devreme, ca răspuns la cele spuse de domnii Jarzembowski, Simpson şi Blokland, cu privire la angajamentul pe care mi-l asum astăzi, în calitate de comisar pentru transport - şi sper să am posibilitatea să fac din nou acest lucru ca viitor comisar pentru transport - cu privire la procedura de codecizie în problemele privitoare la sloturi. Unele dintre ideile înaintate, cum ar fi cele incluse de raportor în modificările sale iniţiale, merită să fie studiate îndeaproape în contextul viitoarei revizuiri a regulamentului privind alocarea sloturilor şi - repet - personalul Comisiei, căruia îi mulţumesc din nou pentru contribuţia valoroasă pe care a adus-o în aceste săptămâni de muncă dificilă, are intenţia de a face aceasta şi se află într-adevăr în procesul de elaborare al noului text. În acelaşi timp, după cum s-a stipulat în modificarea pe care o dezbatem astăzi, Comisia va veghea cu grijă pentru a analiza cum evoluează criza din sectorul aviatic şi va propune măsuri pentru combaterea acesteia, aşa cum va fi necesar şi adecvat, acordând o importanţă majoră protejării drepturilor pasagerilor. Voi face acest lucru nu numai în domeniul transportului aerian, ci de asemenea şi în transportul maritim, feroviar, cu autobuzul şi autocarul. Acesta este un angajament pe care ni l-am asumat: există măsuri legislative care sunt discutate în momentul de faţă. Sper că următorul mandat parlamentar va putea duce la bun sfârşit aceste măsuri, deoarece principalul nostru obiectiv rămâne totuşi îndeplinirea nevoilor oamenilor care aleg acest Parlament şi care, prin consensul acestui Parlament, se bazează pe Comisia Europeană, pe executivul comunitar.
<P>
Dle preşedinte, vă mulţumesc şi dumneavoastră, dle Costa, precum şi tuturor acelor membri care au luat parte la această dezbatere, pentru cooperarea lor productivă. Angajamentul pe care mi-l asum este de a continua să lucrez cu membrii acestui plen şi cu Comisia pentru transport şi turism pentru a mă asigura că instituţia democratică care îi reprezintă pe cetăţenii europeni poate juca un rol din ce în ce mai influent. Sper că, odată cu Tratatul de la Lisabona, următorul Parlament va putea să facă astfel încât vocea poporului european să fie auzită mai bine.
<SPEAKER ID="074" NAME="Paolo Costa" LANGUAGE="IT">
Dle preşedinte, doamnelor şi domnilor, cred că trebuie pur şi simplu să evidenţiem trei concepte. Mai întâi de toate, cu privire la chestiunea în discuţie, am ajuns la un compromis, iar un compromis trebuie respectat. Ştim că este un compromis la care au ajuns instituţiile care îşi respectă promisiunile. Este o măsură temporară şi nu va mai exista o a doua: dacă există o a doua măsură, aceasta trebuie să fie în cadrul unei analize şi a unei propuneri mai complete privind sloturile.
<P>
Încă două sugestii, pe care sper că le veţi considera utile: prima este să urmărim îndeaproape efectele acestei suspendări de vreme ce, în mod cert, va duce la o reducere a sloturilor şi aceasta înseamnă că unele sloturi şi, în consecinţă, unele companii aeriene, nu vor fi utilizate. Alegerea lucrurilor care trebuie făcute şi care nu, va reveni companiilor individuale. În viitor, cred că ar fi mai bine să considerăm că, dacă trebuie să reducem din nou această activitate, atunci ar trebui să existe un control public asupra acelei alegeri, mai degrabă decât să o lăsăm la latitudinea criteriului de profitabilitate al întreprinderilor individuale.
<P>
Sugestia finală este că, indiferent de existenţa sau nu a crizei, subiectul sloturilor trebuie să fie abordat cum se cuvine, pentru binele său. Restabilirea noţiunii de sloturi în sfera conceptului de bunuri publice a căror utilizare poate fi autorizată, însă nu poate deveni proprietatea companiilor este o chestiune fundamentală, deşi trebuie să fie abordată cu mare grijă, astfel încât să nu se transforme imediat într-un instrument care ameninţă viabilitatea multor companii aeriene de care depindem cu toţii. Vă mulţumesc tuturor, din nou, pentru cooperare.
<SPEAKER ID="075" NAME="Preşedintele">
Dezbaterea este închisă.
<P>
Votul va avea loc astăzi la ora 12.
<P>
Aceasta este şi ultima mea dezbatere în calitate de preşedinte în cadrul acestui mandat parlamentar şi aş dori să vă mulţumesc tuturor. Această dezbatere a fost oarecum ciudată, din cauză că trebuie să le spun la revedere şi noroc atât de multor colegi. Orice s-ar întâmpla, consider cred că va fi nevoie de multă muncă şi timp până ce noii sosiţi să ajungă la standardele celor care ne părăsesc acum.
<P>
Declaraţii scrise (articolul 142 din Regulamentul de procedură)
<SPEAKER ID="076" NAME="Christine De Veyrac  " LANGUAGE="FR">
Sunt încântată că s-a ajuns la o înţelegere cu privire la acest text care să permită îngheţarea problemei sloturilor de zbor în timpul sezonului estival.
<P>
A trebuit să acţionăm în mod rapid şi eficient, confruntaţi fiind cu o criză majoră care loveşte sectorul transportului aerian.
<P>
Este deja a treia oară când, ca urmare a unei reduceri semnificative a traficului aerian, Uniunea a trebuit să utilizeze acest mecanism automat de reînnoire a sloturilor.
<P>
După cum am descoperit recent, norma privind obligaţia de a umple 80% din sloturi, deşi necesară pentru echilibrul sectorului, este uneori departe de realitatea de pe piaţă.
<P>
Faptul că există avioane care decolează fără pasageri la bord nu are niciun sens dintr-o perspectivă ecologică sau economică.
<P>
Pe viitor, vom avea posibilitatea de a reflecta la modalităţi de relaxare a acestei norme, în timp ce vom lua în calcul situaţia aeroporturilor.
<P>
De asemenea, sunt mulţumită să observ că acest compromis negociat între Parlament şi Consiliu necesită efectuarea unei evaluări de impact cuprinzătoare, dacă este reînnoită îngheţarea sloturilor.
<P>
Textul pe marginea căruia votăm reprezintă o măsură de urgenţă, însă, dacă situaţia ar continua, ar trebui să analizăm nu numai situaţia companiilor aeriene, ci şi a consumatorilor şi a aeroporturilor.
<P>
(Şedinţa a fost suspendată la ora 11.23 în timpul votării şi reluată la ora 12.00)
<SPEAKER ID="079" NAME="Preşedintele">
Urmează să începem o votare mai degrabă specială, deoarece, pentru toţi cei care, la fel ca mine, urmează să părăsească Parlamentul, cred că acest moment final petrecut împreună va fi oarecum emoţionant. Voi profita de timpul rămas de la unii dintre colegii noştri deputaţi care au întârziat şi care acum se aşează, pentru a aduce un omagiu serviciilor Parlamentului, care s-au asigurat ca Turnul Babel al activităţii noastre să nu se prăbuşească niciodată.
<P>
(Aplauze puternice)
<P>
Îi mulţumesc şi Birgittei Stensballe şi tuturor celor din echipa sa; aprozilor, care se asigură că documentele ajung întotdeauna în locul potrivit, la momentul potrivit; tehnicienilor; secretarilor; şi traducătorilor. Mulţumesc, bineînţeles, interpreţilor, cărora le prezint scuzele mele cele mai umile. Ca preşedinte, sunt conştient de stresul pe care vi l-am provocat prin derularea foarte rapidă a subiectelor.
<P>
(Aplauze)
<P>
Ştiu că, în secret, speraţi ca recordul meu de 900 de amendamente votate în decurs de o oră să nu fie doborât niciodată!
<P>
Pentru a încheia, vă voi dezvălui un mic secret, în timp ce ultimii câţiva deputaţi se aşează. Probabil că vă întrebaţi cum ne clasificăm amendamentele: este amendamentul X, scris în limba letonă, mai apropiat de textul original în limba portugheză decât amendamentul Y, scris în limba slovenă? Cine este responsabil pentru această clasificare? Ei bine, răspunsul se află alături de mine. Acest domn are formidabila sarcină de a realiza această clasificare semantică. De ce i-o încredinţăm lui? Pur şi simplu deoarece Paul Dunstan vorbeşte 27 de limbi.
<P>
(Aplauze)
<P>
Cred că putem fi mândri cu toţii de calitatea şi devotamentul personalului nostru.
<SPEAKER ID="080" NAME="Gary Titley" AFFILIATION="PSE">
Dle preşedinte, iau cuvântul în conformitate cu articolul 145 pentru a face o declaraţie personală.
<P>
Ieri, în cursul dezbaterii cu Preşedintele Pöttering, dl Farage - în timpul predicii pe care a oferit-o Parlamentului - m-a acuzat că l-aş fi numit "reacţionar”. Trebuie să comunic Parlamentului că acest lucru este pe deplin adevărat - este un reacţionar!
<P>
(Râsete)
<P>
Aceasta nu este nimic faţă de comentariile pe care le-am primit prin email din partea membrilor partidului din care face parte. Am fost descris de către membrii Partidului Independenţei din Marea Britanie (UKIP) drept un "pedofil” şi un "răuvoitor gras”. Într-adevăr, când am avut o bombă în birou, membrii UKIP mi-au scris, iar dl Farage a dat publicităţii un comunicat de presă, comunicând, în esenţă, faptul că era ceea ce meritam. Recent, am primit emailuri de la UKIP prin care mi se comunica faptul că moştenitorul coroanei regale britanice este binecunoscut sub numele de "urechi mari”. Acest lucru vă spune tot ceea ce trebuie să ştiţi despre Partidul Independenţei Marii Britanii.
<P>
(Aplauze)
<SPEAKER ID="081" NAME="Preşedintele">
Declaraţia dvs. personală este desigur înregistrată, în conformitate cu Regulamentul nostru de procedură.
<P>
Dacă nu vă supăraţi, doamnelor şi domnilor, nu vom redeschide dezbaterea.
<P>
Vă voi acorda 30 de secunde, dar vă avertizez că vor fi doar 30 de secunde, ca gest de bunăvoinţă, deoarece acestea sunt cu adevărat ultimele câteva momente ale acestei legislaturi.
<SPEAKER ID="082" NAME="Michael Henry Nattrass" AFFILIATION="IND/DEM">
Dle preşedinte, aceasta nu era o solicitare de respectare a Regulamentului de procedură şi aproape tot conţinutul său comunica prostii. Membrii UKIP nu scriu acest gen de lucruri şi nu îşi irosesc cerneala pe tipul de persoane care susţin acest lucru. Acest lucru este absolut scandalos.
<SPEAKER ID="083" NAME="Preşedintele">
Aş dori să vă informez că aceasta a fost într-adevăr o solicitare de respectare a Regulamentului de procedură, în conformitate cu articolul 145 referitor la declaraţiile personale. Solicitarea dlui Titley de a lua cuvântul în faţa Camerei a fost pe deplin justificată.
