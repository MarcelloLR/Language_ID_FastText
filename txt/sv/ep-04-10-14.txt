<CHAPTER ID="1">
<SPEAKER ID="1" LANGUAGE="" NAME="" AFFILIATION="Vice talman">
<SPEAKER ID="2" LANGUAGE="" NAME="" AFFILIATION="(Sammanträdet öppnades kl. 9.05.)">
<P>
(1) 
<SPEAKER ID="3" LANGUAGE="FR" NAME="Poignant (PSE )." AFFILIATION="">
<P>
   – Herr talman! Jag skulle vilja ta upp vissa uttalanden som gjorts i Frankrike av en av ledamöterna i kammaren, Bruno Gollnisch. Låt mig ge några exempel på kommentarer som han gjort nyligen: ”Det finns ingen seriös historiker i dag som fullständigt ansluter sig till Nürnbergrättegångens slutsatser”, ”det är upp till historikerna att avgöra om gaskamrarna verkligen existerat” och ”jag ifrågasätter antalet offer för förintelsen”. Vi kan inte låta sådana kommentarer passera oemotsagda, och jag vill be er, herr talman, att hänskjuta frågan till presidiet. Dessa uttalanden från en parlamentsledamot är ett angrepp mot de värden som låg till grund för upprättandet av både själva EU och stadgan om de grundläggande rättigheterna, som ingår i det konstitutionella fördraget. Jag vill redan nu göra klart att om vi får en debatt om parlamentarisk immunitet till följd av det rättsliga förfarande som måste inledas, skulle jag förespråka att immuniteten hävdes. 
<SPEAKER ID="4" LANGUAGE="DE" NAME="Schulz (PSE )." AFFILIATION="">
<P>
   – Herr talman! Jag skulle vilja be er om något. I går beslutade talmanskonferensen, där både jag och Graham R. Watson deltog, att be parlamentets talman Josep Borrell att vidarebefordra de olika parlamentsutskottens skrivelser med resultatet av utfrågningarna till kommissionens ordförandekandidat José Manuel Barroso, så att han skulle kunna ta dem i beaktande och dra sina egna slutsatser. Jag läste i gårdagens kvällstidningar och i rapporter från nyhetsbyråerna i går kväll att José Manuel Barroso, trots att han ännu inte fått dessa skrivelser, redan uttalar sig om resultatet av utfrågningarna och säger att han inte är intresserad av skrivelsernas innehåll, och att han faktiskt ser sin kommission som helt och hållet lämplig och inte vill ändra på någonting. Jag skulle vilja be er, herr talman, att se till så att José Manuel Barroso förstår att min grupp inte längre tänker lyssna på den sortens prat. Om han vill vinna förtroendet hos den socialdemokratiska gruppen i Europaparlamentet, måste han ändra inställning till kammaren. Det här handlar faktiskt inte bara om Rocco Buttiglione, utan nu också om José Manuel Barroso själv. Jag skulle vilja be er, herr talman, att se till att José Manuel Barroso tillsammans med dessa skrivelser också får budskapet att vi förväntar oss en annan attityd från kommissionens ordförandekandidat. 
<SPEAKER ID="5" LANGUAGE="" NAME="Talmannen." AFFILIATION="">
<P>
   – Mina damer och herrar! Presidiet har sedan i går kväll undersökt den fråga som Bernard Poignant tog upp, och talmannens syn på saken ligger mycket nära den ni just gett uttryck för.
<P>
Martin Schulz anmärkning kommer givetvis att vidarebefordras till berörda organ. 
<SPEAKER ID="6" LANGUAGE="" NAME="" AFFILIATION="Sammansättning av utskott – Anslagsöverföringar:"/>
<SPEAKER ID="7" LANGUAGE="" NAME="Talmannen." AFFILIATION="">
<P>
   – Innan vi inleder debatten vill jag göra ett uttalande. Jag har från Marios Matsakis fått en skrivelse och ett rättsutlåtande gällande begäran från allmänna åklagaren i Cypern om upphävande av hans parlamentariska immunitet, som uppmärksammades av Europaparlamentet den 13 oktober 2004. I sin skrivelse ifrågasätter Marios Matsakis allmänna åklagarens behörighet att göra en sådan begäran. Skrivelsen har i enlighet med artikel 6.3 i arbetsordningen vidarebefordrats till utskottet för rättsliga frågor, det enda utskott som är behörigt att hantera sådana ärenden, för kontroll av allmänna åklagarens rätt att göra begäran. 
<SPEAKER ID="8" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är muntliga frågor till rådet och kommissionen om gemenskapens ordning med allmänna tullförmåner under tioårsperioden 2006–2015.
<P>
Jag hoppas att kommissionen ansluter sig till oss så snart som möjligt, och under tiden skulle jag vilja börja med att ge ordet till Luisa Morgantini, som ställt frågan. 
<SPEAKER ID="9" LANGUAGE="IT" NAME="Morgantini (GUE/NGL )." AFFILIATION="">
<P>
   – Jag hoppas att dagens debatt endast utgör början på ett givande och nödvändigt samarbete mellan institutionerna och mellan parlamentsutskotten i en fråga av högsta vikt för utskottet för utveckling, det utskott som jag – inte helt välförtjänt kanske – har äran att vara ordförande för och som jag företräder i dag.
<P>
Sedan gemenskapens ordning med allmänna tullförmåner inrättades 1971 har det blivit ett väsentligt instrument för EU:s utvecklingspolitik. Jag vill också betona det goda rykte som Europeiska gemenskapen åtnjuter tack vare att man var först med att ta detta system i bruk 1971. Systemet är i dag i praktiken fortfarande den största givaren när det gäller handelsmedgivanden till utvecklingsländer.
<P>
Vid granskningen av kommissionens meddelande utgick vi från principen att det huvudsakliga syftet med gemenskapens ordning med allmänna tullförmåner är, och framför allt måste fortsätta att vara, att sträva efter ekonomisk och social utveckling i de berörda länderna i den anda av internationell solidaritet som bör vara vägledande för EU:s utrikespolitik. I detta sammanhang välkomnar vi de målsättningar som fastställs i meddelandet, nämligen att förenkla systemen, inrikta förmånerna på de utvecklingsländer som bäst behöver dem och, framför allt, främja en hållbar utveckling.
<P>
Vi är väl medvetna om att dagens system måste genomgå betydande reformer om dessa mål skall kunna nås. Vi kan emellertid inte bortse från att alla förändringar av det nuvarande systemet kommer att få betydande konsekvenser för de länder som det i dag omfattar. Det kommer att finnas positiva effekter men också, såsom företrädare för olika länder påpekat, negativa effekter. Det är därför som Europaparlamentet velat delta i reformprocessen redan från början, för att se till att hänsyn tas till farhågor, åsikter och synpunkter i de berörda länderna.
<P>
Som jag ser det är denna demokratiska nödvändighet av ännu större betydelse den här gången, när kommissionen uppriktigt sagt tyvärr inte i tillräcklig utsträckning har samrått med de berörda parterna innan den lade fram sina förslag. Man måste å andra sidan ta hänsyn till att rådet vid sitt förra möte faktiskt såg till att samråda med Europaparlamentet.
<P>
De synpunkter jag ger uttryck för i dag, som ordförande för utskottet för utveckling, är därför endast preliminära, men de finns också med i det förslag som alla politiska grupper har ansett det lämpligt att underteckna. Jag utgår därför från att dagens debatt ändå kommer att bidra till att bringa klarhet i ämnet och framför allt ge kommissionen möjlighet att ta hänsyn till några av våra krav i den förordning som kommissionärerna bör anta, troligen den 20 oktober. Jag skulle alltså vilja be kommissionen att besvara de frågor vi ställt vid vår granskning.
<P>
Det är närmare bestämt tre frågor jag skulle vilja uppmärksamma: graderingsmekanismen, Allmänna preferenssystemet+ och reformen av systemet med ursprungsregler. När det gäller den första punkten välkomnar vi visserligen förenklingen av graderingsmekanismen, men kommissionens förslag om att grunda den uteslutande på marknadsandelskriteriet, och därmed bortse från alla utvecklings- och fattigdomsindikatorer, gör oss nästan bestörta. Vi kan inte blunda för att en sådan ordning skulle kunna få mycket negativa följder för länder med stor export. Utan att nödvändigtvis inta en fientlig hållning skulle vi därför tillsammans med kommissionen och rådet under de kommande månaderna mycket noggrant vilja undersöka förslagets konsekvenser och funktionssätt.
<P>
Vad beträffar det nya allmänna preferenssystemet+, som vi ser positivt på eftersom det stöder en hållbar utveckling, anser vi dock att det är nödvändigt att fastställa klara, tillförlitliga och samtidigt realistiska kriterier. Vi efterlyser ett tydligt åtagande från kommissionens sida att ge det tekniska bistånd som krävs.
<P>
Sammanfattningsvis vill jag betona att ett av hindren för ett effektivt utnyttjande av systemet, som vi vet, har varit systemet med ursprungsregler. Vi välkomnar därför en omfattande reform av systemet, så att den regionala tillväxten gynnas, även om vi hoppas att de goda avsikterna kommer att utmynna i konkreta initiativ: ett förslag alltså, och en genomgång av de system som tillämpas av andra länder.
<P>
Jag skall sluta här, väl medveten om att jag bara har tagit upp några få aspekter av detta svåra ämne, men jag hinner inte mer på den tid jag tilldelats. I övrigt kommer jag med intresse att lyssna på min kollega i parlamentet, Enrique Barón Crespo, ordförande för utskottet för internationell handel, och givetvis de övriga parlamentsledamöterna, liksom de – förhoppningsvis detaljerade – svar som kommissionen och rådet kan tänkas ge. Det är min uppriktiga förhoppning att vi skall kunna ha ett fruktbart samarbete som ger ett gott resultat. 
<SPEAKER ID="10" LANGUAGE="ES" NAME="Barón Crespo (PSE )." AFFILIATION="cara">
<P>
   – Herr kommissionär, Luisa! Det gläder mig att kunna ställa en fråga tillsammans med ordföranden för utskottet för utveckling. Som ni vet är det vanligt att parlamentsutskott konkurrerar om befogenheter, men i det här fallet tror jag att samarbetet lovar gott för den nya mandatperioden.
<P>
Jag skulle nu vilja vända mig till kommissionen – med anledning av dess meddelande om gemenskapens ordning med allmänna tullförmåner – och komplettera Luisa Morgantinis positiva omdöme med följande synpunkter:
<P>
För det första anser vi att det vore mycket värdefullt att granska hur systemet fungerar, med utgångspunkt i mer än tio års erfarenhet och i samråd med berörda parter – och detta kan göras när förslaget till förordning läggs fram. Jag tror att detta skulle gynna alla, även kommissionen.
<P>
När det gäller innehållet i meddelandet generellt sett, vill jag först och främst påpeka att om vi vill att det allmänna preferenssystemet i större utsträckning och på ett bättre sätt skall bidra till de mest behövande ländernas utveckling, måste handelsförmånerna återspegla dessa länders komparativa fördelar och exportintressen.
<P>
Det är också viktigt att förmånerna omfattar fler produkter och, framför allt, att ett stort antal produkter som i dag betraktas som känsliga överförs till kategorin icke-känsliga produkter. I detta sammanhang måste vi överväga möjligheten att utöka förmånsmarginalerna.
<P>
För det andra vill jag också säga att det gläder våra utskott att kommissionen vill förbättra och förenkla ursprungsreglerna. Jag vill uppmana kommissionen att främja interregional ursprungskumulation och att sträva efter en harmonisering av ursprungsreglerna i de olika befintliga handelsavtalen och handelssystemen.
<P>
Till sist vill jag gärna nämna det nya särskilda systemet med ytterligare förmåner – känt som Allmänna preferenssystemet+. Även om inrättandet av detta nya system åtminstone delvis svarar mot behovet av att avveckla dagens ”narkotikaordning” till följd av beslutet i WTO-panelen, anser jag att det är mycket viktigt att se till att de som i dag omfattas av systemet får en rimlig övergångsperiod för att kunna uppfylla de nya krav som ställs på dem inom Allmänna preferenssystemet+, så att de inte plötsligt förlorar förmåner de verkligen behöver och hittills varit berättigade till.
<P>
För att garantera en rimlig öppenhet och demokratisk kontroll vill jag be kommissionen och rådet att inleda en samrådsprocess om den första förordningen om tillämpningen av det nya allmänna preferenssystemet, och det i tillräckligt god tid för att de associerade länderna, de icke-statliga aktörerna och EU:s institutioner – i första hand Europaparlamentet – skall kunna delta och rådfrågas. I detta avseende ser jag rådets slutsatser, som antogs i Luxemburg den 11 oktober, som positiva, eftersom det där talas om behovet av uttryckligt samråd med parlamentet, vilket betyder att man går längre än vad som i dag föreskrivs i fördragen. Jag hoppas att både Pascal Lamy och Atzo Nicolaï gör ett tydligt åtagande i denna riktning.
<P>
Herr talman! Jag vill avsluta mitt anförande med att uppmärksamma att vi har kommissionär Pascal Lamy med oss i dag, något som utgör ett exempel – kanske det sista – på hans utomordentliga vilja att samarbeta med kammaren. Som ni alla vet var Pascal Lamy en entusiastisk samtalspartner för parlamentet under hela förra mandatperioden och en förespråkare för samarbete. Eftersom jag inte vet om jag kommer att få tillfälle att göra det längre fram, vill jag avsluta med att uppmana mina kollegor i parlamentet att förena sig med mig i ett tack till kommissionären för hans utmärkta arbete med handelsfrågorna och särskilt för den samarbetsanda han visat i sitt arbete som kommissionär. [Herr Lamy, jag önskar er lycka till i ert nästa liv.]
<SPEAKER ID="11" LANGUAGE="NL" NAME="Van Gennip," AFFILIATION="rådet">
<P>
   . – Tack, herr talman! Liksom ledamöterna i kammaren välkomnar rådet kommissionens meddelande om utvecklingsländer, internationell handel och hållbar utveckling, gemenskapens ordning med allmänna tullförmåner under perioden 2006–2015 och, framför allt, den allmänna målsättning som skisseras där. Det allmänna preferenssystemet bör vara stabilt, förutsägbart, objektivt, enkelt, öppet och förenligt med WTO, och det måste ta hänsyn till utvecklingsländernas särskilda behov. Rådet stöder kommissionens insatser för en omfattande förenkling av det allmänna preferenssystemet, vars huvudsyfte är att hjälpa utvecklingsländerna att bekämpa fattigdom och främja en hållbar utveckling. Därför måste de länder som omfattas av det allmänna preferenssystemet väljas ut på grundval av objektiva utvecklingskriterier. I likhet med Europaparlamentet noterar rådet att ytterligare information om genomförandet behövs innan en slutgiltig ståndpunkt kan antas, och rådet kan därför i detta skede endast säga några ord om de grundläggande principer som kommissionen redogör för i sitt meddelande. Såsom framgår av rådets och kommissionens förklaring om Europeiska gemenskapens utvecklingspolitik, anser rådet att den gemensamma handelspolitiken kan bidra till uppfyllandet av de utvecklingspolitiska målsättningarna, särskilt fattigdomsbekämpningen och främjandet av en hållbar utveckling, där kampen mot narkotikan ingår som en väsentlig beståndsdel. Förmånstillträde till utvecklingsländernas marknader är en faktor som kan bidra till dessa länders ekonomiska utveckling och deras integration i den globala ekonomin.
<P>
Jag skulle nu vilja ta upp ett antal specifika frågor som väckts av ledamöterna i kammaren, och jag tänkte börja med Allmänna preferenssystemet+. Rådet är berett att välvilligt granska förslaget om Allmänna preferenssystemet+. De omfattande förmånsrättigheterna inom ramen för Allmänna preferenssystemet+ innebär att utvecklingsländerna uppmuntras att hålla sig till fördrag som gäller mänskliga rättigheter, arbetsrätt, miljö och god förvaltningssed, där kampen mot narkotikan utgör en väsentlig del. Ett antal mycket viktiga frågor återstår dock, bland annat en förteckning över relevanta fördrag, frågan om vilka fördrag som skall vara tvingande, villkor och förfaranden för att bevilja och dra tillbaka Allmänna preferenssystemet+. För det fjärde, vilka kontrollsystem som skall användas, för det femte, eventuella ytterligare kriterier med anknytning till mottagarnas utvecklingsbehov och, slutligen, eventuella övergångsbestämmelser för de länder som omfattas av de nuvarande stimulansbestämmelserna och knappast kan komma i fråga för det allmänna preferenssystemet. 
<SPEAKER ID="12" LANGUAGE="FR" NAME="Lamy," AFFILIATION="kommissionen">
<P>
   . – Herr talman! Det allmänna preferenssystemet har nu funnits i närmare trettio år. Systemet innebär beviljande av tullförmåner eller sänkta tullar för närmare 180 utvecklingsländer och bygger på allmänna principer som vi ser över vart tionde år. Eftersom det allmänna preferenssystemet gör det förmånligt för europeiska importföretag att köpa in varor från dessa länder utgör systemet i praktiken ett utvecklingsstöd genom handel.
<P>
Systemet, som infördes för tio år sedan, upphör i slutet av 2005 och en ny tioårsperiod inleds 2006. Därför lade jag fram ett meddelande från kommissionen till rådet och parlamentet i juli vars syfte var att fastställa de allmänna principer som skall ligga till grund för lagstiftningens genomförande under den nya perioden. Denna lagstiftning kommer i sin tur att utgöra en ram för rådets förordningar, och det kommer att bli möjligt att se över dessa vart tredje år så att de kan anpassas efter de ekonomiska förutsättningarna, om det visar sig att dessa har ändrats.
<P>
Europeiska unionen är den i särklass mest generösa partnern när det gäller handelsförmåner. Förmånerna omfattar en handelsvolym på närmare 53 miljarder euro, och då är AVS-ordningen inte ens inräknad. De här siffrorna innebär att vi med god marginal överträffar alla andra länder på detta område, eftersom endast en handelsvolym på 17 miljarder amerikanska dollar omfattas av förmåner beviljade av Förenta staterna, som är den näst största givaren. För övrigt vet vi alla att EU:s utvidgning med tio nya medlemsstater bara kommer att öka unionens försprång på detta område.
<P>
Som svar till Luisa Morgantini och Enrique Barón Crespo har det allmänna preferenssystemets resultat utvärderats och vi har fått alla uppgifter som för närvarande finns tillgängliga. Utvärderingen visar att systemet generellt har haft positiva effekter, men att det fortfarande finns saker som kan förbättras. Det må vara hur det vill med den saken, men systemet har haft positiva effekter. Av de senaste slutliga uppgifter som finns tillgängliga framgår till exempel att vår import inom ramen för detta system ökade mellan 2000 och 2002 från 47 till 53 miljarder euro, vilket är en betydande ökning, särskilt eftersom vissa produkter har lyfts bort från systemet av tekniska skäl. På samma sätt har utnyttjandegraden för det allmänna preferenssystemet, dvs. förhållandet mellan handelsvolymer som skulle kunna omfattas av det allmänna preferenssystemet och de volymer som faktiskt åtnjuter tullförmåner, ökat stadigt de senaste åren och uppgår för närvarande till 55 procent. Det är alltså de positiva aspekterna, som visar att systemet fungerar.
<P>
Däremot har de två nuvarande stimulansordningarna varit mindre lyckade, framför allt när det gäller tillämpningen av den sociala klausulen och miljöklausulen, eftersom det bara är två förmånsländer som gynnas av den sociala klausulen, nämligen Sri Lanka och Moldavien, vilka knappast är några större aktörer i världshandelssammanhang. Dessa erfarenheter bör beaktas, och syftet med kommissionens föreslagna reform är därför att göra preferenssystemet enklare, generösare, mer inriktat på de länder som behöver det och mer objektivt.
<P>
För det första måste systemet förenklas. Varför? För att ett enklare system mer skulle inriktas på utvecklingsländer och på företag i dessa länder som behöver säkerhet. Det är därför vi föreslår att vi skall gå över från ett system med fem ordningar, som vi har nu, till ett system med tre ordningar. De fem ordningarna omfattar en allmän ordning, den sociala klausulen, miljöklausulen, narkotikaordningen och ordningen ”allt utom vapen”, som riktar sig till de minst utvecklade länderna. Jag föreslår en övergång från fem till tre ordningar. Den allmänna ordningen kommer att behållas och ordningen ”allt utom vapen” kommer att finnas kvar för de minst utvecklade länderna. Det kommer också att finnas en övergångsordning kallad Allmänna preferenssystemet+, som skall främja alla aspekter av hållbar utveckling, däribland sociala frågor, miljöfrågor och frågor om god förvaltningssed samt kampen mot narkotika. I Allmänna preferenssystemet+ avskaffas tullar för förmånsländer som förbundit sig att ratificera och genomföra de viktigaste konventionerna på detta område.
<P>
Vilka konventioner rör det sig då om? Vi föreslår att man väljer de konventioner som, så att säga, inte ifrågasätts internationellt, t.ex. FN:s konventioner om politiska, ekonomiska, sociala och kulturella rättigheter, Internationella arbetsorganisationens grundläggande konventioner och FN:s konvention mot korruption. Det kommer att vara obligatoriskt för länderna att ansluta sig till vissa av dessa konventioner för att de skall få ta del av Allmänna preferenssystemet+. Som exempel på konventioner kan nämnas de två FN-konventionerna, Internationella arbetsorganisationens åtta konventioner, konventionerna mot rasdiskriminering och diskriminering av kvinnor och samtliga konventioner om tortyr, barns rättigheter och folkmord. Vi kommer givetvis att kräva att dessa konventioner ratificeras, och inte bara det, de måste också genomföras i praktiken – för att besvara Luisa Morgantinis andra fråga. Vi förväntar oss att två utvärderingar skall göras på detta område, den första när ansökningarna bedöms, eftersom tillträde till Allmänna preferenssystemet+ kommer att nekas förmånsländer som inte gör några åtaganden på detta område. Den andra utvärderingen kommer att bestå i att behöriga internationella organisationer uppmanas att göra något slags utvärdering av hur de olika konventionerna genomförs. Ett land som Vitryssland skulle till exempel inte kunna komma i fråga i dag, oavsett vilka framsteg landet har gjort när det gäller att ratificera konventionerna. Detta om konventioner.
<P>
Systemet kommer alltså att bli enklare och även mer generöst. Varför mer generöst? För att tullar ofta urvattnas under multilaterala handelsförhandlingar, vilket innebär att de jämförbara fördelarna för länder som omfattas av preferenssystemet också urvattnas. Vi måste därför kompensera denna urvattning av tullarna om vi vill att utvecklingsländernas förmåner inom preferenssystemet skall bibehållas, och vi föreslår att det allmänna preferenssystemet skall utökas så att det omfattar ett visst antal nya produkter, så att urvattningen kan kompenseras genom ökad export. Vi håller på att diskutera en sådan ökning inom kommissionen, och diskussionerna skall vara klara nästa vecka. Jag kommer att återkomma till detta. Vi kommer att hantera svåra, vanskliga och känsliga frågor, men vi vill göra framsteg på området, precis som vi har gjort med fiskeriprodukter.
<P>
När det gäller större generositet, och som svar på Luisa Morgantinis tredje fråga, har vi för avsikt att lägga fram förslag för att anpassa ursprungsreglerna. Som flera undersökningar har visat är ursprungsregler ett nödvändigt villkor för beviljande av handelsförmåner. Syftet med de villkor som vi inför för produkters ursprung är inte att ge med ena handen och ta med den andra, utan att se till att förmånerna faktiskt gynnar det land som de riktar sig till, och inte andra länder. För att uppnå detta krävs villkor som reglerar ursprung och ursprungskontroller.
<P>
Det är dock sant att dagens regler infördes för flera årtionden sedan, då Europeiska unionen var mer defensiv i sin handelspolitik än vad den är i dag. Vi måste därför anpassa reglerna så att vi kommer bort från det gamla systemet och så att hänsyn kan tas till det faktum att dagens processer har förändrats. Mot bakgrund av globaliseringen och den internationella spridningen, som har lett till att produktionsprocesserna har delats upp mellan olika länder, måste man till exempel åter uppmärksamma frågan om huruvida en ursprungskumulation bör göras mellan det land som varorna kommer ifrån och vissa länder som producerar andra beståndsdelar som används vid tillverkningen. Som ett led i detta planerar vi därför att lägga fram förslag som är en uppföljning till den grönbok som vi offentliggjorde tillsammans med Frits Bolkestein i slutet av förra året. Som Enrique Barón Crespo föreslog nyss kan man till exempel undersöka hur systemet kan mjukas upp för att främja regional integration av de länder som åtnjuter förmåner.
<P>
Det tredje syftet med reformen är att inrikta förmånerna på de länder som behöver dem bäst. Det är tydligt att detta är en politiskt känslig fråga, eftersom den typen av reformer alltid resulterar i vinnare och förlorare. Vi vill inrikta preferenssystemet på de förmånsländer som behöver det bäst, vilket i praktiken innebär de minsta utvecklingsländerna, kustlösa länder och de mest utsatta länderna, inte de stora länder som redan har en allt viktigare ställning inom den internationella handeln. Ett exempel är Kinas ställning i den internationella handeln med textil- och beklädnadsprodukter. Vi vill givetvis behålla ordningen ”allt utom vapen” för de allra fattigaste länderna, eftersom integration av handeln inom ramen för detta system är ett av de utmärkande dragen för EU:s utvecklingspolitik.
<P>
Förutom att begränsa kriterierna måste vi därför också fortsätta att hjälpa ett visst antal länder att få tillträde till vår marknad och, när de väl har fått det, följa upp detta med ett graderingssystem. Vi vill helt enkelt, och detta är också ett svar på Luisa Morgantinis första fråga, radikalt förändra graderingssystemet för att uppfylla WTO:s krav, till följd av de mål mot Indien angående narkotikaordningen som prövats av WTO-panelerna, och som vi åtminstone delvis förlorade. Vårt svar kommer att bli att inrikta graderingen på konkurrenskraften hos de produkter som omfattas av preferenssystemet. Huvudkriteriet kommer att bli marknadsandelar, och graderingen kommer att kopplas till en viss procentandel av importen till gemenskapen. Så snart ett utvecklingsland uppnår en viss andel av EU:s marknad kommer vi att anse att vi har gjort vad som krävs för att hjälpa landet att exportera och att landet nu kan stå på egna ben, för att använda en metafor. På vilken nivå skall tröskeln ligga? Det är fortfarande lite tidigt att ge er några siffror, eftersom vi fortfarande diskuterar detta inom kommissionen. Detta kommer uppenbarligen att få konsekvenser för de berörda länderna. Jag kan dock redan nu försäkra er om att vilken slutlig nivå vi än väljer, blir det de allra största exportländerna som eventuellt påverkas, och inte majoriteten av våra förmånsländer, som uppgår till 180 stycken, som jag nämnde nyss.
<P>
Till sist, herr talman, vill jag svara på de muntliga frågorna. Av Luisa Morgantinis anförande framgår att hon är mån om att parlamentet skall få yttra sig fullt ut om detta nya projekt. Givetvis hoppas vi att parlamentet skall yttra sig, eftersom denna reform är viktig både utvecklingsmässigt och handelspolitiskt, och jag vill tacka Enrique Barón Crespo för hans ord om kommissionens arbete, särskilt när det gäller kommissionens samarbete med parlamentet, något som inte kommer att förändras. Det är helt enkelt så att vi har ett antal tidsbegränsningar, vilket jag berörde helt nyligen när jag talade i det parlamentsutskott som ansvarar för dessa frågor.
<P>
För det första kunde vi inte inleda reformen före anslutningen av de nya medlemsstaterna i maj. Det är absolut nödvändigt att vi gör dem delaktiga i ett beslut som är bindande för unionen ända till 2015. För det andra var det nödvändigt att avvakta beslutet om en tvist som skulle lösas av WTO, nämligen de förfaranden som Indien hade inlett mot oss med anledning av narkotikaordningen. Beslutet fattades i april 2004 och först då kunde vi inleda arbetet på allvar.
<P>
Eftersom reformen träder i kraft den 1 januari 2006 bör den om möjligt dessutom utarbetas ett år i förväg. Varför ett år i förväg? För att göra det möjligt för förmånsländerna och företagen att anpassa sig till den. Det innebär att den första tillämpningsförordningen bör antas under de närmaste månaderna. Nästa vecka, den 20 oktober, kommer jag att lägga fram förordningen för mina kolleger, varefter den omedelbart kommer att göras tillgänglig för er. Jag är medveten om och inser att parlamentet behöver ha en viss tid på sig, och vi kommer givetvis att göra allt vi kan för att se till att parlamentet får det. Som ni vet står vår personal helt till ert förfogande.
<P>
Målet är med andra ord att hjälpa utvecklingsländerna att exportera varor till oss. Eftersom de är utvecklingsländer behöver de per definition mer tid än andra för att anpassa sig till regler som ibland kan vara komplicerade, även om det system som vi inför kommer att vara enklare. Sannolikt kommer de därför att behöva minst nio eller tio månader på sig, och det är detta budskap jag vill framföra till parlamentet. Jag är säker på att de av er som värnar om systemet av utvecklingspolitiska skäl kommer att förstå hur jag resonerar här. 
<SPEAKER ID="13" LANGUAGE="NL" NAME="Martens (PPE-DE )." AFFILIATION="">
<P>
   – Herr talman! Det har redan konstaterats att det allmänna preferenssystemet ger handelsförmåner till de länder som behöver det bäst. I Europeiska unionen har vi fastställt millennieutvecklingsmål som vi strävar efter att nå. Dessa är framför allt inriktade på att bekämpa fattigdom. Den ekonomiska utvecklingen är ett centralt villkor i detta sammanhang, och vi menar därför att det är den som bör stå i centrum för översynen. Det är olyckligt att vi nu måste göra detta under tidspress, efter att Indiens klagan inför WTO har befunnits välgrundad.
<P>
Vår grupp, och lyckligtvis även kommissionsledamoten, intar ståndpunkten att de fattigaste länderna för det första inte bör bli ännu fattigare. I de fall där förmånerna har urvattnats genom sänkta tullar för de mest gynnade nationerna vill vi därför uppmana kommissionen att undersöka vad mer som kan göras. För det andra menar vi att det är nödvändigt att nå graderingssystemets mål att endast utesluta de länder och sektorer som redan är tillräckligt konkurrenskraftiga på marknaden och därför inte längre har behov av det allmänna preferenssystemet. Vi menar även att god förvaltningssed givetvis bör införlivas i det nya Allmänna preferenssystemet+. Slutligen bör översynen även innebära att de länder som Allmänna preferenssystemet+ är särskilt utformat för kan utnyttja det bättre. Det som bör bli det allra viktigaste instrumentet används endast för 52 procent, eller 55 procent, som kommissionsledamoten uppgav nyss. Ökningen är positiv, men resultatet är fortfarande inte tillräckligt bra.
<P>
Jag har två frågor till kommissionen. Tanken bakom översynen av det allmänna preferenssystemet är förnuftig och tydlig: Syftet är att skapa ett enklare, öppnare och mer objektivt system, och givetvis instämmer vi fullständigt med kommissionen i denna fråga. Något som inte är lika självklart är hur detta skall åstadkommas. Hur tänker kommissionen exempelvis förhindra att den planerade förordningen om Allmänna preferenssystemet+, som visserligen kommer att bli en enda förordning, inte blir alltför komplicerad att genomföra, följa och kontrollera, så att det i praktiken blir för litet kvar av den föreslagna förenklingen och öppenheten? Den andra frågan, som redan har berörts, handlar om utvärdering. Enligt meddelandet finns ingen utvärdering, eller åtminstone ingen riktig utvärdering, vilket förnekas av både Peter Mandelson and Pascal Lamy. Om det finns en sådan utvärdering, kan parlamentet få den snarast? Tack. 
<SPEAKER ID="14" LANGUAGE="FR" NAME="Castex (PSE )." AFFILIATION="(Talmannen avbröt talaren.)">
<P>
   – Herr talman, herr Lamy, mina damer och herrar! Jag vill tacka er, herr Lamy, för den utförliga information ni har gett oss om hur denna reform skall genomföras. Mot bakgrund av handelns globalisering visar reformen att Europeiska unionen vill att marknadslagstiftningen skall underkastas utvecklingsmålen för de allra fattigaste länderna och målen för de mänskliga rättigheterna. Reformen visar också vår ambition att göra globaliseringen mer moralisk.
<P>
Mot denna bakgrund måste en noggrann utvärdering göras av det tidigare systemet, och särskilt av dess effekter på målet att minska fattigdomen. Avtalens komplexitet och ofullständighet har ibland gjort det omöjligt att få någon form av översikt över hur systemet fungerar, särskilt eftersom de nära förbindelserna mellan exportländerna och vissa multinationella företag har hindrat en noggrann utvärdering av systemets effekter. Kommissionens förslag att förenkla systemet bör därför välkomnas.
<P>
Jag vill också betona hur viktigt det är att förtydliga de kriterier som ligger till grund för beviljande av förmånstullar, särskilt när det gäller respekten för grundläggande arbetsnormer. Behovet av att främja grundläggande arbetsnormer handlar om mycket mer än förbindelserna mellan fattiga och rika länder. Två villkor måste vara uppfyllda för att man skall kunna se till att systemet blir så meningsfullt och effektivt som möjligt: Industriländerna måste givetvis vara beredda att tillämpa systemet, men de mottagande utvecklingsländerna måste också använda systemet för att minska orättvisorna inom sina länder och förbättra levnads- och arbetsförhållandena för sina befolkningar. Detta åstadkoms givetvis genom att införliva kriterier och villkor i systemet som innebär att respekten för arbetstagares rättigheter och de konventioner om mänskliga rättigheter som ni nämnde kan garanteras. I detta avseende är det mycket viktigt att skilja mellan ratificering och faktiskt genomförande av internationella konventioner. Vi måste lägga all vår kraft på att se till att det framgår tydligt av framtida förordningar att förmånsländerna både måste ha ratificerat internationella konventioner om grundläggande arbetsnormer och tillämpa dessa effektivt och fullt ut. Förfaranden för utvärdering av dessa båda aspekter måste därför också fastställas.
<P>
På tal om förfaranden, varför inte göra arbetsmarknadens parter delaktiga i utvärderingarna genom samråd? Det skulle borga för att den erfarenhet och praktiska kunskap som fackföreningarna har om grundläggande arbetsnormer tillvaratas. Europeiska unionen bör med andra ord sträva efter att främja en större effektivitet hos Internationella arbetsorganisationens instrument, t.ex. genom möjligheten att inleda undersökningar för att övervaka att grundläggande arbetsnormer respekteras inom ramen för det allmänna preferenssystemet.
<SPEAKER ID="15" LANGUAGE="NL" NAME="Van Hecke (ALDE )." AFFILIATION="">
<P>
   – Herr talman, mina damer och herrar! Det europeiska preferenssystemet är med visshet, efter utvidgningen, det överlägset viktigaste och mest generösa systemet i världen. Därför får eventuella förändringar av systemet avgörande konsekvenser för alla inblandade. Systemet är av avgörande betydelse för många producenters uppehälle i utvecklingsländer, men även i Europa. Jag delar kommissionens uppfattning att systemet bör förenklas och inriktas mer på de länder som mest behöver det för att kunna konkurrera på den globala marknaden. Det viktiga är att systemet blir mer flexibelt så att man systematiskt kan undersöka om vissa sektorer i förmånsländer verkligen fortfarande behöver systemet för att vara konkurrenskraftiga. Om ett land tillämpar illojala handelsmetoder eller gör sig skyldigt till brott mot WTO:s regler eller de mänskliga rättigheterna, skall det alltid vara möjligt att tillfälligt avstänga landet. Kort sagt stöder jag kommissionens mål för det allmänna preferenssystemet, men liksom Maria Martens hyser jag tvivel om huruvida de föreslagna reformerna räcker för att nå de planerade målen. Det är t.ex. oklart varför antalet förmånsländer inte noggrant granskas, så att de länder som tillhör världshandelns topp 20 inte kan tillskansa sig förmåner som faktiskt är avsedda för de fattigaste. Frågan är också, herr kommissionär, i allra högsta grad om den föreslagna reformen är i linje med WTO:s nuvarande Doha-runda, efter vilken de fattigaste länderna skall få importera helt utan kvoter och tullar. Jag förstår kommissionär Lamy när han säger att åtgärder måste vidtas omgående, men precis som rådet vill jag betona vikten av grundliga samråd med Europaparlamentet och av att alla berörda parter får tid att anpassa sig. Det framgår av den resolution vi skall rösta om i dag att det råder en bred enighet om denna översyn. Jag hoppas därför att kommissionen gör allt vad den kan för att överväga parlamentets enhälliga ståndpunkt. 
<SPEAKER ID="16" LANGUAGE="EN" NAME="Lucas (Verts/ALE )." AFFILIATION="">
<P>
   – Herr talman! Jag välkomnar planerna på en seriös översyn av gemenskapens ordning med allmänna tullförmåner (GSP), vilken borde ha skett för länge sedan. Jag välkomnar också rådets nyligen presenterade slutsatser, där rådet mycket tydligt kräver ett meningsfullt samråd med Europaparlamentet. Man kan bara beklaga att kommissionens meddelande inte var resultatet av ett fullständigt samråd med aktörerna, och att det inte offentliggjordes i tillräckligt god tid för att möjliggöra ett meningsfullt samråd före offentliggörandet av nästa förordning.
<P>
Det är av avgörande betydelse att parlamentet och alla andra berörda aktörer får en ordentlig möjlighet att påverka denna mycket viktiga process, och det gläder mig att kommissionär Pascal Lamy har gått med på det.
<P>
När det gäller innehållet är det uppenbart att GSP-systemet är i akut behov av att förenklas, eftersom det uppenbarligen inte fungerar som det skall. Reglerna om ursprungskrav är alldeles för stränga, vilket får till följd att en stor del av utvecklingsländernas export till EU inte får förmånstillträde, eftersom den bedöms som icke-ursprunglig. Ett av skälen till de stränga ursprungsreglerna är att de bör främja så kallade ”backward linkages”, det vill säga produktion av halvfabrikat i själva utvecklingsländerna. Men erfarenheterna av detta visar tydligt att ursprungsregler inte är ett lämpligt instrument för att nå detta mål. I själva verket är de flesta utvecklingsländer små, med liten kapacitet att utveckla en fullständig försörjningskedja.
<P>
Sri Lanka är ett klassiskt exempel på ett land som har utvecklat en blomstrande konfektionssektor, men som fortfarande inte har kapacitet att leverera textilier för denna industris behov. Landet förlitar sig huvudsakligen på ett indirekt handelspolitiskt instrument för att utveckla en leveranskapacitet i utvecklingsländerna vilket sannolikt blir mycket mindre effektivt och mer utsatt för missbruk än direkta ekonomiska stimulansåtgärder eller tekniskt bistånd eller skapande av infrastruktur för de berörda industrierna.
<P>
Det gläder mig att Pascal Lamy säger att det kommer att göras ordentliga insatser i fråga om ursprungsreglerna. Kommissionen bör eftersträva långtgående förslag, som till exempel förslag som generellt skulle göra det möjligt för exporten från ett av de minst utvecklade länderna att kvalificera sig för tullfritt tillträde till EU-marknaden, om minst 40 procent av en varas värde tillkommer i ett av de minst utvecklade länderna, som inte med nödvändighet är det slutliga exportlandet.
<P>
I fråga om textilier och kläder måste vi uppenbarligen gå ännu längre, eftersom några av de fattigaste länderna kommer att drabbas mycket hårt när multifiberavtalet (MFA) upphör. Organisationer som Oxfam har lagt fram en rad mycket detaljerade förslag på detta område.
<P>
Min sista punkt gäller återigen textilier. När MFA upphör kommer några av de fattigaste länderna att få mycket stora problem. Jag skulle vilja föreslå att utvecklingsländer som är i hög grad beroende av textilier och kläder, men som inte nödvändigtvis klassificeras som minst utvecklade länder, tillfälligt bör undantas från de nuvarande reglerna om ursprungskrav. Detta gäller särskilt länder som får mer än 50 procent av sina nuvarande exportinkomster från textilier och kläder. Det skulle vara mycket intressant att få höra kommissionens och rådets åsikter om detta förslag. 
<SPEAKER ID="17" LANGUAGE="DE" NAME="Markov (GUE/NGL )." AFFILIATION="(Applåder)">
<P>
   – Herr talman, herr kommissionär, fru rådsordförande, mina damer och herrar! Det framgår av de olika förslag till resolution som inkommit från de enskilda grupperna som svar på ett kommissionsmeddelande att många av deras krav är identiska. Det innebär att det råder viss samsyn i parlamentet, särskilt när det gäller gradering, de preferenser som skall ändras och vilken form ytterligare medgivanden skall ta i framtiden.
<P>
Det jag häpnade över i debatten är att om man vill ändra ett preferenssystem – vilket vi vill – så måste det först göras en analys. Handel är inget självändamål, utan tjänar till att främja länders ekonomiska och sociala utveckling, och därför måste en analys göras av vad man med den befintliga handeln enligt de befintliga villkoren har uppnått inom preferenssystemen. Har den gjort länder fattigare eller mindre fattiga? Har handeln främjat industrialisering eller inte? Har den bidragit till att förbättra hälsovården i underutvecklade länder eller ej? Har unga människor i underutvecklade länder fått bättre eller sämre utbildning?
<P>
Det innebär att vi till att börja med behöver objektiva kriterier för att kunna utvärdera vad vi med de befintliga systemen har uppnått i termer av utveckling. Jag har tyvärr inte sett någon form av analys av det slaget. I dag sade kommissionär Lamy att en sådan analys finns. Det måste föras en djupgående debatt om dessa aspekter i parlamentet innan den nya förordningen utarbetas.
<P>
Jag vill göra två kommentarer till. För det första måste vi, även i framtiden, när det gäller preferenssystemen utgå ifrån antagandet att vissa länder måste utvärderas på andra sätt. Marknader i utvecklingsländer kan behöva skyddas om de skall utvecklas över huvud taget. Det finns utrymme för det. Man kan inte ”öppna upp” alla marknader om man vill främja länders utveckling, särskilt när det handlar om livsmedelssäkerhet, jordbruk och så vidare. För det andra handlar det inte bara om handel, utan också om det faktum att om varor produceras i länder där vi vill stödja sociala åtgärder måste arbetstillfällena vara lämpliga och värdiga. Det måste också vara en aspekt av analysen.
<SPEAKER ID="18" LANGUAGE="FR" NAME="Louis (IND/DEM )." AFFILIATION="">
<P>
   – Herr talman, mina damer och herrar! Det gläder mig att två av parlamentets utskott har initierat denna debatt. 
<P>
Efter dess undertecknande för snart tio år sedan har Marrakechavtalet grundläggande förändrat karaktären hos de förbindelser som Europeiska unionen – och särskilt Frankrike – har utvecklat med sina partner i utvecklingsländerna. I dag lägger kommissionen i ett nytt meddelande fram ett projekt för reform och förbättring av det allmänna preferenssystemet. Det bör först noteras att detta system har varit en kamp mellan två världar: å ena sidan det Europa, och i synnerhet Frankrike, som har ett engagemang för sina partner i utvecklingsländerna och är medvetna om sitt ansvar och sina historiska band, och å andra sidan det Europa som anser att en exponering för den globala frihandeln är det enda verkliga sättet att uppnå ekonomisk och social utveckling. Jag fruktar att detta nya kommissionsmeddelande endast tjänar som en rökridå för att dölja det enkla faktum att kommissionen där tar avstånd från våra tidigare åtaganden till förmån för de åtaganden som följer av vår medverkan i Världshandelsorganisationen. Det är vad man med en förskönande omskrivning brukar kalla ett WTO-kompatibelt system.
<P>
I själva verket har parlamentet och rådet mer generellt låtit kommissionen följa två motsatta politiska spår samtidigt, nämligen en extern handelspolitik för fullständig frihandel och en politik för utvecklingsstöd till privilegierade partner. Om vi inte hade velat tillåta WTO att systematiskt avveckla Lomékonventionen, instrument för instrument, skulle rådet ha agerat som övervakare och behörig myndighet för att skapa sammanhängande definitioner och ett beslutsamt försvar av tydliga och långsiktiga strategier, inklusive samtliga politiska instrument, på breda områden av gemensamt intresse som exempelvis utveckling.
<P>
Denna grundläggande motsägelse påverkar all den politik som vi tillsammans försöker föra. Hur kan vi be våra fiskare att minska trycket på fiskbestånden samtidigt som vi undertecknar handelsavtal med länder som inte går med på att göra samma ansträngningar? Hur kan vi införa miljönormer, sociala begränsningar och solidaritetsåtaganden för våra företag samtidigt som vi utsätter dem för en konkurrens som inte tyngs av några av dessa bördor? Och hur kan vi slutligen begära att våra partner på södra halvklotet skall tro på EU:s och dess medlemsstaters långsiktiga åtagande för deras utveckling om vi, med knappt märkbara fördelar, samtidigt utsätter dem för den gemensamma globala marknadens krafter, reform för reform? Jag talar för den franska delegationen i min grupp. Vi motsätter oss inte på något sätt marknaden och vi tror på fri företagsamhet, på initiativ och individuellt ansvar, men vi anser också att staten skall spela sin roll som tillsynsmyndighet och strateg, både för att skydda sina medborgare och för att värna de fattigaste internationella partnerna, eftersom marknaden skulle styras av djungelns lag om detta inte skedde.
<P>
Med tanke på att välfärden på vår kontinent främst skapades under 1700- och 1800-talen under relativt skyddade förhållanden, hur kan vi kräva att våra partner på södra halvklotet skall utsätta sina gryende ekonomier för de fyra vindarna? De nya krafter som utvecklingsländerna utgör kräver kanske vår tillfälliga assistans i någon form. Även om det inte är perfekt måste det allmänna preferenssystemet upprätthållas. Jag är också rädd att kommissionsförslaget, liksom i många andra fall, inte bygger på någon konsekvensanalys eller utvärdering av systemet som helhet. Jag hoppas att parlamentet kommer att rösta om ett detaljerat förslag men, mina damer och herrar, vi måste kräva att detta enbart sker om vi har informerats om de konsekvenser som reformen kommer att få. 
<SPEAKER ID="19" LANGUAGE="" NAME="" AFFILIATION="Vice talman">
<SPEAKER ID="20" LANGUAGE="IT" NAME="Battilocchio (NI )." AFFILIATION="">
<P>
   – Herr talman! Jag välkomnar de mål som kommissionen har fastställt för att göra systemen enklare, stabilare och tydligare.
<P>
Den europeiska samarbetspolitiken, vars mål är att utrota fattigdomen i världen, kan i praktiken inte begränsas till utvecklingsprogram, även om de i många fall kan vara detaljerade, innehållsrika och fördelaktiga, utan vi måste med denna politik utnyttja alla medel som står till buds för att främja tillväxten i de mest missgynnade länderna och därigenom gynna dessa länders ekonomier och export så mycket som möjligt.
<P>
Det här skall förstås inte bara ske med insyn och fullständig öppenhet, och därigenom efter en ytterst noggrann analys av följderna av de föreslagna nedskärningarna i handlingsplanen, utan också mycket snabbt så att de fattiga länderna kan dra nytta av dessa instrument så snart som möjligt. Förutom rent ekonomiska faktorer som marknadsandelar, bör även andra kriterier beaktas, som utvecklingsnivån och förmånsländernas åtagande att eftersträva demokrati. Förmåner bör beviljas handel med sådana produkter som ofta spelar en avgörande roll för ett lands ekonomi, t.ex. textilier i Sri Lanka, bananer på Barbados och kakao i Elfenbenskusten. Merparten av detta måste genomföras i strikt samordning med Världshandelsorganisationen för att undvika att man går bakom ryggen på länderna i fråga och att uppgiften med reglering utförs inom kommissionen, vilket har skett tidigare, när det är en uppgift som i stället bör kvarstå inom WTO:s och hela världssamfundets bestämda behörighetsområde. 
<SPEAKER ID="21" LANGUAGE="EN" NAME="Sturdy (PPE-DE )." AFFILIATION="">
<P>
   – Herr talman! Jag välkomnar kommissionsledamoten och vill anknyta till en fråga som han nämnde med ganska stort eftertryck: utvecklingsbistånd genom handel. Som ledamot av utskottet för internationell handel tror jag mycket starkt på detta, och vi välkomnar reformerna under perioden 2006–2015 av gemenskapens ordning med allmänna tullförmåner (GSP). De täcker områden som textilier, som är ett särskilt stort område. Men denna översyn medför potentiella faror för utvecklingsländerna, och ett land som redan nämnts är Sri Lanka. Jag anser därför att det är nödvändigt med en gradering för vissa länder som nu är konkurrenskraftiga på egen hand på detta område. 
<P>
Angående en gradering är det viktigt att systemet utvidgas till att gälla nya produkter. Ett av våra bekymmer gäller de nya produkter som kommissionen föreslår skall läggas till GSP-systemet. Förslagen tycks vara ganska vaga, och utvidgningen av graderingssystemet måste förklaras på ett fullständigt sätt i kommissionens lagstiftningsförfarande.
<P>
Vi måste också komma ihåg att GSP-systemet utformades för de minst utvecklade länderna. Jag håller med kommissionsledamoten om att resurserna därför bör koncentreras till dessa länder. Detta leder mig till en punkt som Johan Van Hecke tog upp: Först och främst måste vi försöka att säkerställa att ursprungsreglerna tar hänsyn till bearbetade produkter, som hjälper länderna att industrialiseras, och särskilt produkter som bomull. Men när man utarbetar de detaljerade förslagen om ursprungsregler, vilka gör det möjligt för länder att industrialiseras utan att systemet är alltför omfattande, måste vi också se till att vi tar hänsyn till hur länderna tillämpar dem. Det har rått vissa meningsskiljaktigheter om huruvida länderna har tillämpat ursprungsreglerna på transitprodukter och därigenom ökat dessas värde. Detta är någonting som vi anser vara ytterst viktigt.
<P>
Avslutningsvis, herr kommissionär, föreslår kommissionen själv i sitt meddelande självreglering i fråga om de minst utvecklade länderna enligt GSP-systemet. Vi invänder emot detta i resolutionen, eftersom tiden ännu inte är mogen. Vi kräver tekniskt bistånd vid genomförandet av nya system, särskilt när det gäller självövervakning. Det är viktigt att kommissionen visar hur detta skall göras. 
<SPEAKER ID="22" LANGUAGE="NL" NAME="Van den Berg (PSE )." AFFILIATION="">
<P>
   – Herr talman! Europeiska unionen är en värdegemenskap och det vill vi förmedla till alla delar av världen. I väst har vi grundläggande tjänster, som vatten, utbildning och hälso- och sjukvård och vi vill att dessa tjänster skall finnas på andra håll också. Den internationella handeln spelar en viktig roll i det sammanhanget. Handelsintäkter kan bidra till att höja nivån för investeringar i grundläggande tjänster, men i utvecklingsländer, särskilt på den afrikanska kontinenten, spelar handeln en alltför liten roll. Den afrikanska kontinenten själv står för bara två procent av handeln. Europeiska unionen kan och måste ändra på det. Det är av yttersta vikt att vi som världens största handelsblock öppnar våra marknader för produkter från de minst utvecklade länderna och genom positiva sanktioner ger utvecklingen i de fattigaste länderna en chans. Som tidigare har sagts har dagens preferenssystem för handel i praktiken bara fungerat i begränsad utsträckning, särskilt i sociala termer. Det är bara Sri Lanka och Moldavien som har gynnats av det, och som Robert William Sturdy just nämnde har inte ens Sri Lanka kunnat utnyttja möjligheterna i tillräckligt stor utsträckning, eftersom reglerna är så komplexa och kapaciteten är begränsad. Därför är det bra att vi rör oss mot införandet av Allmänna preferenssystemet+, som är mycket enklare och inbegriper färre länder, men som gradvis ger stora fördelar och nya produkter, vilket också skapar nya verkliga incitament. Om vi verkligen vill ha grundläggande arbetsnormer, för att bara nämna en väsentlig aspekt, som skall följas i praktiken i dessa länder och som skall ges en verklig chans, måste vi aktivt koncentrera våra ansträngningar. Vi motsätter oss lobbyverksamhet som skulle ge oss ett enormt lapptäcke av mål och länder där enormt många människor skulle gagnas, men där de fattigaste länderna skulle dra det kortaste strået.
<P>
Kommissionär Lamy bör lovordas för det utmärkta arbete han uträttar med EPA-förordningen (ekonomiska partnerskapsavtal), och vi måste fortsätta på denna bana. Om man i Västindien och Stillahavsområdet stöter på särskilda problem, vilket man gör, skall vi försöka använda ekonomiska samarbetsavtal som en riktad och generös lösning för dem. Vi borde inta en hårdare linje i förhållande till nya supermakter som Kina, Brasilien och Indien och införa hårdare krav när det gäller grundläggande arbetsnormer. Till sist skall vi inte bara tillämpa rättvis handel utan även sund konkurrens, för att skydda våra egna anställda. När det gäller ursprungsregler ber jag kommissionen att koncentrera sig på fördelar för de minst utvecklade länderna och att samtycka till att mjuka upp ursprungsreglerna och till regional och utvecklingsmässig kumulation. Om vi vill främja den regionala ekonomin måste vi slutligen vara frikostiga även här. Ett incitament av detta slag, som är starkt fokuserat, skulle verkligen kunna hjälpa den afrikanska kontinenten att ta ett steg framåt. 
<SPEAKER ID="23" LANGUAGE="" NAME="Schlyter (Verts/ALE )." AFFILIATION="everything but arms">
<P>
   – Herr talman! Lokala marknader måste bevaras samtidigt som exporten stärks. För att kunna göra det måste handeln följa de ramar miljön sätter, och mänskliga rättigheten måste respekteras och social sammanhållning stärkas. För att kunna minska lidande och fattigdom måste GSP göras mer generöst. Sociala klausuler och miljöklausuler måste utvecklas och vi bör stöda länder att utveckla miljömärkning så att de skall kunna få bättre betalt för sina produkter.
<P>
AVS länderna använder sig av Cotonou-avtalet. De använder faktiskt bara 2,6 procent av . Det är några få AVS länder som lyckats utnyttja Cotonou maximalt. Vi måste nu hjälpa resten av dem att i högre grad kunna utnyttja både Cotonou och . 
<SPEAKER ID="24" LANGUAGE="ES" NAME="Varela Suanzes-Carpegna (PPE-DE )." AFFILIATION="">
<P>
   – Herr talman, herr kommissionär, mina damer och herrar! Jag applåderar kommissionens initiativ att lägga fram ett meddelande före reformen av det allmänna preferenssystemet, och även det initiativ som tagits i rättan tid av två av parlamentets utskott för att lägga fram denna muntliga fråga vid en debatt, vars utformning visar på parlamentets önskan om ett klargörande av meddelandet och, vad viktigare är, av den framtida lagstiftningen för att modernisera det nuvarande allmänna preferenssystemet.
<P>
Vi håller med kommissionen om att vi måste förenkla, koncentrera och i slutändan förbättra systemet för att göra det mer effektivt när det gäller att uppnå dess mål. Det finns fortfarande gråzoner, som förbättringen av ursprungsreglerna, vilka är systemets centrala beståndsdel, som måste spela en vital roll när det gäller att hjälpa länderna att dra fördel av det allmänna preferenssystemet genom klara regler för hur systemet fungerar. Detsamma gäller förenklingen av Allmänna preferenssystemet+, som vi ställer oss bakom, men som vi anser fortfarande måste förtydligas i fråga om ratificeringen eller tillämpningen av internationella normer, som i praktiken inte utgör ett hinder för en verklig tillämpning av det allmänna preferenssystemet, vilket vissa latinamerikanska länder som El Salvador hävdar, eller av centrala aspekter i fråga om incitament i kampen mot narkotikahandel som är avgörande för länder som Colombia och Bolivia.
<P>
Mina damer och herrar! Vi förespråkar av samtliga dessa skäl målet med att förenkla, koncentrera och förbättra det allmänna preferenssystemet, även om vi tycker att det är klokt att avvakta och se hur detta omvandlas till den lagstiftningstext som kommissionen skall utarbeta. I det här läget vill vi uppmärksamma behovet att ange tydliga kriterier för ursprungsregler och att upprätthålla det allmänna preferenssystemet till förmån för länderna i Latinamerika och, framför allt, reglerna om kampen mot narkotika som fortfarande måste finjusteras.
<P>
Herr talman! Jag skall avsluta med att säga att vi stöder den gemensamma resolution som lagts fram i dag som en gemensam kompromiss mellan de olika politiska grupper som undertecknar den, vilket innebar att alla gett vika till förmån för ett samförstånd. Därför avvisar vi de ändringsförslag som går längre än denna kompromiss och skapar oklarheter i behandlingen av ursprungsreglerna, som vi vill göra så tydliga, öppna och exakta som möjligt för att hjälpa tredjeländer och samtidigt förebygga bedrägerier vid reglernas tillämpning. 
<SPEAKER ID="25" LANGUAGE="EN" NAME="Kinnock, Glenys (PSE )." AFFILIATION="">
<P>
   – Herr talman! Jag välkomnar också vad som är ett ytterst nödvändigt initiativ i rätt tid av kommissionsledamoten, och jag vill också tacka honom så mycket för hans samarbete och hårda arbete under hans tid som kommissionsledamot, vilket parlamentet har uppskattat i hög grad. 
<P>
Även om jag välkomnar initiativet, måste man dock säga att det är mycket allmänt hållet. Kommissionsledamoten medger själv att det innehåller många mycket breda förslag. Vi vill ha mer information om tröskelvärden för gradering och om hur mycket GSP kommer att förbättras i fråga om de länder som inte graderas. Jag ser också fram emot fler detaljer om ursprungsreglerna, eftersom det för närvarande är mycket svårt att bedöma om det som föreslås är något mer än bara yta.
<P>
Jag skulle vilja veta om kommissionsledamoten instämmer i min bedömning att EU genom en väsentlig utökning av sitt förmånssystem skulle kunna möta de krav som kommer av det förbättrade GSP-alternativet, EPA-alternativet, som vissa länder utanför kretsen av de minst utvecklade länderna fortfarande kräver, vilket kommissionsledamoten är väl medveten om.
<P>
Vid mötet i Gaborone samtyckte EU till att skjuta upp den planerade översynen av situationen i de länder som inte tillhör de minst utvecklade länderna och som inte kan ingå avtal om ekonomiskt partnerskap (EPA) till 2006. Jag uppfattar det också som om WTO-reglerna tillåter en differentiering mellan utvecklingsländer som omfattas av icke-ömsesidiga handelsförmånssystem, under förutsättning att sådana åtgärder bygger på objektiva kriterier och på att man kan tillämpa samma behandling på alla utvecklingsländer som befinner sig i en liknande situation. Utifrån denna analys skulle jag vilja att kommissionsledamoten uttalade sig mer specifikt om huruvida man vid förhandlingarna om Cotonou-avtalet betraktade ett utökat GSP som ett alternativ för dem som inte kunde eller inte ville inleda EPA-förhandlingar. Jag efterfrågade denna information i utskottet, men jag var inte helt nöjd med svaret.
<P>
Avslutningsvis vill jag be kommissionsledamoten att lämna mer och tydligare information om vad som menas med ”utsatt”, ”särskilda utvecklingsbehov” och ”små ekonomier”. Kommissionsledamoten talade om länder som omges av andra länder osv., men han måste uttrycka sig tydligare så att vi vet exakt vad han menar. 
<SPEAKER ID="26" LANGUAGE="NL" NAME="Van Lancker (PSE )." AFFILIATION="">
<P>
   – Jag vill upprepa det tack som mina kolleger riktade till kommissionär Lamy för hans samarbete och önska honom lycka till i hans fortsatta karriär. Jag vill också tacka honom för hans förtydliganden i dag. Jag håller med honom om att det allmänna preferenssystemet i princip är ett sunt instrument för att skapa utvecklingsmöjligheter via handel, men att systemet helt klart behöver ses över.
<P>
Jag har två frågor till kommissionären. Jag delar hans syn på att en utfasning av handelshindren i praktiken urvattnar det allmänna preferenssystemet och att vi därför verkligen måste koncentrera oss på de länder som behöver systemet mest. Jag delar därför Caroline Lucas farhågor om vissa utvecklingsländers framtid när textilkvoterna upphör att gälla. Jag skulle uppskatta om kommissionär Lamy åter kunde förklara hur detta graderingssystem kan tillämpas för att hjälpa de minst utvecklade länderna. Ni nämnde Kina som ett mycket uppenbart exempel, men hur ser situationen ut för t.ex. Pakistan och Indien?
<P>
Vidare gör förvisso Allmänna preferenssystemet+ det möjligt att använda handeln som en hävstång för mänskliga rättigheter, arbetsrätt, miljö och god förvaltningssed. Jag välkomnar det faktum att de befintliga förordningarna kombineras, för vad tjänar det till att bevilja Pakistan Allmänna preferenssystemet+ för landets narkotikapolitik, om barnarbete fortsätter att spridas? Herr kommissionär! Ni förklarade att det inte bara handlar om ratificering, utan även om tillämpning, men jag var ärligt talat inte på det klara med vilka fördrag ni avsåg. Ni tog upp en hel förteckning med punkter och försökte förklara hur dessa skulle övervakas, men jag fruktar att er förteckning kommer att göra Allmänna preferenssystemet+ helt ogenomförbart. Ni nämnde inte heller på vilket sätt sanktioner kommer att gå hand i hand med underlåtenhet att följa dessa grundläggande fördrag, och hur detta system kan tillämpas på ett effektivt sätt. Allmänna preferenssystemet+ eller kopplingen till arbetsnormer eller fördrag blir ineffektiva instrument, eftersom utebliven tillämpning helt enkelt inte följs upp med sanktioner. Jag vore mycket tacksam om ni kunde förklara detta igen. 
<SPEAKER ID="27" LANGUAGE="ES" NAME="Valenciano Martínez-Orozco (PSE )." AFFILIATION="">
<P>
   – Herr talman, herr kommissionär, mina damer och herrar! Denna reform av gemenskapens ordning med allmänna tullförmåner (GSP) gör att synen på mänskliga rättigheter som en odelbar verklighet förstärks, genom att vi skapar direkta kopplingar mellan våra principer och politiska linjer inom de olika områdena handel, utveckling och mänskliga rättigheter.
<P>
Genom reformen av GSP införlivas på ett effektivt sätt tanken att de bästa handelsförmånerna bör villkoras mot respekt för vissa normer rörande socialt skydd, mänskliga rättigheter, god förvaltningssed och en ekologiskt hållbar utveckling i vår syn på handeln som ett instrument för utveckling och utveckling som en gemensam mänsklig rättighet. Att förena alla dessa kriterier inom ramen för en GSP+-kategori, samtidigt som man förenklar systemet och gör det mer generöst, utgör som kommissionären påpekade ett steg i rätt riktning när det gäller att samordna olika politikområden inom gemenskapen som påverkar utvecklingsländerna. Härigenom motverkas också den fragmentarisering som av tradition har rått på utvecklingspolitikens område.
<P>
Som talesman för den socialdemokratiska gruppen i underutskottet för mänskliga rättigheter måste jag gratulera kommissionen till denna del av förslaget, även om det i andra delar avgjort kan förbättras, i synnerhet när det gäller förslagen om fasta mekanismer för tullförmåner som inrättas för mindre utvecklade länder. Vi kommer att noga följa upp denna reform, hur den tillämpas och hur effektiv den blir när det gäller att få till stånd en positiv utveckling och framför allt när det gäller att främja de mänskliga rättigheterna. 
<SPEAKER ID="28" LANGUAGE="NL" NAME="Van Gennip," AFFILIATION="rådet">
<P>
   . – Tack, herr talman! Jag skall verkligen hörsamma er begäran och fatta mig kort. Först av allt vill jag tacka de olika ledamöterna för deras synpunkter. Det var väldigt användbart för mig som rådsordförande att höra era synpunkter och vi kommer helt säkert att ta upp dem i våra kommande diskussioner om denna fråga som kommer att pågå fram till jul. Därefter kommer vi givetvis att lämna över frågan till våra efterträdare i Luxemburg. Jag har redan avhandlat merparten av frågorna i mitt första anförande och övriga frågor riktar sig till kommissionen, men jag vill försäkra er om att ordförandeskapet kommer att anstränga sig till det yttersta för att föra diskussionen om denna resolution så långt det går under de kommande månaderna och samtidigt se till att alla parter medverkar så effektivt som möjligt, inklusive Europaparlamentet. Jag vill också påpeka att Nederländerna i hög grad kan sympatisera med vissa av era frågor, framför allt de som handlar om ursprungsregler, produkttäckning och förmånsmarginaler.
<P>
Till sist vill jag rikta ett varmt tack till kommissionär Pascal Lamy för de båda senaste årens givande samarbete. Vi har gjort stora framsteg i WTO och EU tack vare ert personliga engagemang, er analysförmåga och er uthållighet. Ni har under de senaste åren avverkat ett maratonlopp och under det loppet har ni lämnat fotsteg efter er som vi under kommande år kommer att kunna följa. Därför vill jag säga: tack Pascal, . 
<SPEAKER ID="29" LANGUAGE="FR" NAME="Lamy," AFFILIATION="kommissionen">
<P>
   . – Herr talman! Detta är inte allra sista gången jag medverkar här, eftersom jag får tillfälle att träffa er igen under sammanträdesperioden i oktober. Om det här verkligen hade varit sista gången, skulle jag ha sett den kombination av omständigheter som gör att Pierre Moscovici i dag är talman som ett tecken, vilket jag ser då och då.
<P>
För ovanlighetens skull kommer jag inte att kunna ge var och en av er ett detaljerat svar, eftersom jag bara kan tala i några få minuter. Jag skall begränsa mig till att ta upp centrala aspekter och fatta mig kort och koncist.
<P>
Maria Martens frågade om ”allt utom vapen”-initiativet kommer att ändras. Nej, det skall inte ändras, och det finns ingen gradering i ”allt utom vapen”-initiativet. Hon frågade, precis som andra talare gjort, i vilken utsträckning förmånsländerna utnyttjar GSP-systemet. Hon har rätt. Låt oss vara helt klara över att det bland de skäl som gör att vissa länder faktiskt inte får tillträde till vår marknad – även om de har rätt till ett sådant tillträde – finns alla de faktorer som inte hänger samman med tulltariffer, exempelvis faktorer som hänger samman med sanitära och fytosanitära normer och problem med standarder, kvalitet och certifiering. Därför kommer det alltid att finnas ett glapp mellan teoretiskt och praktiskt tillträde, på grund av frågor som inte har något att göra med tariffer och som vi tyvärr inte kan lösa genom ett särskilt initiativ för utvecklingsländerna. Vi tänker inte inrätta ett världsomfattande program för gränsvärden för antibiotika i räkor, bara för att senare inrätta ett särskilt program som gynnar räkor från utvecklingsländerna. Tyvärr kan vi inte arbeta på det sättet.
<P>
Françoise Castex föreslår att jag skall göra arbetsmarknadsparterna delaktiga i frågor där beviljandet av dessa tullförmåner kopplas till uppfyllandet av sociala klausuler. Fru Castex! Detta är något vi redan gör och kommer att fortsätta att göra. För att nämna ett exempel genomför vi för närvarande en utredning om respekten för fackliga rättigheter i Vitryssland, som kan komma att leda till att EU fråntar landet dessa tullförmåner. Utredningen inleddes efter ett klagomål från Europeiska fackliga samorganisationen. Detta är faktiskt även utgångspunkten för mitt svar till Helmuth Markov.
<P>
Jag fick frågan om antalet förmånsländer skulle ses över. Antalet förmånsländer kommer givetvis att ses över, och denna översyn kommer att grundas på ett kriterium – nämligen marknadsandelen. Som jag sade tidigare och nu upprepar, kommer antalet förmånsländer knappast att påverkas av detta system. Låt mig klart och tydligt påpeka att vi när vi talar om gradering inte talar om ett land eller en produkt som skall graderas, utan om en kombination av ett land och en produkt – landet ”x” och produkten ”y”.
<P>
Caroline Lucas frågade mig återigen om tidtabellen. Jag tycker att jag har förklarat vari våra begränsningar ligger, särskilt de som sammanhänger med Indienkonflikten. När det gäller ursprungsreglerna, som hon betonade i likhet med andra ledamöter, nämligen Anne Van Lancker and Glenys Kinnock, vill jag bara säga följande: Antag att vi strök Kina från programmet, Kina som är ett viktigt exportland av kläder och textilier, och i stället godkände att det klädexporterande Sri Lanka hämtade sina textilier i Kina. Om jag har förstått saken rätt är detta vad Caroline Lucas tycker att vi skall göra. Om så skulle ske skulle vi så att säga bakvägen återskänka Kina den fördel i textil- och beklädnadssektorn som vi huvudvägen fråntar dem. Vi får därför inte försätta oss själva i den typen av motstridiga situationer. Om Sri Lanka emellertid vill hämta sina textilier i närområdet är vi troligtvis öppna för detta – jag måste bara stämma av det med mina kolleger.
<P>
Jag är nästan färdig med denna fråga. Patrick Louis tycker inte om Världshandelsorganisationen, och det är hans rättighet. Vad som är mer oroande är att han anser att EU:s handelspolitik kännetecknas av ohämmad frihandel. Det är en uppenbar överdrift. Jag hörde dessutom inga andra parlamentsledamöter säga det under den här debatten. Jag skulle vilja sätta fingret på den enda och unika punkten i hans anförande där han är enig med kommissionen – vilket för övrigt inte är så illa – när han hävdar att ordningen med allmänna tullförmåner måste bevaras. Själv skulle jag nog vilja gå lite längre och säga att den måste förbättras.
<P>
Robert William Sturdy tycker att kopplingen till teknisk assistans är bra. Glenys Kinnock och Anne Van Lancker vill ha närmare uppgifter om nivågränsvärdena och om förteckningarna över konventioner och sanktioner. De uppgifterna kommer att vara tillgängliga den 20 oktober, då kommissionen skall fatta beslut om mitt förslag. Glenys Kinnock vill att jag skall belysa förhållandet mellan ekonomiska partnerskapsavtal och unilaterala program bättre. Det är två helt skilda system. Syftet med de ekonomiska partnerskapsavtalen är att främja regional integration mellan länder i Afrika, Västindien och Stillahavsländerna, medan ordningen med allmänna tullförmåner inte har det syftet, annat än via ursprungsreglerna.
<P>
Herr talman! Med det påpekandet är jag färdig. Jag är mycket glad att parlamentet än en gång har haft möjlighet att hålla en handelspolitisk debatt en vecka innan kommissionen själv debatterar frågan. Det visar att vi har gjort vissa framsteg ur öppenhetssynpunkt. 
<SPEAKER ID="30" LANGUAGE="" NAME="Talmannen." AFFILIATION="">
<P>
   – Tack, herr Lamy!
<P>
Debatten avslutas här, och jag har tagit emot sex resolutionsförslag.(1)
<P>
Omröstningen kommer att äga rum kl. 11.30. 
<SPEAKER ID="31" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett uttalande från kommissionen om EU:s strategi för att bekämpa dopning inom idrotten.
<P>
Jag vill be kommissionen och parlamentsledamöterna att strikt hålla sig till talartiden, av hövlighet mot Leyla Zana som kommer att tala i kammaren kl. 11.00. 
<SPEAKER ID="32" LANGUAGE="FR" NAME="Reding," AFFILIATION="kommissionen">
<P>
   . – Herr talman, mina damer och herrar! Vid detta plenarsammanträde, som är ett av era första, valde ni i dag att sätta frågan om kampen mot dopning på agendan, något som tydligt avspeglar hur högt parlamentet prioriterar bekämpningen av detta gissel som skadar idrottens rykte och idrottarnas hälsa.
<P>
Dopningfrågan handlar i dagens läge inte bara om att tävla på lika villkor. Det är också ett folkhälsoproblem. Kommissionen delar er beslutsamhet på detta område. Som ni vet har jag under de senaste fem åren arbetat hårt för att föra upp dopningen på EU:s agenda och vidta så effektiva åtgärder som möjligt inom ramen för våra befogenheter. När jag i dag lämnar ifrån mig denna portfölj, som jag har ägnat en stor del av min energi, vill jag tacka er för att ni gett mig tillfälle att presentera en sammanställning över de framsteg vi har åstadkommit tillsammans och dra upp vissa riktlinjer inför framtiden.
<P>
Sammanställningen ser ut som följer: På fem år tycker jag att vi har gjort så mycket vi någonsin har kunnat inom den befintliga rättsliga ramen. Vi får också betänka hur motsträvigt flera medlemsstater och delar av idrottsvärlden har tagit till sig tanken att EU-nivån är en viktig nivå i kampen mot dopning.
<P>
Som ni vet faller idrotten ännu inte under EU:s behörighetsområde. Annorlunda uttryckt kan kommissionen endast ingripa inom sina tydligt definierade behörighetsområden, och på detta område kan kommissionen under alla omständigheter endast ingripa i syfte att komplettera och förstärka åtgärder som vidtas av idrottsorganisationer och av medlemsstaterna.
<P>
Vi har på senare år varit tvungna att agera pedagoger när vi har förklarat vilka våra befogenheter och begränsningar är inom detta område. Å ena sidan har vi fått frågan varför kommissionen inte tar fler initiativ och å andra sidan har vi fått höra att vi har tagit initiativ för att harmonisera förfaranden för kontroll av förteckningar över dopingpreparat, vilket är detsamma som att säga att vi har tillskansat oss befogenheter som vi inte har. Sanningen är den att vi har gjort en hel del inom ramen för våra befogenheter – information, förebyggande arbete, utbildning, medvetandehöjande åtgärder och stöd till projekt som ”idrottarpasset”, multimedieinformationsverktyg och vetenskapliga studier. Vi har främjat en samarbetsorienterad dialog.
<P>
Vad innebär detta mer konkret? Inledningen av min mandatperiod sammanföll med en period då dopningen var förstasidesstoff, i och med händelserna under 1998 års Tour de France. Vi kunde se att åtgärderna för att bemöta detta på nationell nivå inte längre var tillräckliga och att samarbete – och rentav samordning – mellan medlemsstaterna var avgörande. I slutet av 1999 bad jag Europeiska etikgruppen, som vid den tiden leddes av Noëlle Lenoir, att avge ett yttrande. Det var första gången detta organ uttalade sig om dopning, och gruppens yttrande visade sig ytterst användbart under de följande åren och kommer att fortsätta att vara det i framtiden. Det har varit en språngbräda för allt vi har företagit oss. I december 1999 antog kommissionen en gemenskapsstödplan för att bekämpa dopning. Planen mottogs positivt av parlamentet. Theresa Zabel var vid det tillfället föredragande. Vad vi främst strävade efter var att dopnings- och narkotikafrågan skulle införlivas i alla EU:s politikområden. Inom ramen för den planen och med parlamentets hjälp öronmärktes en årsbudget på 5 miljoner euro till projekt för att bekämpa dopning – undersökningar, forskning, konferenser och åtgärder. Vi kunde på så vis stödja projekt som främjade både information och forskning inom detta område. Jag vill exempelvis nämna vår undersökning om dopning på gym, liksom ungdomsprojekt och en förteckning över lagar och förordningar i medlemsstaterna. Tre olika undersökningar genomfördes av externa konsulter – om socioekonomiska aspekter av dopning, skydd för ungdomar och EU:s kommunikationsstrategi.
<P>
Låt oss nu tala om antidopningbyrån WADA. Jag gjorde personligen en stor insats för att se till att en byrå inrättades och jag kämpade särskilt hårt med att förorda principer för att få till stånd effektiva åtgärder, så att det nya organet skulle motsvara förhoppningarna hos dem som ville se nolltolerans tillämpas på dopningen. Jag betonade behovet av att organet skulle vara självständigt och medge insyn. WADA tog form inom de konturer vi hade skissat upp och inrättades slutligt år 1999. Beroende på skillnaderna mellan WADA:s budgetbestämmelser och gemenskapens lagstiftning och förfaranden, var det inte möjligt att lämna EU-bidrag till verksamheten, och jag tror inte att detta kommer att kunna ändras i framtiden. Förslaget till konstitutionellt fördrag, som innehåller en hänvisning till idrotten, kommer inte att medföra någon förändring i detta avseende. Det måste framhållas att WADA uträttar ett värdefullt arbete. Jag skulle vilja se att byrån blev en internationell institution som lyder under offentlig rätt. Som jag ser det skulle detta göra byrån mer effektiv och ge den större trovärdighet än vad som nu är fallet när byrån lyder under privat rätt, ett förhållande som vållar problem.
<P>
Kampen mot dopning är när allt kommer omkring per definition ett internationellt fenomen. Det är huvudskälet till att vi anordnade Marrakechkonferensen i januari 2002, som gav oss chansen att studera dopningfrågan tillsammans med våra kolleger i Medelhavsområdet. Jag vill också nämna Europeiska året för utbildning genom idrott, då vi inrättade ett informations- och varningssystem för ungdomar, eller med andra ord ett komplett system med förebyggande åtgärder. Förebyggande åtgärder är nyckelordet, eftersom vi inte är ute efter att bestraffa, och därför måste kommissionen lägga tonvikten vid den förebyggande aspekten. Kommissionen måste ta itu med de bakomliggande orsakerna till att en miljö uppstår där dopningfenomenet frodas – idrottsledarnas utbildningsmässiga bakgrund, det medicinska områdets roll och trycket på framgångar från sponsorernas sida.
<P>
Som ni kan se har ett mycket omfattande arbete uträttats under den senaste femårsperioden. Det har varit ett gemensamt arbete, i vilket jag hela tiden har kunnat räkna med parlamentets fulla stöd. I framtiden kommer detta ansvar att falla på den nye kommissionären, Ján Figel, och jag vet att han är medveten om hur viktig denna fråga är.
<P>
Herr talman! Med er tillåtelse vill jag göra två påpekanden. För det första inger det konstitutionella fördraget förhoppningar inom detta område, eftersom det i detta fördrag står att ungdomars fysiska och moraliska integritet måste skyddas, särskilt när det gäller unga idrottare. Vi måste därför öka stödet till medlemsstaterna och till idrottsförbunden, som kommer att ha det främsta ansvaret. Därutöver kan vi stödja medlemsstaternas åtgärder för att förebygga, informera om och öka medvetenheten om dopning. 
<P>
Jag vill också nämna en mycket väsentlig aspekt för alla framtida åtgärder, nämligen den dom som avkunnades av domstolen i Meca-Medina-målet den 30 september. Det positiva med denna dom är att den klargör vilken roll kampen mot dopning skall ha inom gemenskapsrätten och slutgiltigt bekräftar kommissionens ståndpunkt, som jag har förordat i fem års tid. Detta måste välkomnas. I domen slås det fast att kampen mot dopning inte har något ekonomiskt syfte. Enligt domstolen faller därför Internationella olympiska kommitténs antidopningsförordning inte under gemenskapens konkurrenslagstiftning. Syftet med denna förordning är att bevara idrottens anda och skydda idrottarnas hälsa. Annorlunda uttryckt är det en idrottsförordning, vilket innebär att det främsta ansvaret för att reglera denna fråga faller på idrottsförbunden. 
<P>
Herr talman! Jag är mycket nöjd både med slutsatsen i sig och med det sätt på vilket domen formulerades. Jag har under fem års tid i själva verket försökt visa att kommissionen inte bara intresserar sig för idrotten som ekonomiskt fenomen, utan att idrotten i första hand är en samhällelig verksamhet med fostrande och etiska dimensioner. Jag vet också att min efterträdare kommer att fortsätta på den vägen, för det är viktigt att parlamentet stöder Ján Figel i denna fråga, på det sätt som ni alltid har stött mig. Vi har ett samhällsansvar, och eftersom idrotten är ett så viktigt inslag i detta samhälle har vi således ett ansvar också inom idrottens område. 
<SPEAKER ID="33" LANGUAGE="EL" NAME="Mavrommatis (PPE-DE )." AFFILIATION="(Talmannen avbröt talaren.)">
<P>
   – Herr talman, mina damer och herrar, fru Reding! Vi har nyligen konstaterat att den rättvisa tävlan som är idrottens och de olympiska spelens grundläggande princip har urartat i en orättvis tävlan. Respektfull konkurrens och sportsliga ideal har nu solkats av idrottarnas intensiva ansträngningar att vinna och utmärka sig själva. I anslutning till dessa enorma ansträngningar och denna mördande konkurrens bidrar vetenskapen genom att hitta nya medel som utlovar enastående idrottsprestationer. I dag vill jag dock ta upp kvinnornas och ungdomarnas situation.
<P>
Kvinnliga idrottare som använder anabola substanser skadar sin kvinnlighet, särskilt om de är unga, och missbruk av dessa medel medför allvarliga hälsorisker som ofta leder till att de förlorar sin förmåga att få barn. I ett större sammanhang förvärras därför de anabola substansernas katastrofala konsekvenser för ungdomar som vill efterlikna sina idoler, och samhället behöver avgjort vårt stöd. Vi står därför inför en ny verklighet, den så omtalade dopningen. Dessa substanser finns att tillgå på marknaden i stor mängd och i många olika former, antingen via Internet eller via teve-shop och postorder, och i än större utsträckning i sporthallar och idrottsanläggningar, vilket medierna har rapporterat om. Vad vi dock är i stort sett ovetande om är att dopningen inte bara florerar hos toppidrottare, utan också och främst hos ungdomar, eftersom preparat av denna typ har slagit igenom hos den unga generationen, som drömmer om att bli stjärnor, och fyller dem med hopp. Jag vill påminna er om att omsättningen från försäljningen av anabola substanser överskrider två miljarder euro per år inom EU och cirka sex miljarder euro per år i hela världen. Även om WADA i det närmaste dagligen uppdaterar sin förteckning över förbjudna anabola substanser, blir det sociala problemet allt allvarligare och det är de ungdomar som ser sina förebilder förnedras som blir offren.
<P>
Vi behöver därför snabba lösningar och åtgärder på internationell och – än viktigare – samhällelig nivå, för att identifiera problemen och främja nödvändiga lagstiftningsåtgärder. Det finns ett skriande behov av att EU tar itu med detta enorma sociala problem, som skadar både idrottens rykte och folkhälsan. Måste vi sörja ännu fler offer innan vi vaknar upp och accepterar vårt ansvar? Bara häromdagen dog en av våra bästa baseballspelare i Förenta Staterna av en hjärtattack till följd av överdriven användning av anabola substanser.
<SPEAKER ID="34" LANGUAGE="" NAME="Sifunakis (PSE )." AFFILIATION="(EL">
<P>
   – Herr talman, fru kommissionär, mina damer och herrar! Dopning är helt emot de idrottsliga idealen, som ni helt riktigt påpekade. Problemet har spritt sig, inte bara inom proffsidrotten, utan också inom amatöridrotten, den individuella idrotten, och vi måste ägna stor uppmärksamhet åt denna fråga, så att medlemsstaterna kan samordna sina insatser för att bekämpa dopningen.
<P>
Enligt vad som framgår av kommissionens enkät från 2002, vet jag att sex procent av alla som tränar i träningslokaler och fitnesscenter använder farmaceutiska ämnen för att öka sin prestationsförmåga. I själva verket är antalet större, och ämnena är inte godkända av några farmaceutiska institutioner. Med andra ord använder ungefär 3 700 000 europeiska medborgare dessa ämnen. Tyvärr, och trots våra ansträngningar, fortsätter man att använda dem. Kampen måste föras på fyra nivåer.
<P>
För det första genom att klart framhäva att användning av anabola substanser är ett folkhälsoproblem, som ni helt riktigt påpekade.
<P>
För det andra genom att skapa en rättslig ram – och jag är glad över att ni rättade påståendet att WADA skulle vara en statlig instans – som gör det möjligt för kommissionen att effektivt delta i dess arbete, i enlighet med allt som vi hade tillfälle att diskutera gemensamt. Jag vet att denna organisation indirekt finansieras med två miljoner euro för olika initiativ, medan kommissionen inte direkt deltar i detta, vilket ni godkände.
<P>
För det tredje genom att vidta åtgärder så att idrotten främjas genom utbildning, och så att man inte skiljer dem åt.
<P>
För det fjärde genom att sätta rätt etikett på de blandningar som är allmänt tillgängliga på marknaden, så att det tydligt uppges att det rör sig om anabola substanser.
<P>
Europaparlamentets utskott för kultur, ungdomsfrågor, utbildning, medier och idrott, som jag har äran att vara ordförande för, beslutade på mitt initiativ att anordna en stor allmän utfrågning i november med namnet ”dopning – ett hinder för idrottens ideal”. Det ger oss tillfälle att undersöka läget och kanske bidra med initiativ som vi måste ta gemensamt ...
<SPEAKER ID="35" LANGUAGE="FI" NAME="Takkula (ALDE )." AFFILIATION="">
<P>
   – Herr talman, kommissionär Vivianne Reding! Idrottsorganisationerna har inte tillräckliga resurser för att hantera problemet med dopning på egen hand, och därför krävs det samarbete med regeringarna och med Europeiska unionen, med den behörighet som unionen kommer att få när fördraget om upprättande av en konstitution för Europa har ratificerats.
<P>
Regeringarnas och Europeiska unionens roll och de åtgärder som de kommer att vidta blir särskilt viktiga för att vi effektivt skall kunna förhindra olaglig tillverkning, import, export och spridning av förbjudna substanser. Rättsligt samarbete för att förhindra dopningens utbredning och samarbete mellan myndigheterna är de metoder som Europeiska unionen kan använda sig av för att effektivt ta itu med och förhindra dopningsproblemet inom idrotten, samtidigt med allt övrigt missbruk som hänger samman med förbjudna substanserna. Regeringarna bör också på ett tillfredsställande sätt, med hjälp av sin egen lagstiftning, se till att de som handlar med förbjudna substanser i tillräcklig utsträckning får ta konsekvenserna av vad de gör. Det bör inte vidtas några verkligt harmoniserade rättsliga åtgärder för att kriminalisera dopningen inom idrotten, och det bör inte heller planeras några sådana, eftersom detta inte är något som faktiskt kan jämföras med frågan om narkotika, även om frågorna liknar varandra.
<P>
Världsantidopningsbyrån WADA samordnar och främjar kampen mot dopning över hela världen. Europeiska unionen bör för sin del aktivt stödja WADA:s arbete. Den internationella olympiska rörelsen har varit aktivt engagerad i administrationen av WADA, men regeringarnas roll har varit mer osäker. Om Europeiska unionens medlemsstater kombinerade sina åtgärder och sin energi skulle det gå att finna en jämvikt i fråga om regeringarnas engagemang i WADA, och på så sätt skulle organisationen kunna arbeta mer effektivt.
<P>
En övergripande överenskommelse mellan regeringarna mot dopning inom idrotten håller på att sammanställas under Unescos överinseende. Europeiska unionen bör aktivt övervaka utarbetningen av överenskommelsen och samordna medlemsstaternas synpunkter. Med sin nya behörighet i fråga om idrott bör Europeiska unionen inta en aktiv roll för att genomföra, främja och stödja åtagandena i enlighet med denna kommande överenskommelse.
<P>
Frågor som hänger samman med dopning inom idrotten ger ofta upphov till stor uppmärksamhet i mediernas idrottsbevakning. Vi måste ändå behålla vårt sinne för proportioner. På samma sätt som inom andra samhällsområden finns det och kommer det alltid att finnas personer inom idrottsvärlden som inte lyder de regler som gäller var och en. Inom Europeiska unionen måste vi emellertid göra allt vi kan för att se till att idrottens och den fysiska träningens image rentvås. Idrott är välgörande och bidrar till människors hälsa och välmående.
<SPEAKER ID="36" LANGUAGE="FR" NAME="Bennahmias (Verts/ALE )." AFFILIATION="">
<P>
   – Herr talman! Det slår mig att vi slutligen har lämnat okunnighet, hyckleri och demonisering bakom oss när det gäller dopningen inom idrotten. Det är helt klart, fru Reding, att ni har gjort ett utmärkt jobb med att till slut få igång en verklig kamp mot dopningen, på europeisk nivå och på global nivå.
<P>
Det stora problemet är faktiskt våra idrottsmäns hälsa, och det gäller särskilt proffs- och elitidrottare. På den nivån skulle vi naturligtvis behöva mer tid för att se hur vi, om vi utgår från nolltolerans, också skulle kunna åstadkomma en verklig folkhälsopolitik som gör det möjligt för våra elitidrottare att nå upp till den nivå som krävs. Det som måste göras är därför en fråga om medikalisering och om att se hur vi, med läkare till hands, särskilt oberoende läkare, och med regelbundna oberoende kontroller, effektivt kan uppnå en verklig folkhälsopolitik. 
<SPEAKER ID="37" LANGUAGE="EL" NAME="Papadimoulis (GUE/NGL )." AFFILIATION="">
<P>
   – Fru kommissionär! Jag är ledsen, men jag anser att både Europaparlamentet och kommissionen måste anstränga sig mer för att bekämpa dopningen. Det har naturligtvis gjorts flera försök, men jag tror inte att det räcker.
<P>
1999 meddelade kommissionen att man skulle stödja ett förslag till rekommendation till rådet i enlighet med artikel 152, och att man under första halvåret 2002 skulle publicera ett förslag om dopning som grundar sig på artikel 152. Det har gått två och ett halvt år nu och vi har varken sett det ena eller det andra förslaget. Det är en skamfläck i kommissionens betygsbok.
<P>
Jag beklagar detta, eftersom ni den 14 september som svar på en fråga i Europaparlamentet sade att det inte fanns någon rättslig grund som gjorde det möjligt för oss att engagera oss ytterligare. Men i maj 2000 sade ni att det fanns en rättslig grund, nämligen folkhälsan. Kommissionen bör därför komma med ett förslag till direktiv på grundval av folkhälsan, och det bör behandlas brådskande av Europaparlamentet.
<SPEAKER ID="38" LANGUAGE="IT" NAME="Angelilli (UEN )." AFFILIATION="">
<P>
   – Herr talman! Att två guldmedaljer drogs tillbaka på grund av dopning vid de senaste olympiska spelen i Aten, och att flera idrottare diskvalificerades, visar hur utbrett missbruket är både bland amatörer och professionella idrottsmän.
<P>
Detta tilltagande fenomen bekämpas i själva verket inte tillräckligt ihärdigt, och det är förmodligen därför som fler och fler idrottare börjar dopa sig, ibland i den dåraktiga tron att dopningsmedlen är praktiskt taget ofarliga, eller åtminstone inte särskilt farliga.
<P>
Dopningen antar också verkligt alarmerande dimensioner ekonomiskt sett: Dopningen står i själva verket bakom en gigantisk affärsverksamhet som uppenbarligen gynnar bland annat stora kriminella organisationer. Vår fråga till kommissionären är om gemenskapens stödåtgärder för att bekämpa dopningen inom idrotten, varigenom 32 pilotprojekt finansierades mellan 2000 och 2002, verkligen gett några positiva resultat och varit effektiva, eller om i stället hela gemenskapsprogrammet bör omprövas. Låt oss för det första komma ihåg att det faktiskt är i dag som den tionde idrottsministerkonferensen sammanträder inom Europarådets ramar, i syfte att uppmuntra till ärlighet och öppenhet inom idrotten, och för det andra komma ihåg de viktiga fostrande värderingar som hänger samman med utvecklingen av idrotten, vilket klart framgått just under 2004, som har varit det europeiska året för utbildning genom idrott.
<P>
Vi frågar därför kommissionen om den inte faktiskt borde engagera sig mer intensivt i kampen mot dopning och om den efter att ha finansierat forskningsprojekt rörande detta fenomen inte nu bör fortsätta att finansiera informations- och övertalningskampanjer, med andra ord förebyggande kampanjer, vilket sannerligen skulle vara mer effektivt. 
<SPEAKER ID="39" LANGUAGE="SK" NAME="Belohorská (NI )." AFFILIATION="">
<P>
   – Herr talman! När vi nu fördömer dopningen inom idrotten, håller jag med alla föregående talare om att det är en fråga som rör både amatöridrottare och professionella idrottsmän. Vi talar om substanser som mycket ofta inte bara är ”förbjudna substanser”, utan som också används som läkemedel för behandling av en mängd åkommor.
<P>
Vilken slags gemenskap har vi, å andra sidan, när en hel mängd åtgärder tolereras och till och med uppmuntras som möjliggör försäljning av lätt narkotika i flera stater? För vilka tillåter vi då användning av förbjudna substanser och för vilka förbjuder vi användningen av dem? Bör vi tillåta att andra än idrottare använder dem? Bör lärare eller läkare få använda förbjudna substanser eller medel som verkar som stimulantia? Bör barn få använda dem? 
<SPEAKER ID="40" LANGUAGE="" NAME="Talmannen." AFFILIATION="(Sammanträdet avbröts kl. 10.55.)">
<P>
   – Sammanträdet kommer nu att avbrytas för det högtidliga mötet.
<P>
(1) 
<SPEAKER ID="41" LANGUAGE="" NAME="" AFFILIATION="Talman">
<SPEAKER ID="42" LANGUAGE="" NAME="" AFFILIATION="Framläggande av rådets gemensamma ståndpunkter"/>
<SPEAKER ID="43" LANGUAGE="" NAME="" AFFILIATION="(Det högtidliga mötet öppnades kl. 11.05.)">
<P>
– Mina damer och herrar! Det här är en särskild dag här i parlamentet. Det är ett stort nöje för oss alla att slutligen få höra Leyla Zana tala. När ni tilldelades Sacharovpriset nämnde vice talmannen Klaus Hänsch i sitt tal här i parlamentet att han otåligt väntade på den dag då ni skulle kunna tala direkt till oss. Den dagen mottog er make Mehdi Zana priset för er räkning, och i dag vill jag välkomna även honom, som är en fri man efter flera år i fängelse – och vi talar om inte mindre än 16 år i fängelse – och flera års lidande under de senaste årtiondena.
<P>
Fru Zana! Innan jag ger er ordet vill jag erinra om varför parlamentet tilldelade er Sacharovpriset, priset för åsiktsfrihet, och jag vill också ta tillfället i akt att välkomna Dagmar Roth-Behrend och Catherine Lalumière som är med oss i dag, vilka som ordförande för sina respektive grupper var några av dem som föreslog att ni skulle tilldelas detta pris för nästan tio år sedan.
<P>
Fyra år tidigare, under den värsta konfliktperioden i sydöstra Turkiet, var ni den första kurdiska kvinna som valdes till den turkiska nationalförsamlingen. När ni intog er plats i parlamentet lovade ni – på kurdiska – att kämpa för att kurder och turkar skulle kunna leva tillsammans i demokrati. Av den anledningen och på grund av era följande tal och skrifter dömdes ni till 15 års fängelse av nationella säkerhetsdomstolen i Ankara, tillsammans med era tre kolleger, de turkiska parlamentsledamöterna Dicle, Sadak och Dogan.
<P>
Ni var helt medveten om vilken verkan era ord skulle få när ni svor eden och vilken effekt det språk ni använde skulle få. Ni har fått betala dyrt för dessa ord, både i år och i hälsa. Trots detta höll ni fast vid er demokratiska kamp för ert folks rättigheter och avvisade erbjudandet om benådning som ni fick på grund av hälsoskäl. Ni vägrade att tiga, också när detta innebar att er dom skulle förlängas. Och ni tvingades bära denna börda ensam. Men många människor inom världssamfundet stödde er.
<P>
Detta parlament – Europaparlamentet – fördömde anklagelserna och domen mot er, som vi ansåg vara en kränkning av de demokratiska principerna. Europaparlamentet krävde i många resolutioner att ni skulle frikännas.
<P>
Ni kan emellertid känna er mycket tillfredsställd över att ert lidande inte var förgäves och att er personliga kamp på ett markant sätt har bidragit till de förändringar som ägt rum i Turkiet sedan ni valdes till parlamentsledamot. Det är till exempel inte lägre olagligt att tala kurdiska, radiosändningar och undervisning på kurdiska börjar tillåtas, det råder inte längre något undantagstillstånd och inga krigslagar gäller längre i sydöstra delen av landet, efter det ensidiga vapenstilleståndet från PKK:s sida, och den långa väpnade konflikten som har pågått i 15 år har praktiskt taget avslutats.
<P>
Utan tvekan återstår ännu mycket – och ni har förklarat det för oss under de senaste dagarna – och många praktiska förbättringar måste fortfarande göras när det gäller respekten för det turkiska folkets friheter och rättigheter. Men när den turkiska appellationsdomstolen slutligen beslutade att frige er den 9 juni i år – mina damer och herrar, vi talar inte om något som skedde för länge sedan, utan den 9 juni i år befann sig Leyla Zana fortfarande i fängelse – bestyrkte ni vår tro på er genom att uppmana era landsmän att kämpa för fred och erkännande i sydöstra delen av landet och begära att Kongra-Gel, PKK:s efterföljare, skulle upprätthålla vapenvilan.
<P>
Fru Zana! Om och om igen har ni visat på sanningen i det som ni sade när ni åtalades igen: ”Jag är först och främst kvinna, sedan mor och slutligen politiker. I min egenskap som kvinna, som mor och politiker, svär jag att jag kommer att kämpa för broderskap mellan de turkiska och kurdiska folken.”
<P>
Tillåt mig, fru Zana, att använda era egna ord och välkomna er på ert eget språk, kurdiska:
<P>
Fru Zana! Det är en stor ära för oss att ta emot er här i vårt parlament. 
<SPEAKER ID="44" LANGUAGE="" NAME="" AFFILIATION="">
<SPEAKER ID="45" LANGUAGE="FR" NAME="Leyla Zana," AFFILIATION="Sacharovpristagare">
<P>
   . – Herr talman! Det är en mycket betydelsefull gest när ni talar på turkiska och kurdiska, och innan jag börjar mitt tal vill jag tacka er på katalanska.
<P>
Herr talman, mina damer och herrar, kära vänner! Jag talade för första gången på kurdiska 1991 i parlamentets kammare under ceremonin när jag svor eden i den turkiska nationalförsamlingen. När jag uttalade orden ”Jag svär denna ed för broderskapet mellan de kurdiska och turkiska folken” ville jag fästa uppmärksamheten på att folk, språk och kulturer kan existera sida vid sida i broderskap. De år jag tillbringade i fängelse, omgiven av döva och stumma murar, kommer vi att minnas som ett lidande som inte erkändes vid den tiden. Men kampen för frihet, rättvisa och jämlikhet kunde inte ha förts utan lidande. De år jag tillbringade i fängelse bröt inte ned mig, och fick mig inte heller att vilja anklaga någon eller känna vrede. Jag fick lov att ta mig igenom dessa år på grund av min kärlek till demokratin, och jag klarade av det. Jag inledde mitt anförande i dag på vårt brödraspråk, turkiska, och jag vill avsluta det på mitt modersmål, kurdiska. Mitt syfte är än en gång att framhäva broderskapet mellan folk, språk och kulturer. Jag vill hälsa er alla i denna anda och i vänskap.
<P>
Jag vill varmt hälsa parlamentet och uttrycka min tacksamhet för att ni ansåg att jag var värd Sacharovpriset. Jag vill också tacka er för den aldrig svikande solidaritet som ni visade mig och mina vänner under mina år i fängelse. I själva verket tilldelade ni inte bara mig detta pris, utan det gick också till det kurdiska folket och till det turkiska folket, som är våra bröder. Ni har i själva verket gett det till Turkiet och till dem som försvarar fred, jämlikhet, frihet och broderskap. Ni har gett det till de barn som förlorade sina föräldrar i krigen, till kvinnorna som förlorade sina barn, till folk som är förtryckta, oavsett hudfärg, språk, religion eller ras. Kort sagt har priset utdelats med sikte på en ljus och hoppfull framtid. Ni har gett den demokratiska allmänna opinionen en röst och har uppmuntrat den att göra sig hörd. Det faktum att de värderingar som representeras av Sacharov är heliga och okränkbara har ökat mitt moraliska och mänskliga ansvar, och när jag talar till er nu är jag fullt medveten om detta faktum. Mitt hjärta gråter när jag ser att vi förlorar våra barn, var än i världen det sker, men först och främst naturligtvis i mitt eget land. Det är en smärta som sargar hela mig. Jag ber er att höra min röst och betrakta den som rösten från de mödrar vars hjärtan är fulla av smärta, som barnens röst, som ungdomarnas och kvinnornas röst, som tusentals, tiotusentals och miljontals människors och mänskliga varelsers röster. Krig har orsakat stort lidande. De har tillfogat djupa sår. Det har förekommit stort lidande, naturen har lidit, blommorna, fåglarna och fjärilarna har gråtit. Krigen i Irak, i Palestina, i Halabja, på Balkan, i Beirut, i Tjetjenien, i Irland, i Spanien och alla andra slags krig som jag för ögonblicket inte kan nämna, har lärt oss och fortsätter att lära oss många saker. Bittra erfarenheter har lärt oss att våld leder till mer våld, utan att erbjuda någon lösning. Vi har också sett hur politik som grundar sig på förtryck, förnekande, utrotning och bedrägeri har lett till mer orättvisa, fattigdom och lidande. Därför måste vi förkasta våld och krig, oavsett orsakerna till dem eller hur de rättfärdigas. Vi borde kunna avfärda dem. Våldet måste förpassas till det förflutna. De språk och metoder vi måste använda i dag för att lösa konflikter är dialoger, kompromisser och fred. Det som gäller är inte ”Döda och dödas” utan ”Lev och låt leva”.
<P>
Som ledamöter i Europaparlamentet sitter ni här i dag i fred, trots de splittringar och krig som har pågått i generationer och i hundratals år. Är inte den enighet som ni har skapat, samtidigt som ni har behållit era nationella särdrag, en av de mest slående symbolerna för fredlig samexistens?
<P>
Herr talman, mina damer och herrar! Som en person som söker rättvisa, riktar sig min första vädjan här i dag till mig själv: Jag ger er mitt ord på att jag kommer att uppfylla mitt lands och den demokratiska allmänna opinionens förväntningar, även om det kostar mig livet. Jag gör detta åtagande utan att förvänta mig något i gengäld.
<P>
Min andra vädjan går till mitt land, Turkiet. Den turkiska regeringen måste föra upp den demokratiska lösningen på det kurdiska problemet på sin agenda genom att ge den ett lämpligt namn. Alla levande varelser på jorden har ett namn: blommor, träd och fåglar. Alla har de sina namn. Bara kurderna är utan namn. Det finns inga skäl att inte definiera detta problem och inte ge det ett lämpligt namn. Det finns inget skäl att frukta dialog och fred. Kurderna vill ha en fredlig lösning på det turkiska suveräna territoriet. Detta är vad Republiken Turkiet bör ha som byggstenar och råmaterial. De respekterar alla de värderingar som symboliserar Republiken Turkiet, men regeringen förefaller orubblig och ovillig att uppskatta kurdernas uppriktiga initiativ, som grundar sig på att de är öppna för dialog. Om det inte finns någon fredlig lösning med på agendan, oavsett vilket politiskt parti som sitter vid makten, är denna dialog dömd att gå om intet. Det har förvisso tagits viktiga steg i riktning mot demokrati, men genomförandet av dessa steg förefaller ha varit enbart kosmetiskt. Köpenhamnskriterierna måste genomföras i handling, och inte bara i ord.
<P>
Det mest brådskande behovet är att avlägsna grunden till väpnade konflikter och våld. Ett rättssystem som skulle medföra nedrustning är ett viktigt första steg i riktning mot fred. Men det finns ett annat viktigt behov, nämligen att politiska fångar, intelligentsian, författare och politiker måste innefattas i det demokratiska livet. Vi skulle också önska att demokratiska områden öppnas utan hinder mot tankefrihet eller föreningsfrihet. Sociala och ekonomiska åtgärder som syftar till att få bukt med skillnader mellan regionerna är av stor vikt. Hindren mot att använda vårt modersmål i medierna måste försvinna, och det bör vara möjligt att få undervisning i detta språk i grundskolan. Det måste läggas fram ett förslag till en ny demokratisk konstitution som överensstämmer med allmän lagstiftning, och, som den turkiske presidenten Sezer har sagt, måste kurderna i denna konstitution erkännas som viktiga beståndsdelar, och de måste få skydd. Ingen borde tvivla på att kurderna kommer att stödja alla åtgärder som vidtas för att åstadkomma demokratisering.
<P>
Min tredje vädjan går till världen, och först och främst till Europa. Fred i Turkiet kommer att innebära fred i Mellanöstern, fred i Europa och fred i världen. I dag ligger freden i era händer, i våra händer. Vi kan uppnå den genom att sträcka ut våra händer mot varandra, och för att kunna göra det måste vi börja med att veta vad som är rätt. Om man vet vad som är rätt vet man också vad som är fel, men om man inte vet vad som är fel kommer man aldrig att åstadkomma det som är rätt. Det riktiga är att börja med att ge problemet ett namn, och att sedan erkänna och definiera det. En företeelse som inte har något namn och som inte har definierats har ingen identitet, och då betraktas denna företeelse som icke-existerande. Det är dags att världen erkänner kurdernas politiska, sociala och kulturella rättigheter. Kurderna utgör en befolkning om mer än 40 miljoner människor. Kurderna har öppet deklarerat sin vilja att fullt ut erkännas och integreras i dagens värld. Vad vi förväntar oss av världen är att vår vilja skall respekteras och att detta inte skall utnyttjas som ett förhandlingsinstrument, eller användas för schackrande i internationella förbindelser. Om problemet inte hanteras i en anda av samvete och humanitet kommer freden i regionen och världen även i fortsättningen att stå inför ett möjligt hot. Nationer har lämnats åt sig själva därför att de har byggt murar snarare än broar. Europa har fått erfara att humanitet och åratals lidanden har brutit ned dessa murar, den ena efter den andra. Europa och världen borde kunna bryta ned de osynliga murar som har byggts upp mellan dem och kurderna, och dessutom verka som en bro för att finna en lösning på detta problem. Vi måste komma ihåg att ett Turkiet som är medlem i Europeiska unionen, och som har löst det kurdiska problemet, kommer att göra det möjligt för västvärlden att få uppleva Mesopotamiens stora kulturella rikedomar. Först när detta händer kommer västvärldens civilisation att bli en tidsenlig demokratisk civilisation.
<P>
Min fjärde vädjan riktar sig till den demokratiska allmänna opinionen och förespråkarna för fred. Det räcker inte att förespråka freden och själv vara fredlig – enbart detta kommer inte att skapa fred. Om människor inte kämpar mot själva kriget finns det ingen möjlighet att få ett slut på krigen. Var det än förs krig måste vi därför kämpa för freden och organisera oss.
<P>
Jag riktar min fjärde vädjan till kurderna, till dem som har kämpat för demokrati i alla geografiska regioner där de bor. De måste först av allt leva i fred med varandra. De måste främja demokratin, sanktionera friheten och visa på sammanhållning. Det kommer inte att finnas någon solidaritet om det inte finns en ömsesidig respekt för varandras värderingar, ingen sammanhållning utan solidaritet, ingen styrka utan sammanhållning och ingen fred utan styrka. De måste vara medvetna om att alla försök att utforma ett eget slags kurder bland kurderna kommer att leda till en förlust. Det enda sättet att förhindra detta är genom inre enhet och sammanhållning, fred inom de egna leden, och vår egen solidaritet och politik.
<P>
Herr talman, mina damer och herrar! Varför kan turkarna, kurderna, tyskarna, fransmännen, lazfolket, cirkassierna, spanjorerna, georgierna, assyrierna, amerikanerna, tjeckerna, araberna, yazidierna, bretagnarna, katalanerna, iranierna, tjetjenerna, aboriginerna, de amerikanska indianerna, alawiterna, afrikanerna, palestinierna, judarna, katolikerna, protestanterna, muslimerna, de kristna, de vita, de svarta och alla folk i världen inte leva tillsammans i fred och harmoni?
<P>
Vi tittar alla upp mot samma stjärnor och vi vandrar alla på samma planet och lever under samma himmel. Som Victor Hugo sade, eftersom ”freden är den lycka som drar till sig allting” måste vi glömma allt som hänger samman med krig, smärta, hämnd och hat. Vi måste acceptera allt detta. I annat fall kommer vi aldrig att kunna färdas tillsammans och vara lyckliga.
<P>
Jag tillägnar broderskapet och harmonin mellan det turkiska och kurdiska folket detta tal. Mina bästa välgångsönskningar till er alla, i kärlek och vänskap.
<SPEAKER ID="46" LANGUAGE="" NAME="Talmannen." AFFILIATION="”Konuşmanız için içten teşekkürler”">
<P>
   – Fru Leyla Zana! I ert tal kallade ni Turkiet ert land, och ni efterlyste ett erkännande av det kurdiska folkets identitet inom det turkiska suveräna territoriet. Fru Leyla Zana! På samma sätt som jag förut hälsade er välkommen på ert eget språk, kurdiska, ber jag er därför att tillåta mig att nu tacka er på ert andra språk, turkiska:
<P>
Det betyder: ”Stort tack för ert tal”.
<P>
Leyla Zana har talat till oss, och talat mycket klokt om identitet, om processen för att övervinna antagonistiska skillnader, de antagonistiska identiteter som under historiens gång har förstört varandra. Det är ett bra exempel på hur man skapar en gemensam identitet, som är mer komplex än våra egna individuella inhemska identiteter, eftersom den också omfattar en rikare verklighet. Leyla Zana ger ett exempel på just detta sökande efter en flerdubbel identitet som är förenlig med vars och ens egen individuella identitet. Fru Zana! Än en gång .
<SPEAKER ID="47" LANGUAGE="" NAME="" AFFILIATION="Vice talman">
<SPEAKER ID="48" LANGUAGE="" NAME="Talmannen." AFFILIATION="">
<P>
   – Vi fortsätter nu med debatten om dopningen inom idrotten.
<P>
Vi har fortfarande ett antal talare på talarlistan innan vi kan gå vidare till omröstningen. Jag ber er därför att visa lite självdisciplin. 
<SPEAKER ID="49" LANGUAGE="EN" NAME="Bowis (PPE-DE )." AFFILIATION="">
<P>
   – Herr talman! Detta bör visa sig vara ett populärt inslag här i parlamentet och jag är tacksam för att så många närvarar när vi fortsätter med debatten om droger inom idrotten. Ur hälsofrämjande synvinkel vill vi att idrottsverksamhet och framstående idrottsprestationer uppmuntras. Vi vill också att man förhindrar användningen av droger som skadar hälsan. 
<P>
Framstående idrottsprestationer kan bara frodas i en miljö som präglas av god kondition, skicklighet, träning och rättvis tävlan. Sådana prestationer måste bygga på den naturliga förmågan hos en enskild idrottsman eller hos ett lag, och aldrig på prestationer som har förhöjts genom farmakologiska eller tekniska hjälpmedel. Det är fusk och måste utrotas genom ett system med exakta stickprovstester. Med dessa tester måste man skilja mellan verklig medicinering och prestationshöjande droger. Det är faktiskt värre än fusk, eftersom det utsätter idrottsmännen för hälsorisker.
<P>
Vilken idrottsman skulle medvetet skada sitt hjärta eller sin lever, sina njurar eller fortplantningsorgan? Vem skulle med vilja hämma sin tillväxt eller göra sig själv benägen till våldsamt eller aggressivt beteende? Vem skulle riskera sitt minne eller sitt intellekt? Allt detta är risker som steroider, som intas oralt eller injiceras, kan leda till, för att nu inte nämna riskerna med att dela injektionsnålar med andra.
<P>
Det finns alltför många idrottsmän och tränare som antingen inte förstår detta eller som medvetet tar risken. Dessa droger förvränger och skadar idrotten, de individuella tävlandenas hälsa och den bild man ger unga människor som ser upp till idrottshjältar som förebilder. Därför måste vi utbilda och förebygga, testa och avskräcka och därför måste vi göra båda dessa saker samtidigt. 
<SPEAKER ID="50" LANGUAGE="ES" NAME="Badia i Cutchet (PSE )." AFFILIATION="">
<P>
   – Herr talman, fru kommissionär, mina damer och herrar! Dopningen inom idrotten har blivit ett oroande fenomen som Europeiska unionen måste bekämpa, eftersom de nationella åtgärderna inte är tillräckliga, som kommissionsledamoten sade. Det är viktigt att vi bekämpar dessa sedvänjor, eftersom de kränker idrottsetiken genom att förhindra rättvis konkurrens bland idrottarna inom alla idrotter och i alla länder.
<P>
Dopningen ger utan tvivel samhället en negativ bild av de värderingar som borde styra idrotten. Som ledamot av parlamentets utskott för kultur, ungdomsfrågor, utbildning, medier och idrott betraktar jag idrotten som ett medel för att fostra människor och jag tror uppriktigt på de värderingar som bör spridas genom idrotten.
<P>
De europeiska barnen och ungdomarna måste ges tillbaka uppfattningen att idrott är en hälsosam, karaktärsdanande social aktivitet, där deltagandet är det viktiga. Det är uppenbart att dopningen inom amatöridrotten återspeglar något helt annat, som inte har något att göra med fostran eller sociala relationer.
<P>
Jag vill därför uppmana kommissionen att intensifiera sin forskning om dopningspreparat, om metoder för att upptäcka dem och om dopningens inverkan på hälsan, i syfte att minska antalet dopningsfall och skydda våra idrottare från den fara dopningen utgör för deras moraliska och fysiska hälsa. 
<SPEAKER ID="51" LANGUAGE="EN" NAME="Matsakis (ALDE )." AFFILIATION="">
<P>
   – Herr talman! Dopning är den moderna idrottens cancer. Den tränger sig in, sprider sig och förstör den sunda andan av tävlan och fair play bland våra idrottsmän. Trots de tappra insatser som gjorts av Världsantidopningsbyrån WADA, verkar förekomsten av dopning öka allt snabbare, särskilt bland professionella idrottsmän. I takt med att antalet drogtester och deras känslighet ökar, hittar idrottsmännen nya droger som inte går att upptäcka eller kombinationer av droger, eller andra sätt att undvika att åka fast. 
<P>
Inför denna olycksbådande situation måste vi försöka upptäcka den grundläggande orsaken till problemet. Vi behöver inte se särskilt långt bort eller fundera särskilt mycket för att finna den. Det är samma grundläggande orsak som så ofta gör individer till brottslingar. Samma orsak som ofta leder till att människor dödar varandra och som ibland till och med leder till att hela nationer strider mot varandra. Den kallas pengar.
<P>
I takt med att idrotten blir mer och mer tävlingsinriktad, kan man få fler och fler materiella fördelar genom att vinna. Tävlan handlar ofta inte om att vinna ett evenemang eller en match, utan om att vinna de ibland otroligt lukrativa kontrakt som följer med segern. Den avgörande frågan är om vi kan övertyga våra idrottsmän om att de måste särskilja idrotten från pengarna. Enligt min uppfattning är svaret tyvärr ”nej”, eftersom idrottsmän bara är människor och girighet verkar vara en inneboende mänsklig svaghet.
<P>
Avslutningsvis kan jag inte hålla med kommissionsledamoten om att detta är ett folkhälsoproblem. Enligt min uppfattning är det främst ett samhällsekonomiskt problem. Tyvärr anser jag att det enda sättet att hålla drogerna borta från idrottsmännen är att avkommersialisera idrotten. Så länge utsikterna till detta förblir ytterst små, finns det föga hopp om en verkligt drogfri idrott. 
<SPEAKER ID="52" LANGUAGE="EL" NAME="Toussas (GUE/NGL )." AFFILIATION="(Talmannen avbröt talaren.)">
<P>
   – Herr talman! Det verkliga skälet till det enorma problemet med dopning är sportens kommersialisering, medgivandet att det kan finnas professionella idrottsmän och att det därför finns någonting sådant som professionell idrottsutövning. Inom det kapitalistiska produktionssystemet är den professionella idrottsutövningen ett specialfall, eftersom man där accepterar idrottsutövare som är så unga att de inte kan delta i resten av produktionssystemet, åtminstone inte vad gäller utbildning. På så sätt utsätts barn för en dubbel exploatering. När ett idrottslag drivs som ett företag och målet därför är att öka vinsten, att vinna till varje pris, blir med andra ord vinstmaximering marknadens krav på den unga idrottsutövaren. Att vinna är så viktigt för den kommersiella framgången att alla medel är tillåtna. Blotta existensen av en professionell idrottsutövning förgiftar och underminerar varje moralisk aspekt av idrottsutövandet som amatörverksamhet. Dopning förekommer inom idrotten, och den förekommer också där det finns en stor frestelse för andra unga människor. Idrotten är en allmän social företeelse som inte passar in i vinsttänkandet. Alla former av professionell idrottsutövning bör avskaffas, navelsträngen mellan idrotten och företagen och sponsorerna bör klippas av, idrottsutövningens ställning som bred amatörverksamhet bör befästas…
<SPEAKER ID="53" LANGUAGE="HU" NAME="Schmitt, Pál (PPE-DE )." AFFILIATION="">
<P>
   – Mot bakgrund av det faktum att idrotten nämns i Europeiska unionens konstitution anser jag att vi så långt det är möjligt måste ta ansvar för idrotten. Idrotten har positiva effekter för de europeiska medborgarna, för deras utbildning, hälsa och sociala sammanhållning. 
<P>
Dessvärre finns det också oroande tendenser inom idrotten som vi bestämt måste ta ställning mot. Tendenserna är olämpligt beteende, åskådare som vandaliserar och – ja – användning av droger. Drogbruket omintetgör den rena sporten och ärlig tävlan, och användningen av förbjudna substanser innebär en stor hälsorisk för de tävlande. Om man inom idrotten tolererar användningen av droger kommer man till slut att förlora allmänhetens förtroende, och man kommer att förstöra förtroendet för den rena sporten. Tyvärr fick jag själv uppleva det här med mitt eget land under de olympiska spelen i Aten.
<P>
För kampen mot droganvändningen krävs i dag internationellt samarbete. För att åtgärderna skall bli framgångsrika måste de harmoniseras på tre fronter: utbildning, förebyggande verksamhet och övervakning av sanktionerna. Jag tror att Europeiska unionen – om man verkligen vill delta i denna kamp – kan göra sitt yttersta på de två första fronterna. Unionen måste ta på sig en roll inom området utbildning och information och skulle också kunna underlätta övervakningsarbetet, som är mycket kostnadskrävande. Ett modernt laboratorium kostar i dag över en miljon amerikanska dollar. Inom Europeiska unionen finns det bara tolv länder som skulle kunna ha råd med detta.
<P>
Det finns en antidopningsstadga, och vi behöver inte utarbeta någon definition av dopning eller ange detaljer om de förbjudna substanserna och metoderna – på det området kan vi inte göra särskilt mycket. Jag föreslår att vi undersöker möjligheterna till att inleda en framgångsrik internationell insats för – och jag upprepar – framför allt materiellt och tekniskt stöd för utbildning och övervakning. 
<SPEAKER ID="54" LANGUAGE="EL" NAME="Triantaphyllides (GUE/NGL )." AFFILIATION="">
<P>
   – Herr talman! Kommissionen svarade på Bart Staes skriftliga fråga i januari om åtgärder mot dopning att man inte hade några planer på att harmonisera detta särskilda område inom idrotten. Men dopningen har blivit ett gissel över hela världen. För alla som tittade på de olympiska spelen i Aten framgick detta med all önskvärd tydlighet. Att slå rekord och vinna utmärkelser är inte längre bara ett mål för idrottsutövarna själva, utan också för en global industri som har vuxit upp runt idrotten. De ekonomiska intressena hos de enorma multinationella företag som är sponsorer för den professionella idrotten tillgodoses bara när de tävlandes prestationer är enastående. Som ett resultat av detta håller en social modell på att utvecklas där dopningen sprider sig också till amatöridrottare, särskilt till unga utövare. Det är oacceptabelt att direkt hälsovådliga dopningspreparat sprids exempelvis via idrottslokaler. Därför vidhåller vi att vi måste fortsätta ansträngningarna för att utplåna de organisationer som levererar förbjudna preparat till idrottsutövare, så att det inte blir här som i USA, där man upprättar laboratorier för att få fram falska vinnare. Detta, mina damer och herrar, är den väg vi bör gå. 
<SPEAKER ID="55" LANGUAGE="EN" NAME="Beazley (PPE-DE )." AFFILIATION="">
<P>
   – Herr talman! Den 29 november kommer utskottet för kultur och utbildning att hålla en utfrågning av experter om denna fråga, och därefter kommer parlamentet att vilja lägga fram specifika förslag. Jag vill nämna ett antal komplexa områden. Ett är utvecklandet av förbjudna droger, som blir allt svårare att upptäcka. Ett annat område är att den ökande professionalismen inom idrotten och de enorma ekonomiska belöningar som erbjuds innebär att frestelsen att höja prestationerna genom förbjudna droger har ökat. Till sist: Även när idrottsmän ertappas med att ha fuskat, får de verkliga vinnarna inget erkännande för sin seger på grund av förseningar som beror på testsystemet. 
<P>
Jag har två frågor: Bör man inte utöka stickprovskontrollerna avsevärt för att öka upptäcksfrekvensen och, likadant, vilka tekniska förbättringar krävs för att undanröja alla tvivel? Det påstås ofta att när idrottsmän har fällts i tester, beror det på att de har använt lagliga läkemedel. Så snart som vi får specifika svar på dessa frågor, återkommer vi med förslag. 
<SPEAKER ID="56" LANGUAGE="DE" NAME="Ebner (PPE-DE )." AFFILIATION="">
<P>
   – Herr talman, mina damer och herrar! Den fråga som kommissionen återigen har tagit upp är extremt viktig, och detta har betonats flera gånger.
<P>
En detalj som jag tror måste uppmärksammas mer är angivelsen av vilka droger olika läkemedel innehåller, eller av de läkemedel som förts upp på förteckningen över dopningspreparat. Detta skulle absolut vara att tillmötesgå idrottsutövarna, deras tränare och deras företrädare, och att hjälpa dem i deras verksamhet, helt enkelt därför att det skulle råda större tydlighet i dessa frågor. Ett sådant initiativ skulle knappast kosta någonting, och det skulle vara till stor hjälp. Utöver detta delar jag åsikten hos många ledamöter att kontrollerna helt enkelt måste skärpas och göras mer allmänna, så att missbruket lättare kan upptäckas. 
<SPEAKER ID="57" LANGUAGE="EN" NAME="Šťastný (PPE-DE )." AFFILIATION="(Applåder)">
<P>
   – Herr talman! Eftersom jag har mycket stor erfarenhet av idrott, både som amatör och som professionell idrottsman, och har deltagit i flera världsmästerskap och olympiska spel, inser jag klart faran med illegala droger inom idrotten. Förutom att jag själv är idrottsman, har jag barn som har nått eller är på väg att nå elitnivå inom idrott. Jag har aldrig använt prestationshöjande droger och jag vill inte att mina barn skall falla offer för bedragare.
<P>
Människor som använder illegala droger inom idrotten är ingenting annat än bedragare. De förstör den sanna innebörden av tävlan inom idrotten och de är ingenting annat än dåliga förebilder, särskilt för våra ungdomar. Vetenskapen har visat att illegala droger skadar människors fysiska och mentala förmåga. Vi vet att illegala droger dödar, men frestelsen finns alltid där och den blir allt större. Orsaken är den exempellösa popularitet som idrotten har fått under de senaste decennierna, och uppenbarligen också de rika belöningar som följer i idrottens spår. Idrott är ett utmärkt redskap för att forma unga människors karaktär och det är mycket bra för vårt allmänna hälsotillstånd. Det ligger i allas intresse att behålla idrottens positiva inflytande.
<P>
Jag uppmanar parlamentet, kommissionen och Europeiska unionens institutioner att arbeta tillsammans med nationella och internationella idrottsförbund, nationella regeringar, IOK och organisationer för professionella idrottsmän för att bekämpa farorna med illegala droger. Tillsammans kan vi utestänga bedragarna och bevara idrotten ren.
<SPEAKER ID="58" LANGUAGE="FR" NAME="Reding," AFFILIATION="kommissionen">
<P>
   . – Herr talman, mina damer och herrar, jag håller helt och hållet med parlamentet. Det enda sättet att bekämpa dopningen är genom nolltolerans. För att rädda idrotten, rädda idrottsutövarna och rädda värderingarna inom vårt europeiska samhälle måste vi arbeta tillsammans. Kampen mot dopningen, herr talman, är en fråga om vilja, en vilja som kommer till uttryck genom åtgärder som medlemsstaterna, idrottsorganisationerna och Europeiska unionen enats om. Tillsammans med parlamentet har vi redan kommit en lång bit på väg i fråga om effektiviteten, och jag anser att de olympiska spelen i Aten var ett bra exempel på detta, eftersom fler dopningsfall upptäcktes där än under alla tidigare spel tillsammans. Detta är ett tecken på att testningen håller på att börja fungera. Detta är dock bara en början, och vi måste fortsätta med denna verksamhet medan vi väntar på att få fler befogenheter och fler möjligheter genom det nya fördraget.
<P>
Vi har en plikt att skydda våra unga, att skydda proffs- och amatöridrottsutövare och att skydda folkhälsan, och i detta avseende skulle jag vilja betona att alla ledamöter som har talat om laboratorier, innehållsangivelser, testning och förebyggande arbete har helt och hållet rätt. Herr talman! Min efterträdare Ján Figel kommer nu att invänta detta initiativ från parlamentet, denna utfrågning, som kommer att vara välkommet eftersom vi när allt kommer omkring har ett gemensamt ansvar för idrotten, våra medborgare och våra värderingar, och det är bara genom samarbete som vi kan omsätta detta ansvar i handling. 
<SPEAKER ID="59" LANGUAGE="" NAME="Talmannen." AFFILIATION="">
<P>
   – Tack, fru kommissionär.
<P>
Debatten är avslutad(1).
<SPEAKER ID="60" LANGUAGE="ES" NAME="Barón Crespo (PSE )." AFFILIATION="(Applåder)">
<P>
   – Herr talman! Jag vill ta upp en ordningsfråga i enlighet med artikel 166 i arbetsordningen och artikel 24.3, där talmanskonferensens behörigheter regleras.
<P>
I går väckte en minister från den italienska regeringen förargelse i parlamentet genom att påstå att det dominerades av homosexuella. Jag kommer från ett land där man för närvarande överväger att införa en lagstiftning som förhindrar fortsatt diskriminering av homosexuella, på samma sätt som i Belgien och Nederländerna. Frågan är för närvarande beroende av subsidiariteten, men jag skulle vilja att talmanskonferensen och talmannen uppmanar den italienska regeringen att be om ursäkt, eftersom detta, mina damer och herrar, främst är en fråga om huruvida den person som leder kommissionen är José Manuel Durão Barroso eller Silvio Berlusconi.
<P>
För det andra skulle jag vilja säga till våra italienska kolleger att vi är beredda att acceptera en italiensk kommissionär med den personliga och intellektuella resningen hos en Leonardo da Vinci eller Michelangelo.
<SPEAKER ID="61" LANGUAGE="PL" NAME="Czarnecki, Ryszard (NI )." AFFILIATION="">
<P>
    –  Herr talman! Jag skulle vilja tala om ett ämne som inte är mindre viktigt, och som påverkar miljontals datorinnehavare inom hela Europeiska unionen liksom hundratusentals europeiska små och medelstora företag. Frågan gäller patent på programvara för datorer. För 13 månader sedan hävdade Europaparlamentet EU-medborgarnas och företagens rätt när man vägrade att godkänna en lagstiftning som var en kopia på den amerikanska lagstiftningen. Rådet och kommissionen tog dock ställning för de stora företagen och inte för EU-medborgarna. Frågan kommer snart att tas upp vid ett sammanträde i parlamentet. Vilka gemensamma åtgärder skall vi vidta, herr talman, för att visa att detta parlament inte låter sig tas som gisslan av de stora datorföretagen, utan kommer att tala för ett EU av små och medelstora företag och ett medborgarnas EU? Det kan mycket väl vara så att denna fråga inte är mindre viktig för våra väljare än de stora politiska debatterna. Trovärdigheten hos Europaparlamentets maktbefogenheter står också på spel här. 
<SPEAKER ID="62" LANGUAGE="" NAME="" AFFILIATION="Justering av protokollet från föregående sammanträde"/>
<SPEAKER ID="63" LANGUAGE="" NAME="Talmannen." AFFILIATION="(Parlamentet antog lagstiftningsresolutionen.)">
<P>
   – Vi skall nu gå vidare till omröstningen.(1)
<SPEAKER ID="64" LANGUAGE="FR" NAME="Bourlanges (ALDE )," AFFILIATION="föredragande">
<P>
   . – Om jag har förstått er rätt, herr talman, så stämmer er läsning inte helt och hållet med den faktiska indelningen av texten, men detta kanske är ett kommunikationsproblem.
<P>
Den första delen lyder så här: ”Flyktingläger bör inte placeras utanför unionens gränser, då detta skulle innebära en uppenbar fara för kränkningar av grundläggande rättigheter.” Det är texten i ändringsförslag 1. Sedan infogas i texten, med avseende på den andra delen, att erfarenheterna av flyktingläger på unionens eget territorium är att allvarliga brister redan har förekommit. Min tanke med att föreslå en särskild omröstning är att ha endast ett uttalande, som skall inriktas på frågor som rör läger utanför unionens territorium.
<P>
Av detta skäl förespråkar jag ett ja till den första delen och ett nej till den andra. 
<SPEAKER ID="65" LANGUAGE="" NAME="" AFFILIATION="(Parlamentet antog rekommendationen.)">
<P>
(2)
<SPEAKER ID="66" LANGUAGE="EN" NAME="Chiesa (ALDE )." AFFILIATION="">
<P>
   – Mitt muntliga ändringsförslag för punkt 1a lyder som följer: ”Kräver att den georgiska regeringen skall definiera sitt åtagande, vilket förefaller vara en förutsättning för uppnåendet av en fredlig lösning av konflikterna och ett nationellt enande som bygger på samtycke, i syfte att uppnå autonomi för Abchasien och Sydossetien. ” 
<SPEAKER ID="67" LANGUAGE="" NAME="" AFFILIATION="(Parlamentet antog den gemensamma resolutionen.)">
<P>
(3)
<SPEAKER ID="68" LANGUAGE="" NAME="Goudin (IND/DEM )," AFFILIATION="skriftlig">
<P>
   .– Vi har röstat emot detta betänkande. Vi anser att den gemensamma jordbrukspolitiken (GJP) skall avskaffas. Utvidgningen av unionen visar att det blir helt orimlig att fortsätta driva GJP på samma sätt som den hittills har gjort. Det blir då orimligt att lotsa in nya medlemsländer i ett dödsdömt system och vänja dem vid detta systems regler och subventioner. Vi tillstyrker däremot ekonomiskt stöd till Unionens blivande medlemsländer, men detta måste kanaliseras till eftersatta regioner och inriktas på utbildning, infrastruktur och rättsliga institutioner. 
<SPEAKER ID="69" LANGUAGE="EL" NAME="Manolakou (GUE/NGL )," AFFILIATION="skriftlig">
<P>
   .– Syftet med den föreslagna ändringen av förordning (EG) nr 1268/1999 är att godkänna föranslutningsåtgärderna för jordbruket och landsbygdens utveckling i de kandidatländer i Central- och Östeuropa som inte anslöt sig till unionen i maj 2004, nämligen Rumänien och Bulgarien.
<P>
Målet med dessa åtgärder är att ekonomiskt anpassa ansökarländernas jordbruksekonomier till den gemensamma jordbrukspolitiken så att de kan integreras i en nära framtid.
<P>
Parlamentsledamöterna från det grekiska kommunistpartiet motsätter sig EU:s utvidgning eftersom den kommer att bli en börda för människorna i dessa länder, på samma sätt som den är en börda för människor i Grekland och inverkar på deras levnadsstandard och rättigheter. De motsätter sig dock också den gemensamma jordbrukspolitiken, eftersom dess grundläggande syfte är att krympa jordbruksekonomierna i ansökarländerna genom att påtvinga dem låga kvoter och genom att utplåna små och medelstora jordbruk för att koncentrera marken till ett fåtal stora jordbruk.
<P>
Därför motsätter vi oss också föranslutningsprogrammen, som är utformade för att anpassa ansökarländernas jordbruksekonomier till den gemensamma jordbrukspolitiken. 
<SPEAKER ID="70" LANGUAGE="PT" NAME="Queiró (PPE-DE )," AFFILIATION="skriftlig">
<P>
   .– Jag röstade för betänkandet om förslaget till rådets förordning om ändring av förordning (EG) nr 1268/1999 om gemenskapsstöd för föranslutningsåtgärder för jordbruket och landsbygdens utveckling i kandidatländerna i Central- och Östeuropa under föranslutningsperioden.
<P>
Syftet med de föreslagna ändringarna är att harmonisera vissa föreskrifter som är tillämpliga i nya medlemsstater så att de innefattar en ny stödberättigad åtgärd som gör det möjligt för jordbrukssamhällena i Bulgarien och Rumänien att utarbeta och tillämpa lokala strategier för landsbygdsutveckling, att anpassa stödnivåerna till dem som gäller för länder som anslöt sig till unionen under 2004 och slutligen att förtydliga stödnivåernas övre gränser.
<P>
De ändringsförslag vi har framför oss, som är baserade på omfattande erfarenheter, uppfyller enligt min åsikt kravet på större effektivitet i övervakningen av gemenskapsstöd, något som är av mycket stor vikt inom ramen för förberedelserna inför anslutningen av framtida medlemsstater. 
<SPEAKER ID="71" LANGUAGE="PT" NAME="Ribeiro e Castro (PPE-DE )," AFFILIATION="skriftlig">
<P>
   .– Erfarenheterna från de olika faserna av EU:s utvidgning visar att jordbrukssamhällen är särskilt känsliga för förändringar och för integrering i de mest dynamiska och konkurrenspräglade ekonomiska områdena. Vi måste därför utarbeta och tillämpa strategier för landsbygdsutveckling för att handskas med detta särskilda fenomen.
<P>
Följaktligen – och detta fenomen kan än i dag iakttas i mitt eget land – röstade jag för förslaget till rådets förordning om gemenskapsstöd för föranslutningsåtgärder för jordbruket och landsbygdens utveckling i kandidatländerna i Central- och Östeuropa.
<P>
Mot denna bakgrund, och med tanke på Bulgariens och Rumäniens anslutning i framtiden, anser jag att unionen har fattat rätt beslut genom att anpassa de åtgärder som skall vidtas i dessa länder till åtgärderna i de länder som anslöt sig till unionen den 1 maj i år. 
<SPEAKER ID="72" LANGUAGE="" NAME="" AFFILIATION="">
<SPEAKER ID="73" LANGUAGE="" NAME="Cederschiöld, Fjellner, Hökmark och Ibrisagic (PPE-DE )," AFFILIATION="skriftlig">
<P>
   .– Vi moderater tycker att det är fel att med offentliga medel stödja reklam av jordbruksprodukter, både inom EU och i övriga världen. I dag gör EU via kommissionen reklam för jordbruksprodukter som tulpanlökar och olivolja för en kostnad på mellan 60 och 70 miljoner euro årligen.
<P>
Produkter som är konkurrenskraftiga klarar sig utan dessa offentliga medel, produkter som inte efterfrågas bör inte hållas under armarna på detta sätt med skattebetalarnas pengar.
<P>
I dagens omröstning lägger vi ner våra röster då valet står mellan två alternativ som båda innebär fortsatt stöd för att göra reklam för jordbruksprodukter 
<SPEAKER ID="74" LANGUAGE="PT" NAME="Figueiredo (GUE/NGL )," AFFILIATION="skriftlig">
<P>
   .– I det förslag vi har framför oss är kommissionens mål att tillfredsställa parlamentet och rådet, som hade krävt en utvärderingsrapport om tillämpningen av förordningarna (EG) nr 2702/1999 och 2826/2000 om informations- och säljfrämjande åtgärder för jordbruksprodukter i tredje land och på den inre marknaden. Kommissionen har dock föreslagit ett antal ändringar av förordningarna, och detta gör att vi har vissa synpunkter.
<P>
Dessa informations- och marknadsföringsåtgärder, som kommer att fungera som komplement till nationella och privata åtgärder, är av mycket stor betydelse, inte minst för länder som Portugal, där man framställer högkvalitativa jordbruksprodukter som ost, spritdrycker, frukt och oliver. Åtgärderna är särskilt nödvändiga vid en tidpunkt då jordbrukssektorn liberaliseras alltmer i hela världen, samtidigt som gemenskapens budget för sektorn under de två senaste åren har minskat från 72 miljoner till 60 miljoner euro. Till detta kommer den låga tillämpningsgraden, som 2003 var lägre än 44 procent. Orsakerna till detta är enkla att se: en låg grad av samfinansiering inom gemenskapen (inte över 50 procent), komplexiteten med och administrationskostnaderna för driften av dessa program och det mindre urval av produkter som omfattas. Faktorer som dessa påverkar särskilt länder som Portugal. De föreslagna ändringarna ger viss flexibilitet, men de utgör ingen effektiv lösning på tillämpningsproblemen, och de befäster inte heller de befintliga anslagen. 
<SPEAKER ID="75" LANGUAGE="" NAME="Goudin, Lundgren och Wohlin (IND/DEM )," AFFILIATION="skriftlig">
<P>
   .– Vi har röstat mot detta betänkande vid omröstningen. Vi anser att den gemensamma jordbrukspolitiken (GJP) skall avskaffas och att jordbruksprodukter skall säljas på en fri marknad utan att EU satsar ekonomiska resurser på informationskampanjer och säljfrämjande åtgärder för dessa produkter. Särskilt allvarligt är det att EU skall finansiera säljfrämjande åtgärder i tredje land, vilket är en illojal konkurrens mot icke-EU-länders jordbruksproducenter 
<SPEAKER ID="76" LANGUAGE="PT" NAME="Queiró (PPE-DE )," AFFILIATION="skriftlig">
<P>
   .– Jag röstade för betänkande A6-0008/2004 eftersom jag anser att EU:s åtgärder bör vara inriktade på att ge ett allt effektivare stöd för europeiska produkter, med en samtidig respekt för deras mångfald i fråga om produktionsförhållanden och metoder för beredning, förvaring och användning. Europeiska unionen har bedrivit och samfinansierat verksamhet för att främja jordbruksprodukter genom en sammanhängande politik som är indelad i två förordningar: en för stödåtgärder i tredjeländer och en annan för stödåtgärder på den inre marknaden. Gemenskapens politik måste tillföra ett mervärde i relation till nationella och privata initiativ, och den måste befästa eller stärka exportfrämjande åtgärder från medlemsstaterna och privata företag. Behovet av en aktiv politik för att främja exporten bekräftas av våra huvudsakliga handelspartner, som har genomfört effektiva politiska åtgärder med detta syfte, med lämpligt ekonomiskt stöd, för att kunna behålla eller öka sin andel av världsmarknaden. Det är av grundläggande betydelse att EU spelar en tydlig och effektiv roll i arbetet med att främja exporten. 
<SPEAKER ID="77" LANGUAGE="PT" NAME="Ribeiro e Castro (PPE-DE )," AFFILIATION="skriftlig">
<P>
   .– Det enhälliga resultatet av omröstningen i jordbruksutskottet visar att kammaren är enig när det gäller informations- och säljfrämjande åtgärder för jordbruksprodukter i tredjeland och på den inre marknaden.
<P>
Mot bakgrund av att handeln blir alltmer globaliserad, att ursprungsbeteckningar som är avsedda för europeiska produkter av hög kvalitet används orättmätigt och att illojal konkurrens uppstår på grund av billig arbetskraft är denna satsning både inom och utanför EU på att främja jordbruksprodukter extra viktig.
<P>
Jag anser att denna situation med osedvanlig konkurrenskraft klart rättfärdigar att gemenskapen även i fortsättningen bör ingripa för att främja ”synligheten för de inneboende kännetecknen och de gemensamma kvaliteterna hos europeiska produkter, samtidigt som man respekterar deras olikheter när det gäller produktionsvillkor och metoder för beredning, förvaring och användning”.
<P>
Jag röstade därför för förslaget.
<SPEAKER ID="78" LANGUAGE="" NAME="" AFFILIATION="">
<SPEAKER ID="79" LANGUAGE="PT" NAME="Queiró (PPE-DE )." AFFILIATION="">
<P>
   – Herr talman! Jag lade ned min röst eftersom jag tycker att processen med att ratificera det konstitutionella fördraget, som jag uppriktigt hoppas skall lyckas, är en klart suverän företeelse i medlemsstaterna. Det är faktiskt den mest suveräna företeelsen för medlemsstaterna, med tanke på att man vid sådana här tillfällen fattar beslut som påverkar deras egen suveränitet.
<P>
Parlamentet måste därför stå emot frestelsen att visa några avsikter att ingripa i hur medlemsstaterna genomför denna process, förutsatt att de är, och måste vara, demokratier. Jag tror därför inte heller att vi bör föreslå att rådet fastställer samordnade synsätt för att planera nationella ratificeringsprocesser eller uppmuntra parlamentet att ta kontroll och anordna kampanjer om de folkomröstningar som skall äga rum. Rådet bör definitivt inte utfärda några som helst varningar, vilket föreslagits i ett av ändringsförslagen.
<P>
När det gäller frågan om kommunikationsstrategi anser jag att konstitutionen bör presenteras för EU-medborgarna så tydligt och lättförståeligt som möjligt, vilket också nämns i skäl C i den antagna resolutionen. EU kommer därför att finansiera initiativ som verkligen erbjuder objektiv, saklig, rättvis och oberoende information. Folket, de nationella parlamenten och folkets företrädare i dessa parlament kommer sedan att fatta beslut via valurnorna. Tack så mycket, herr talman, för uppmärksamheten från kammarens ledamöter. 
<SPEAKER ID="80" LANGUAGE="NL" NAME="Claeys (NI )." AFFILIATION="">
<P>
   – Herr talman! Det är bara positivt att ett antal medlemsstater kommer att arrangera en folkomröstning om den europeiska konstitutionen. Som alltid vid folkomröstningar är det viktigt att väljarna får korrekt och nyanserad information. I resolutionen uppmanas kommissionen och rådet att ”utarbeta en lämplig kampanj- och informationsstrategi”, men utan några villkor när det gäller nyanseringen. Och ändå har tidigare folkomröstningar ofta visat att detta är problematiskt. Den allmänna opinionen får ofta bara se myntets ena sida. Informationsunderskottet befrämjar inte att folkomröstningen genomförs på ett bra och korrekt sätt. Det som därför saknas i resolutionen är en rekommendation om att medierna i allmänhet, och de offentliga TV- och radiobolagen i synnerhet, bör låta såväl nej- som jasidan få komma till tals på ett nyanserat sätt. Tack så mycket. 
<SPEAKER ID="81" LANGUAGE="EN" NAME="Titley (PSE )." AFFILIATION="">
<P>
   – Herr talman! Jag talar som företrädare för Labour-partiet i Europaparlamentet, som stöder många av ambitionerna i denna resolution. Ansvaret för ratificeringen av fördraget ligger emellertid hos medlemsstaterna i enlighet med nationell lag. Vi anser inte att vi bör försöka att förutspå de nationella ratificeringsförfarandena, och särskilt inte datumet för folkomröstningarna, och därför valde vi att lägga ned våra röster. 
<SPEAKER ID="82" LANGUAGE="" NAME="Andersson, Hedkvist Petersen, Segelström och Westlund (PSE )," AFFILIATION="skriftlig">
<P>
   .– Undertecknade röstade ja i slutomröstningen om denna resolution. Detta gjorde vi trots att vi förlorade delar av omröstningen som avsåg punkter som vi skulle ha velat stryka ur resolutionen.
<P>
Det rör sig dels om punkten 3, som pekar ut datum för folkomröstningar. Vi anser inte att Europaparlamentet skall komma med förslag i den frågan.
<P>
Det rör sig även om punkten 6, där råd och kommission uppmanas utarbeta en lämplig kampanj- och informationsstrategi. Vi anser att det krävs en informationsstrategi, men anser inte att råd och kommission skall ägna sig åt att föra kampanj. 
<SPEAKER ID="83" LANGUAGE="DA" NAME="Christensen, Jørgensen, Kristensen och Thomsen (PSE )," AFFILIATION="skriftlig. –">
<P>
    De danska socialdemokraterna i Europaparlamentet har i dag röstat emot Jo Leinens resolutionsförslag (B6-0067/2004). Vi anser att det är medlemsstaterna själva som skall fastställa datumen för när de nationella folkomröstningarna skall hållas. Utöver detta anser vi inte att det är rådets uppgift att utarbeta de bästa metoderna för parlamentarisk kontroll och kampanjer vid folkomröstningar. Detta är i stället en nationell angelägenhet. 
<SPEAKER ID="84" LANGUAGE="PT" NAME="Figueiredo (GUE/NGL )," AFFILIATION="skriftlig">
<P>
   .– När frågor som är av sådan betydelse för folkets och för medlemsstaternas framtid debatteras är det fel att försöka samordna ratificeringsprocesserna med en gemensam tidsplan och strategi och, ännu värre, upprätta riktlinjer för att sprida innehållet i syfte att påverka den allmänna opinionen att rösta för att utkastet till konstitutionellt fördrag skall antas, vilket de flesta av oss önskar. 
<P>
Vad vi faktiskt borde göra är att respektera både de nationella förfarandena för att ratificera utkastet till fördraget om upprättande av en konstitution för Europa och de olika politiska krafternas rätt att analysera de långtgående och allvarliga politiska och konstitutionella konsekvenserna för medlemsstaterna och deras medborgare.
<P>
Det är upp till medborgarna i medlemsstaterna eller deras företrädare i de nationella parlamenten att godkänna eller avvisa detta utkast till fördrag.
<P>
Det är därför oacceptabelt att öka finansieringen till en reklamkampanj som syftar till att den så kallade europeiska konstitutionen skall antas.
<P>
Vad som krävs är en debatt med en mångfald åsikter och där de politiska krafterna kan delta på lika villkor. 
<SPEAKER ID="85" LANGUAGE="EN" NAME="Fotyga (UEN )," AFFILIATION="skriftlig">
<P>
   . – Jag röstar emot Europaparlamentets resolutionsförslag B6-0067/2004 om förfarandena för ratificeringen av fördraget om upprättande av en konstitution för Europa och hur informationen om fördraget bör skötas. Ratificeringsförfarandet hör uteslutande till medlemsstaternas ansvarsområde. Genom att blanda sig i detta förfarande kränker Europeiska unionens institutioner subsidiaritetsprincipen. 
<SPEAKER ID="86" LANGUAGE="" NAME="Goudin, Lundgren och Wohlin (IND/DEM )," AFFILIATION="skriftlig">
<P>
   .– Vi röstar nej till Leinen-betänkandet, eftersom vi avvisar förslaget till grundlag eller konstitution för EU. Konstitutionen leder till ökad EU-centralisering och bidrar till att omvandla unionen till en form av statsbildning med globala ambitioner.
<P>
EU-konstitutionen har en avgörande betydelse för Europas framtid och för de europeiska folkens självbestämmande. Därför bör den beslutas om i folkomröstningar i varje EU-land, där ja- och nej-sidorna ges likvärdiga resurser och möjlighet att delta i debatten på lika villkor. 
<SPEAKER ID="87" LANGUAGE="EL" NAME="Manolakou (GUE/NGL )," AFFILIATION="skriftlig">
<P>
   .– Parlamentsledamöterna från det grekiska kommunistpartiet kommer att rösta emot resolutionen om ratificeringsförfarandet för fördraget om upprättande av en konstitution för Europa samt kommunikationsstrategin, eftersom dess huvudsakliga syfte är att vilseleda medlemsstaternas folk och förvanska Europas historia.
<P>
Vi samtycker inte till den föreslagna konstitutionen eller någon som helst konstitution för storfinanser och krig, eftersom dess syfte är att de europeiska monopolen skall få makt på bekostnad av arbetarklassens och gräsrötternas sociala och politiska rättigheter.
<P>
Dessutom är ansträngningen för att sudda ut den antifascistiska segern från folkets minne och avskaffa årsdagen den 9 maj avslöjande. Låt folket glömma striderna, låt fascismens grymhet och brutalitet tonas ned genom slöseri med folkets pengar vid en tidpunkt när löner, pensioner och arbetslöshetsersättning minskar, sociala utgifter skärs ned och rätten till en fast och stabil anställning hör till det förgångna.
<P>
Vi kan inte undgå att notera att man i resolutionen inte alls nämner behovet av objektiv information eller till och med folkets möjlighet att välja. I stället betonas stöd för överenskommelsens historiska betydelse. 
<P>
Vi bör uppmana folket att säga ett rungande nej till den europeiska konstitutionen, som innebär en militarisering och tillbakagång för Europa och en storfinansens diktatur. Vi anser att det är gott tecken att alltfler länder inrättar kommittéer för att stjälpa den. 
<SPEAKER ID="88" LANGUAGE="PT" NAME="Ribeiro e Castro (PPE-DE )," AFFILIATION="skriftlig">
<P>
   .– Oavsett deras inställning i frågan bör alla EU-medborgare, och inte bara juridiska experter, få kännedom om utkastet till fördrag om upprättande av en konstitution för Europa. Det är tydligt att det bästa sättet att göra allmänheten delaktig i processen kommer att vara att hålla folkomröstningar som gynnar kampanjer som förklarar frågorna på ett rättvist och nyanserat sätt.
<P>
Jag vill emellertid påpeka att processen inte får någon europeisk omfattning om vi väljer att bortse från varje medlemsstats nationella särdrag. Jag anser också att vi alla definitivt måste visa förtroende för demokratin och för folkets suveräna vilja, och skingra varje skadlig anda av panik och översitteri. Den absurda propagandan för en “” i händelse av ett bakslag förvränger debatten, åstadkommer strider om de grundläggande frågorna och orsakar stora skador för varje allvarlig diskussion om europeisk integration.
<P>
Med tanke på det mycket låga deltagandet i de europeiska valen skulle den enda verkliga tragedin vara om allmänheten ännu en gång kände sig alienerade eller om de kampanjer som bedrevs av EU:s institutioner skulle sprida och förvärra det demokratiska underskottet i Europa, vilket vi alla fördömer, snarare än att minska det.
<P>
Avvisandet av ändringsförslagen 3 och 13, som bara uppmanade till frihet och rättvisa i debatten, gör att man fruktar det värsta. Jag röstade därför emot resolutionen. 
<SPEAKER ID="89" LANGUAGE="" NAME="" AFFILIATION="">
<SPEAKER ID="90" LANGUAGE="IT" NAME="Guidoni (GUE/NGL )." AFFILIATION="">
<P>
   – Herr talman! Vi är djupt oroade över den överdrivna brådska med vilken hundratals människor från länder utanför gemenskapen de senaste dagarna har deporterats från Italien till Libyen, och särskilt över bristen på öppenhet i det förfarande som tillämpats. Vi fruktar att den italienska regeringens uppförande allvarligt kan skada den grundläggande rättigheten att söka asyl liksom principen om ”non-refoulement”, som innebär att det är förbjudet att tvinga tillbaka personer till ett territorium där det finns risk för att deras medborgerliga rättigheter allvarligt kommer att överträdas.
<P>
Italien har möjlighet att be Europeiska unionen och världssamfundet om hjälp och är dessutom skyldigt att låta flyktingar söka asyl inom landets territorium utan någon form av diskriminering. Amnesty International har också sökt mer information om de aktuella förfarandena och om deras överensstämmelse med nationella och internationella lagar. Enligt dessa lagar har en asylsökande rätt till rättslig hjälp, tolk och kontakt med FN:s flyktingkommissariat och icke-statliga organisationer, vilket den italienska regeringen faktiskt förhindrat, och det innebär en överträdelse av Europeiska gemenskapens principer och värderingar. 
<SPEAKER ID="91" LANGUAGE="IT" NAME="Borghezio (IND/DEM )." AFFILIATION="">
<P>
   – I Dronero i Piemonte begravs Jessica och Sabrina Rinaldo som dog i Egypten i händerna på terrorister: två unga kvinnor, två verkliga änglar, två tusenskönor som slitits från vårt Piemontes gröna betesmarker, från sina föräldrars hjärtan, ärligt arbetande människor som de själva, som mejats ned av grymma islamistiska terrorister som inte har respekt för någon, minst av allt för två oskyldiga, försvarslösa unga kvinnor. Jag anhåller ödmjukt om att Europaparlamentets talman ser till att ett budskap om solidaritet sänds till dessa unga offers familjer. 
<SPEAKER ID="92" LANGUAGE="IT" NAME="Angelilli (UEN )," AFFILIATION="skriftlig">
<P>
   .– Den italienska delegationen i gruppen Unionen för nationernas Europa har röstat emot ändringsförslag 4 om rösträtt för invandrare i Jean-Louis Bourlanges betänkande om framtiden för området med frihet, säkerhet och rättvisa, eftersom vi anser att även om man kan överväga idén med att låta invandrare rösta i lokala val så är tiden ännu inte mogen att fundera över rösträtt vid de europeiska valen.
<P>
Vi måste dessutom påpeka att erkännandet av rätten att rösta i lokala val måste medföra ett detaljerat regelverk genom ett lämpligt förslag där förfaranden, tidpunkter och den specifika rättsliga kontexten tydligt skulle anges. 
<SPEAKER ID="93" LANGUAGE="DA" NAME="Christensen, Jørgensen och Kristensen (PSE )," AFFILIATION="skriftlig.">
<P>
   – De danska socialdemokraterna i Europaparlamentet har i dag röstat för betänkande (A6-0010/2004) av Jean-Louis Bourlanges om framtiden för området med frihet, säkerhet och rättvisa. Vi är icke desto mindre medvetna om att förslaget gäller ett område som omfattas av avdelning IV i fördraget om upprättandet av Europeiska gemenskapen och därför inte gäller för Danmark, enligt protokollet om Danmarks ställning. 
<SPEAKER ID="94" LANGUAGE="PT" NAME="Figueiredo (GUE/NGL )," AFFILIATION="skriftlig">
<P>
   .– Bara några dagar före Europeiska rådets möte den 5 november har en viktig kamp ägt rum i parlamentet för att försvara frihet, rättvisa och mänskliga rättigheter, särskilt invandrarnas.
<P>
Vår grupp har försökt att förbättra Jean-Louis Bourlanges betänkande, både genom att återupprätta balansen mellan säkerhetskrav och behovet av att respektera och främja de mänskliga rättigheterna, och genom att vägra att ta till ”europeiska stadgar” och massutvisning av invandrare.
<P>
Även om vissa av våra förslag antogs vid omröstningen förkastades ändå de flesta. Betänkandet är därför fortfarande otillräckligt när det gäller vad som krävs, och det innehåller ståndpunkter på viktiga områden som vi inte instämmer i.
<P>
Jag skulle därför vilja betona hur viktigt det är att anta följande ändringsförslag:
<P>
- erkänner att invandrare inte bör betraktas som tillfällig arbetskraft, utan faktiskt är grundläggande för vårt samhälles framtid,
<P>
- betonar betydelsen av besluten och rambeslutet om att skydda rättigheterna för migrerande arbetstagare och deras familjer, vilket antogs av FN:s generalförsamling den 18 december 1990,
<P>
- erkänner de dåliga erfarenheterna av flyktingläger, till och med inom EU-medlemsstaternas territorium.
<P>
Tyvärr var det många andra som inte antogs. Jag kunde därför inte rösta för betänkandet. 
<SPEAKER ID="95" LANGUAGE="" NAME="Goudin, Lundgren och Wohlin (IND/DEM )," AFFILIATION="skriftlig">
<P>
   .– Vi har röstat mot detta betänkande då det inte är i linje med det subsidiaritetstänkande som skall prägla Europeiska unionens uppbyggnad. Här föreslås ett europeiskt organ för terroroffer (punkt 1b-5), på europeisk nivå skall det skapas en kärna av operationella bestämmelser om rättsligt och polisiärt samarbete (punkt 1c-2), en gemensam myndighet för uppgiftsskydd på europeisk nivå skall inrättas (punkt 1c-8), Eurojust skall stärkas i syfte att skapa en europeisk åklagarmyndighet (punkt 2e-2), med mera. En enhetlig invandrings- och asylpolitik skall också skapas inom EU på en rad områden.
<P>
Vi ser gärna ett utökat samarbete mellan medlemsländerna i dessa frågor för utvecklandet av en human asylpolitik, i enlighet med Genèvekonventionen, för hela Europa. Vi avvisar dock utvecklingen av ett federalt juridiskt system, med ständigt växande institutioner, som förslagen ovan uppenbarligen syftar till. 
<SPEAKER ID="96" LANGUAGE="EL" NAME="Manolakou (GUE/NGL )," AFFILIATION="skriftlig">
<P>
   .– Under de fem år som området för frihet, säkerhet och rättvisa, vilket antogs i handlingsplanen i Tammerfors, har varit operativt har reaktionära lagar främjats och vi har sett en ökning av militära och polisiära mekanismer, okontrollerade informationstjänster, personliga arkiv och åtal. Den europeiska antiterroristlagen, den europeiska arresteringsordern, Schengenavtalet, direktiv mot flyktingar med mera är alla resultatet av det ”område” som i kommissionens meddelande inte bara belönas, utan kommissionen välkomnar också det faktum att många av dessa områden har införlivats i utkastet till konstitution.
<P>
Kommissionens framtida riktlinjer för Tammerfors II påskyndar det allmänna angreppet mot folkets personliga och politiska rättigheter och friheter. De förstärker de dunkla, centraliserande enheterna liksom säkerhets- och informationssystemen i EU. De gör rättvisa åt ett system för att legalisera repression. De skapar en EU-kontrollerad fästning för att hålla invandrare borta. De resulterar i drastiska begränsningar när det gäller att bevilja asyl.
<P>
I betänkandet och rekommendationen från utskottet för medborgerliga fri- och rättigheter samt rättsliga och inrikes frågor godkänns kommissionens riktlinjer, och man bidrar därmed till en demokratisk legalisering av det hårda nya antidemokratiska innehållet i Tammerfors II. I betänkandet krävs att enhällighetsprincipen helt skall avskaffas, vilket stärker de dunkla mekanismerna i det euro-enande så kallade ”Directoire” bortom all nationell kontroll. 
<P>
Europas arbetarklass och folk måste göra motstånd och trappa upp sin kamp emot det så kallade området för frihet, säkerhet och rättvisa, eftersom det strider mot deras rättigheter och i stället gynnar storfinansens och de multinationella företagens ”rättvisa”.
<P>
Detta är anledningen till att vi parlamentsledamöter från det grekiska kommunistpartiet röstade emot betänkandet. 
<SPEAKER ID="97" LANGUAGE="PT" NAME="Queiró (PPE-DE )," AFFILIATION="skriftlig">
<P>
   .– Jag avstod från att rösta om betänkandet, för trots att dess huvudsakliga fokus ligger på problem som är av allra största betydelse för Europeiska unionens och alla medlemsstaters framtid har jag allvarliga förbehåll när det gäller vissa av punkterna i betänkandet. 
<P>
Vid ett tillfälle när EU – och var och en av dess 25 medlemsstater – lika väl som vilken annan del som helst i världen kan falla offer för terrorism är det viktigt att vi, när vi betonar området för frihet, säkerhet och rättvisa, inte skiljer kravet på att behandla invandrare mänskligt från det allt överskuggande behovet av att se till att unionens gränser är säkra. Ju säkrare EU är desto mänskligare blir det, även om man inte får blanda ihop säkerhet, som är något bra, med att vara rent besatt av säkerhetstänkande, vilket inte är bra.
<P>
Avslutningsvis vill jag säga att jag förstår att man i betänkandet erkänner det arbete som Antonio Vitorino utfört. Han har på ett utmärkt sätt bidragit till konceptet med ett fritt och säkert Europa. 
<SPEAKER ID="98" LANGUAGE="PT" NAME="Ribeiro e Castro (PPE-DE )," AFFILIATION="skriftlig">
<P>
   .– Detta betänkande är en uppföljning till resolutionen under den senaste årliga debatten om området för frihet, säkerhet och rättvisa som jag var föredragande av. Jag skall börja med att välkomna det faktum att utskottet för medborgerliga fri- och rättigheter samt rättsliga och inrikes frågor, till följd av mina förslag som då antogs, har påbörjat en process med dialog och samarbete med de nationella parlamenten. Jag vill också påpeka att antagandet av den tidigare resolutionen sammanföll med den förfärliga terroristattacken i Madrid, vilket påminner oss om att terrorismen är det största nuvarande hotet mot våra grundläggande rättigheter, ett faktum som inte får glömmas bort eller bagatelliseras. Kampen mot terrorismen måste därför vara en av de allra viktigaste frågorna för de politiska beslutsfattarna.
<P>
Jag vill också upprepa behovet av ett ”Tammerfors II”, ett nytt möte i Europeiska rådet som ägnas åt att bygga upp området för frihet, säkerhet och rättvisa, så att vi kan upprätta en ny tidtabell på området och utarbeta ett realistiskt program för denna femårsperiod, som åstadkoms genom eftertanke, politisk ärlighet och strategisk vishet. Det är betydligt viktigare att vi får ett väl avvägt och konsekvent omarbetat område för frihet, säkerhet och rättvisa än några som helst överdrivet förebyggande attityder, som till slut skapar onödiga spänningar, underblåser orealistiska förväntningar och avleder oss från våra huvudmålsättningar.
<P>
Med tanke på att jag hade vissa förbehåll när det gäller den föreslagna texten valde jag mellan att rösta för den och att avstå, men det faktum att den andra delen av avsnitt 1.b och ändringsförslag 1 till 16 antogs gjorde att jag röstade emot. 
<SPEAKER ID="99" LANGUAGE="" NAME="" AFFILIATION="">
<SPEAKER ID="100" LANGUAGE="" NAME="Goudin, Lundgren och Wohlin (IND/DEM )," AFFILIATION="skriftlig">
<P>
   .– Vi står för att Europeiska unionen inte skall bedriva utrikespolitik. Diskussioner om till exempel en fredlig lösning i Georgien skall ske inom ramen för medlemsländernas arbete inom Förenta Nationerna. 
<SPEAKER ID="101" LANGUAGE="PT" NAME="Queiró (PPE-DE )," AFFILIATION="skriftlig.">
<P>
   – Jag röstade för förslaget till gemensam resolution eftersom det är tydligt att vi med tanke på den europeiska grannskapspolitiken måste vara mycket uppmärksamma på vad som händer i regionerna nära Europeiska unionens nuvarande gränser, för att inte tala om frågorna om mänskliga rättigheter, demokrati och territoriell integritet som står på spel. Detta får emellertid inte avleda oss från att ännu en gång förorda tesen att vi under inga omständigheter får överskrida den gräns som skiljer legitima – ofta nödvändiga – internationella politiska påtryckningar från oönskad inblandning i andra länders inre angelägenheter.
<P>
I detta fall innebär den här resolutionen varken att parlamentets befogenheter överskrids eller att den strider mot denna tes. Resolutionen innebär i stället en rättmätig oro för civilbefolkningens rättigheter och innehåller de steg som måste vidtas för att försvara en demokratisk och fri regim. 
<SPEAKER ID="102" LANGUAGE="PT" NAME="Ribeiro e Castro (PPE-DE )," AFFILIATION="skriftlig">
<P>
   .– Georgien har gjort framsteg i riktning mot att upprätta och skydda demokratiska institutioner och rättsstaten. De georgiska myndigheterna har uttryckt önskemål om att följa den europeiska modellen och de hoppas en dag kunna bli medlemmar i Europeiska unionen.
<P>
Dessa ansträngningar har emellertid drabbats av oroande bakslag i regionerna Abchazien och Sydossetien på grund av de inskränkningar i den individuella rösträtten och de massiva utvisningar av befolkningen som myndigheterna i området har genomfört, något som har lett till en snabb ökning av våldet, vilket jag bara kan fördöma.
<P>
Jag anser att den ryska federationen på grund av sin geografiska och strategiska betydelse har ett särskilt ansvar i regionen. Den ryska federationens politiska stöd och närvaron av dess militära enheter som är stationerade i konfliktområden och omgivande områden är grundläggande för stabiliteten, och det är lika viktigt att man visar verklig respekt för de angränsande ländernas territoriella integritet. 
<P>
Med tanke på den spända situationen i Abchazien och Sydossetien välkomnar jag förslaget att sammankalla en internationell konferens om konflikten, för att inrätta en fredsbevarande styrka som verkligen kan hjälpa det georgiska samhället att återfå sin stabilitet.
<P>
Jag röstade för förslaget. 
<SPEAKER ID="103" LANGUAGE="" NAME="" AFFILIATION="">
<SPEAKER ID="104" LANGUAGE="EN" NAME="Martin, David (PSE )." AFFILIATION="">
<P>
   – Herr talman! Jag välkomnar både kommissionens avsikt att reformera gemenskapens ordning med allmänna tullförmåner och den resolution som vi just har antagit. Det är mycket viktigt att systemet förenklas och görs mer tillgängligt för utvecklingsländerna, särskilt de minst utvecklade länderna. Dessutom är det mycket viktigt att vi inom systemet behåller de särskilda incitamenten för att skydda arbetstagares rättigheter – som knappast tillämpas för närvarande – och de särskilda miljörättigheterna – som inte heller tillämpas i full utsträckning. Alla reformer måste främja ytterligare och ökad tillämpning av dessa rättigheter. 
<P>
Det finns också ett särskilt arrangemang enligt det nuvarande GSP-systemet som kallas ”GSP-plus”. Detta gäller länder som bekämpar drogmissbruk och droghandel. Det är viktigt att också detta skyddas, när GSP skall reformeras.
<P>
Om dessa områden skyddas, är det avslutningsvis uppmuntrande att kommissionen har beslutat att modernisera GSP. 
<SPEAKER ID="105" LANGUAGE="PT" NAME="Figueiredo (GUE/NGL )," AFFILIATION="skriftlig">
<P>
   .– Såsom anges i den resolution som vår grupp lagt fram är det alarmerande att det nya systemet för stödberättigande som kommissionen rekommenderar för ordningen med allmänna tullförmåner enbart baseras på kriterier för marknadsandelar, och inte tar hänsyn till indikatorer som utveckling och fattigdom.
<P>
Vi måste utarbeta ett system som är i ständig utveckling och som innefattar samråd med berörda parter, även fackföreningarna, så att det blir möjligt att reagera snabbt när utvecklingsmålsättningar undergrävs, att bekämpa fattigdom och – vad som är absolut viktigast – bekämpa olika multinationella företags plundring av de minst utvecklade länderna. 
<P>
Vi välkomnar därför kritiken mot kommissionen, inte bara när det gäller innehållet utan också hur det nya systemet utarbetats, och vi betonar behovet av att stödja och samarbeta med de minst utvecklade länderna. 
<SPEAKER ID="106" LANGUAGE="IT" NAME="Muscardini (UEN )," AFFILIATION="skriftlig">
<P>
   . – Även om jag röstade för förslaget anser jag att den nya ordningen med allmänna tullförmåner bör innehålla:
<P>
· Det är särskilt viktigt att koppla hänvisningen till kampen mot narkotika till det nya GSP+-systemet. Det finns definitivt en risk för att de nuvarande förmånsländerna inom ”narkotikaordningen” skulle uppfatta ansträngningarna i kampen för att införa alternativa grödor som frustrerande om de inte längre skulle kunna åtnjuta fördelarna med ordningen med allmänna tullförmåner.
<P>
· Utifrån denna hänvisning blir det sedan möjligt att söka differentierad behandling för textilier inom ramen för diskussionerna om de nya reglerna.
<P>
· som ett grundläggande kriterium för att tillämpa gradering. Hänvisningen till avsnitten sker endast som exempel i den nuvarande formuleringen.
<P>
· Öppna och effektiva ursprungsregler är viktigt för att förebygga att systemet utnyttjas orättmätigt, särskilt genom affärstransaktioner mellan tre parter.
<P>
Vi skulle inte minst vilja att den tillträdande kommissionen äntligen granskar tillämpningen av särskilda klausuler för arbetstagare, och åtar sig att avskaffa gisslet med barnarbetet, om nödvändigt genom att tillgripa ekonomiska sanktioner. 
<SPEAKER ID="107" LANGUAGE="PT" NAME="Queiró (PPE-DE )," AFFILIATION="skriftlig">
<P>
   .– Jag röstade för den gemensamma resolutionen om meddelandet från kommissionen till rådet, Europaparlamentet och Europeiska och sociala kommittén med titeln ”Utvecklingsländer, internationell handel och hållbar utveckling: Gemenskapens ordning med allmänna tullförmåner under perioden 2006–2015”, eftersom jag anser att alla nödvändiga ansträngningar för att underlätta och förbättra gemenskapens åtgärder i utvecklingsländerna vederbörligen bör stödjas och finansieras av parlamentet. Jag tycker att det är mycket viktigt att vi uppfyller den allmänna målsättningen att förenkla graderingsmetoden, men jag är ändå oroad över att man i kommissionens förslag inte tar hänsyn till vissa indikatorer för utveckling och fattigdom, vilket kan leda till att stora men ändå fattiga exportörer diskrimineras. Jag beklagar att kommissionen inte följde upp parlamentets rekommendation att den nuvarande funktionen och effekten av den aktuella allmänna ordningen för tullförmåner borde utvärderas noggrant. Jag vill avsluta med att säga att det krävs ytterligare klargöranden när det gäller konsekvenserna av förändringar i ordningen med allmänna tullförmåner så att parlamentet har möjlighet att göra en mer välinformerad och slutgiltig bedömning. 
<SPEAKER ID="108" LANGUAGE="PT" NAME="Ribeiro e Castro (PPE-DE )," AFFILIATION="skriftlig">
<P>
   .– Europeiska unionens stöd till utveckling och externt stöd måste, helt bortsett från direkt stöd inom ramen för utvecklingspolitiken, innebära att en mer utvecklad strategi antas, i linje med ramen för globaliseringen. I Dohaförklaringen står det att internationell handel kan – och jag skulle vilja lägga till bör – spela en avgörande roll när det gäller att främja ekonomisk utveckling och minska fattigdomen.
<P>
Gemenskapens handelspolitik måste därför överensstämma med målen för politiken för utvecklingsländerna, vars allt överskuggande mål måste vara att utrota fattigdomen och främja en hållbar utveckling. Betoningen bör också ligga på att respektera miljön, förbättra sociala förhållanden, bekämpa korruption och främja en god förvaltning.
<P>
Jag tror att det föreslagna nya systemet kommer att bli mer öppet och objektivt, vilket vi hela tiden måste övervaka och bedöma.
<P>
Jag röstade för förslaget av alla dessa skäl och mot bakgrund av alla mina tidigare inlägg där jag har betonat Europas solidaritet med utvecklingsländerna och våra historiska kopplingar och vårt ansvar på detta område. 
<SPEAKER ID="109" LANGUAGE="" NAME="" AFFILIATION="Utnämning av ledamöter till det tillfälliga utskottet ”Politiska utmaningar och budgetmedel i ett utvidgat EU 2007–2013” – Utnämning av ledamöter:"/>
<SPEAKER ID="110" LANGUAGE="" NAME="Talmannen." AFFILIATION="(Sammanträdet avslutades kl. 12.35.">
<P>
   – Jag förklarar Europaparlamentets session avbruten.
<P>
(1) 
<SPEAKER ID="111" LANGUAGE="" NAME="" AFFILIATION="Rättelser till avgivna röster – Tillstånd att utarbeta initiativbetänkanden –Översändande av texter som antagits under sammanträdesperioden – Datum för nästa sammanträde:"/>
