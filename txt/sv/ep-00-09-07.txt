<CHAPTER ID=0>

<SPEAKER ID=1 LANGUAGE="DE" NAME="Rübig">
Herr talman! Angående arbetsordningen: frågor till rådet besvaras inte längre inom föreskriven tid. Trots två olika påminnelser har rådet inte besvarat Europaparlamentets frågor. Jag vill be er se till att rådet uppfyller sina skyldigheter även på detta område.

<SPEAKER ID=2 NAME="Talmannen">
Tack herr Rübig. Er begäran och ert påpekande kommer att åtgärdas på lämpligt sätt.
<P>
  

<SPEAKER ID=3 LANGUAGE="FR" NAME="Lipietz">
Herr talman! Det gäller en ordningsfråga. Vad gäller frågorna till kommissionen och rådet nyss, vet ni att den franska regeringen i går, inför den oljekris som skakar Frankrike och hela Europa, vidtog en rad åtgärder som mycket påtagligt vänder upp och ner på villkoren för konkurrens och kampen mot växthuseffekten och således omedelbart får mycket allvarliga konsekvenser i Europa.
<P>
Loyola de Palacio gjorde nu på morgonen ett mycket intressant uttalande om den europeiska krisen i den franska pressen. Skulle det vara möjligt att få ett uttalande av henne eller den ansvariga kommissionären för konkurrens vid denna sammanträdesperiod för att tala om hur kommissionen har tänkt reagera på oljekrisen, hur kommissionen och rådet tänker förhindra att en skattedumpning inleds i Europa samt förbereda Europa på att möta oljekrisen.

<SPEAKER ID=4 NAME="Talmannen">
Den fråga ni har tagit upp, herr ledamot, är naturligtvis mycket aktuell och angelägen, men föredragningslistan är redan fastställd och därför är det svårt att tillgodose er begäran, men ordförandeskapet kommer att göra vad det kan.

<SPEAKER ID=5 LANGUAGE="FR" NAME="Reding">
. (FR) Herr talman! Ledamotens begäran är viktig. Talmannen sade mycket klart ifrån att det inte är möjligt att planera en debatt nu på morgonen. Jag skall säga till de Palacio och Monti att parlamentet skulle vilja höra dem och vi kommer att bestämma med ordförandeskapet när det skall ske.

<SPEAKER ID=6 NAME="Talmannen">
Tack så mycket, fru kommissionär, för att ni ställt er till förfogande.

<CHAPTER ID=1>
Idrott
<SPEAKER ID=7 NAME="Talmannen">
Nästa punkt på föredragningslistan är gemensam debatt om följande:
<P>
uttalande av rådet om kampen mot doping och idrottens sociala funktion;
<P>
uttalande av kommissionen om överflyttning av fotbollsspelare;
<P>
betänkande (A5-0203/2000) av Zabell för utskottet för kultur, ungdomsfrågor, utbildning och medier och idrott om kommissionens meddelande till rådet, Europaparlamentet, Ekonomiska och sociala kommittén och Regionkommittén om gemenskapsplan för stöd till kampen mot doping inom idrotten (KOM(1999) 643 - C5-0087/2000 - 2000/2056(COS));
<P>
betänkande (A5-0208/2000) av Mennea för utskottet för kultur, ungdomsfrågor, utbildning och medier och idrott om kommissionens rapport till Europeiska rådet om hur man kan bevara den nuvarande uppbyggnaden av idrotten och upprätthålla idrottens sociala funktion inom gemenskapen - Helsingforsrapporten om idrott (KOM(1999) 644 - C5-0088/2000 - 2000/2055(COS)).

<SPEAKER ID=8 LANGUAGE="FR" NAME="Buffet">
. (FR) Herr talman, fru kommissionär, damer och herrar ledamöter! Jag skulle först och främst vilja tacka er för att ni ägnar denna morgon åt idrott. Om en vecka kommer Olympiska spelen att inledas i Sydney och idrottsmän från hela världen kommer att mötas där. Resultatet är inte skrivet eller planerat. Allt är osäkert. Så är idrotten.
<P>
De idrottsmän som förbereder sig för att ge er drömsensationer har sina egna livsbanor. Många av dem rör sig inom professionell idrott, men, det vet ni, och samtliga har åtminstone två saker gemensamt: att de valdes ut är resultatet av flera års ansträngningar och noggranna träningsmoment. Frivilliga, tränare samt offentliga och privata medel har mobiliserats omkring dem. Men framför allt, har deras idrottsutövande börjat i en idrottsförening eller en skola.
<P>
För att tala för idrotten måste man således samtidigt och på samma sätt tala för den lokala amatörklubben och elitidrotten i dess amatördimension eller professionella dimension. Elitidrott får oss att drömma. Den bidrar till utveckling av massidrott med en socialt fostrande roll. Elitidrotten på amatörnivå eller professionell nivå är i dag föremål för en global mediatisering. Allt fler män och kvinnor är idrottsutövare oberoende av ålder och yrke. Idrott har fått en samhällsdimension.
<P>
Ingen av oss här förvånas således över att denna mänskliga aktivitet ibland spårar ur genom vålds- och rasistdåd eller att den ger ekonomiska frestelser. Det är mig fjärran att fördöma ekonomin inom idrotten. Idrotten behöver medel och dessa medel kan inte bara vara offentliga. Frågan är inte att sätta en gräns mellan idrott utan pengar, som sägs vara oförvitlig, och idrott som får motta pengar och sägs vara förtappad. Nej, den verkliga frågan är helt annorlunda och kan uttryckas på följande sätt: kommer idrottsrörelsen att kunna bibehålla idrottens etik genom att kontrollera de pengar som idrotten får motta och förhindra att dessa pengar dikterar idrottens villkor.
<P>
Vi måste vara klarsynta: problemet kommer inte att uppstå om tjugo år, utan det finns där redan i dag. Idrottsevenemang har blivit så attraktiva att ekonomiska intressen vill använda dem i vinstsyfte med risk för att offra idrottens etik och se idrottsmän som varor. Vem har inte varit vittne till köp och försäljning av ibland mycket unga idrottsmän? Vem har inte chockerats av beloppen i vissa audiovisuella kontrakt eller vissa överflyttningskontrakt? Vem har inte alarmerats av överbelastade tidsplaner för idrottsmän? Vem har inte oroat sig för vissa privata koncerners projekt att utanför de nationella och internationella idrottsförbunden införa privata idrottstävlingar grundade på ett enda kriterium, det vill säga klubbarnas budget, såsom vi nyligen såg inom fotbollen och sedan inom basket?
<P>
Vilken idrott vill vi ha inför det tjugoförsta århundradet? Svaret på denna globala grundläggande fråga beror på de svar som vi dagligdags skall ge. Det finns två möjliga svar: antingen anser vi utifrån konstaterandet av dessa avvikelser att idrotten nu bara är beroende av marknaden och idrottsmännen av sitt mervärde. I sådant fall måste vi tillämpa konkurrensregler på den, lägga avreglering till de aktuella galenskaperna och i den fria rörlighetens namn acceptera att sälja och köpa ungdomar på 18-20 år. Eller så bestämmer vi utifrån det som var den moderna uppbyggnaden av idrotten i Europa med sina humanistiska värden och sina föreningsstrukturer att med de ekonomiska och sociala utmaningarna i det aktuella sammanhanget åter ge idrottsrörelsen rättsliga och institutionella medel att skydda de olika idrottsgrenarna i deras mångfald inom förbunden.
<P>
Detta senare alternativ, som är det franska ordförandeskapets alternativ, betyder inte status quo utan innebär tvärtom innovativa förslag för idrottsrörelsen - och jag är glad över att det nu gäller frågan om överflyttningar - och för staterna för att bekämpa de avvikelser som förekommer inom idrotten samt utveckla metoder och skydda föreningsstrukturerna inför en sammanhållning av varje idrottsgren.
<P>
Mina damer och herrar ledamöter, Europaparlamentet har redan i hög grad arbetat på detta alternativ och vi börjar gå framåt på rådsnivå. Idrottsministrarna sammanträdde i juni 1997 på Stade de France och därefter i Tyskland, Finland och Portugal. Vi fick bilagan till Amsterdamfördraget, slutsatserna från Europeiska rådet i Wien samt Helsingforsrapporten om idrotten i december förra året. Sedan fick vi i Feira i Portugal vid Europeiska rådet i juni 2000 en tydlig vädjan om att idrottens specifika särdrag hädanefter skall beaktas i tillämpningen av gemenskapspolitiken.
<P>
Det franska ordförandeskapet vill att vi skall komma fram till att konkret ringa in vilka idrottens särdrag är, och vad erkännandet av dem innebär. Det är ju således nödvändigt att erkänna att idrotten i första hand innebär ett dagligt utövande av miljoner män, kvinnor och ungdomar och ett engagemang av hundratusentals frivilliga, att det är ett oersättligt verktyg för informell fostran, anpassning och tillträde till medborgarskap samt att idrotten därmed, framför allt, är ett medel för personlig utveckling och möten där hänsyn tas till andra människor. Idrotten är en helhet. Vi behöver en federal sammanhållning. Jag gläder mig åt att det betänkande som utarbetats av Mennea och antagits av kommissionen understryker detta. Det är med denna tillnärmning som vi kolleger i de femton medlemsstaterna har arbetat i nära samarbete med kommissionsledamot Viviane Reding. Efter två sammanträden av de arbetsgrupper som bildades av det portugisiska ordförandeskapet, ett sammanträde av trojkan och många bilaterala kontakter med mina kolleger i de femton medlemsstaterna har vi nu här några av de mål som i stort verkar delas av samtliga i rådet.
<P>
Den första frågan gäller skydd av minderåriga idrottsmän. Vi måste komma fram till att sätta stopp för handelstransaktionerna avseende minderåriga idrottsmän. Särskilda åtgärder borde vidtas för att skydda unga idrottsmäns hälsa, i synnerhet för att förebygga användning av dopingmedel och säkra deras skolutbildning och yrkesutbildning. Därför har frågan om skydd för unga idrottsmän satts upp på föredragningslistan för idrottsministrarnas råd som skall hållas den 9 november. Jag har en god förhoppning om att vi med hänvisning till direktivet från 1994 rörande skydd av minderåriga i arbetet skall komma fram till exakta rekommendationer i detta avseende.
<P>
För det andra, önskar jag också att bestämmelser antas för att bevara politiken för utbildning i idrottsklubbar. Idrottsförbunden och staterna bör, om de så önskar, kunna vidta lämpliga åtgärder för att skydda klubbar med utbildning. Vissa bestämmelser bör kunna införas, såsom skyldighet att teckna det första professionella kontraktet med den grundläggande klubben, eventuellt kompenserade med en ersättning som är proportionell till kostnaden för utbildningen. Samtidigt har de internationella idrottsinstanserna ansvaret för att vidta åtgärder för kontroll av klubbarnas förvaltning för att undvika avvikelser, i synnerhet när det gäller överflyttningar.
<P>
För det tredje, verkar det mer allmänt brådskande att erkänna förbundens unika centrala roll. Jag tror att det är nödvändigt att ge idrottsförbunden en central roll vid organisationen av idrottstävlingar, i upprättandet av idrottsregler och utdelandet av priser. Jag vill inte ge rättigheter till förbunden utan kompensation. Jag planerar således samtidigt inom ramen för en omfördelning att deras ensamrätt skall erkännas och att idrottsförbundens skyldigheter och ansvar noggrant skall fastställas i fråga om deras uppdrag av allmänt intresse.
<P>
Erkännandet av idrottens särdrag är ett stort företag. Det är brådskande att det leder till betydande framsteg. Jag tror att vi har inlett en kamp mot klockan. Frankrike har beslutat att prioritera denna fråga under sitt ordförandeskap. Jag har stora förväntningar på ert parlaments bidrag. Jag tar för övrigt er vädjan om att en artikel skall införas i fördraget såsom en demonstration av er vilja att se till att dessa frågor tillräckligt skall beaktas.
<P>
Jag kommer nu till kampen mot doping, ett ärende som har höggradig prioritet. Jag noterar för övrigt att Europaparlamentet via betänkanden och resolutioner delar denna strävan. Ni vet att det handlar om en lång och svår kamp. Därför bör den ske utan uppehåll, för folkhälsan och för idrottsmoralen. En del historier nyligen visar att vår strävan inte är slut. Jag vägrar ändå att lyssna till de fatalistiska uttalanden - om att alla är dopade - som syftar till att få oss att avstå från åtgärder. Vi behöver en mobilisering av idrottsrörelsen men också av staten och Europeiska unionen.
<P>
Internationella dopingbyrån har Europeiska unionen att tacka för att den finns till. Denna byrå existerar för närvarande. IOK har fastställt målen för kampen mot doping under de olympiska spelen i Sydney. Ni vet att det ändå pågår en debatt i Europeiska unionens medlemsstater om att det skulle vara lämpligt att Europeiska unionen direkt deltar i Internationella dopingbyråns instanser och följaktligen i dess finansiering. Jag skulle särskilt vilja betona denna fråga därför att det framgår av kontakterna med Europeiska kommissionen att den kommer att engagera sig i ett deltagande av Europeiska unionen som sådan först då den har fått en kraftig och enhällig politisk signal.
<P>
Jag tror för min del att de rättsliga grunderna för ett sådant deltagande finns. Doping är ju en fråga om folkhälsa. Vi kan bara se vilken ökning konsumtionen av dopingmedel har fått hos unga amatöridrottsmän. Det är också en fråga om kamp mot olaglig handel och således polis- och tullsamarbete. Kampen mot doping rör slutligen forskningsutvecklingen.
<P>
Såsom det föreslås i det betänkande som utarbetats av Zabell och antagits av parlamentsutskottet, kommer det eftersträvade målet således att vara att Europeiska unionen skall nå fram till att offensivt tala med en enda röst för att säkra byråns effektivitet. I väntan på resolutionen om de rättsliga aspekterna rörande Europeiska unionens delaktighet i byrån har vi med mina kolleger i trojkan just bildat en förbindelsekommitté som kommer att vara till stor nytta. Det gäller också att förändra byråns status så att den får möjlighet att agera i samtliga länder. Den allmänna opinionen, idrottsmännen och -kvinnorna samt alla dem som är intresserade av idrottstävlingar väntar på dessa beslut. Det är trovärdigheten för kampen mot doping som står på spel.
<P>
Mina damer och herrar ledamöter, den europeiska idrotten befinner sig i en vändpunkt. Jag önskar att den även i fortsättningen kommer att få oss att drömma liksom att ge ungdomarna den fostrande ram och anpassningsram som de behöver. Att idrotten, kort sagt, fortsätter att vara en skola för livet för våra barn. Men vi måste ta de begär, som den framkallar och som hotar den, på allvar. Jag är övertygad om att de tydliga ståndpunkter som ni bereder er på att inta genom antagandet av de båda betänkandena kommer att vara till stor fördel för denna debatt. Jag vill tacka er för det och säga er att jag önskar att vi kan fortsätta att arbeta tillsammans.
<P>
(Applåder)

<SPEAKER ID=9 LANGUAGE="FR" NAME="Reding">
. (FR) Herr talman, parlamentet bad mig att göra ett uttalande om systemet för överflyttningar och om den panik som har drabbat idrottsvärlden och som pressen har återgivit. Självklart har jag noterat Buffets uttalanden. Jag vill för övrigt tacka henne hjärtligt för det arbete som det franska ordförandeskapet har inlett i idrottens intresse och för den solidaritet som hon visar med kommissionen och rådet. Jag hoppas innerligt att det franska ordförandeskapet kommer att ge ett i hög grad positivt resultat för idrotten på europeisk nivå.
<P>
Herr talman, jag kommer att ge min reaktion på betänkandet om doping och idrottens dimension i slutet av debatten om ni tillåter. Således kommer jag nu bara att göra ett uttalande om frågan om överflyttningar.
<P>
Den tillnärmning som kommissionen antagit avseende idrotten har definierats i Helsingforsrapporten. Vi vill att idrott skall ha en social funktion. I rapporten uppmanas idrottsrörelsen, medlemsstaterna och Europeiska unionen att se till att förena sina ansträngningar för att göra det möjligt för idrotten att även i fortsättningen, i dess nya ekonomiska klimat, spela rollen som instrument för fostran och integration grundad på värden såsom fair-play, lika möjligheter och värdesättande av förtjänster.
<P>
Det är självklart att bestämmelserna i gemenskapslagstiftningen, och i synnerhet principerna för icke-diskriminering och fri rörlighet för personer samt konkurrensreglerna är tillämpliga för idrotten. Det är också självklart att - såsom det betonas i den bifogade förklaringen till Amsterdamfördraget - Europeiska gemenskapen erkänner idrottens sociala omfattning och vikten av en dialog med idrottsrörelsen. Det är i detta syfte, mina damer och herrar, och på min kollega Mario Montis direkta ansvar som kommissionen undersöker flera konkurrensfrågor rörande idrotten.
<P>
Kommissionen erkänner att idrottsrörelsen är fri att bestämma de nödvändiga spelreglerna för dess funktion. Kommissionen erkänner idrottens särdrag, i det avseendet att den kräver en viss grad av jämställdhet på konkurrensplanet mellan spelarna och klubbarna för att garantera resultatens osäkerhet, vilket utgör själva kärnan för idrotten, såsom ministern just påpekade. Kommissionen undersöker bara frågor som har en gemenskapsdimension och ekonomisk dimension.
<P>
När det gäller den aktuella frågan om FIFA:s överflyttningsregler vill jag påminna om att kommissionen redan 1998 till följd av ett antal klagomål ifrågasatte om FIFA:s överflyttningsregler var förenliga med konkurrensreglerna och sände en förteckning över klagomålen till det. Kommissionen anser att FIFA:s regler sätter upp oskäliga hinder för överflyttningar. Det är framför allt så när dessa regler anger villkoren för en överflyttning vid utgången av en spelares kontrakt och samma sak när kontraktet har upphört, i enlighet med den nationella sysselsättningslagstiftningen och bestämmelserna i kontraktet, och den planerade finansiella ersättningen har fastställts och betalats.
<P>
Tvärtemot vad vissa artiklar i pressen anger har kommissionen inte alls för avsikt att helt enkelt avskaffa överflyttningssystemet och skapa en situation som skulle göra det möjligt för spelarna att genom ett infall avsluta sitt kontrakt. I sin egenskap av bevakare av fördragen önskar kommissionen att FIFA tillämpar ett överflyttningssystem där såväl de gemenskapsrättsliga principerna som principerna för idrottens särdrag respekteras. Men det aktuella systemet uppfyller inte något av dessa krav. Det sätter hinder för konkurrensen mellan klubbarna liksom den fria rörligheten för spelarna inte har förhindrat en överdriven kommersialisering av idrotten, ökningen av gapet mellan de rika klubbarna och de som förfogar över begränsade finansiella medel och har inte heller förhindrat att spelare - och i synnerhet de yngsta - blir föremål för spekulation.
<P>
Mina damer och herrar, under många år har kommissionen tålmodigt väntat på att FIFA skall föreslå metoder för att ersätta det aktuella systemet, vilka skulle ha gjort det möjligt att tillsammans finna en tillfredsställande lösning som är rättvis för alla. Mario Monti och jag har knutit kontakter med fotbollsvärlden. Vi har påpekat att, i enlighet med nationell sysselsättningslagstiftning, är en eller annan form av kompensation berättigad när en spelare bryter sitt kontrakt med en klubb för att gå till en annan. Vi underströk att för att undvika att snedvrida mästerskapens förlopp var kommissionen naturligtvis beredd att acceptera regler som begränsar överflyttningar vid bestämda tidpunkter och, framför allt, angav vi att de ansträngningar som gjorts för utbildning av ungdomar måste uppmuntras så att den finansiella kompensationen - som avser de kostnader som klubben har lagt ut för att utbilda minderåriga - kan accepteras, utom naturligtvis om den skapar en lagstridig beroendesituation för de unga spelarna gentemot klubbarna.
<P>
Ända fram tills för några dagar sedan hade vi inte fått något svar på flera år. Det är förvisso så att kommissionen inte kan vänta i oändlighet och därför har Mario Monti och jag mycket tydligt förklarat under de senaste månaderna att FIFA måste föreslå andra lösningar eller om det underlåter att göra det - vilket ingen vill - acceptera risken för ett förbudsbeslut.
<P>
Mario Monti och jag gläder oss åt att få veta att vår anmodan verkar ha hörts denna gång. I förra veckan medgav FIFA att dess överflyttningsregler inte är förenliga med gemenskapslagstiftningen och det angav att det ämnade införa ett annat system. Eftersom detaljerna i detta system ännu inte avslutats, kan jag inte kommentera dem i detta läge. Men vi har fått ett första utkast till förslag. Jag kommer att möta UEFA:s ledare och en delegation från de nationella förbunden i eftermiddag De kommer också att lämna förslag. Mario Montis enheter är beredda att granska dem snarast möjligt med bistånd av mina och Anna Diamantopoulous enheter. Vi är således alltid öppna för debatt och förhandling som gör det möjligt att komma fram till ett samförstånd.
<P>
Jag vill avsluta med att betona kommissionens engagemang för en europeisk modell för idrotten och dess värden. Europaparlamentet - jag vill hjärtligt tacka det - har många gånger upprepat att det delar detta engagemang. Jag tror att parlamentet kommer att bekräfta det genom att godkänna betänkandet avseende Helsingforsrapporten. Det franska ordförandeskapet - jag sade det redan i inledningen av mitt inlägg - har angett samma engagemang för idrotten och dess värden, för övrigt för rådets räkning. Om jag inte tar fel är vi således alla på samma linje. Gemenskapen verkar i idrottens intresse för det storslagna i idrotten och jag är därför övertygad om att om alla gör en ansträngning, kommer vi snart att få en tillfredsställande lösning till gagn för idrotten, fotbollen och Europa.
<P>
(Applåder)

<SPEAKER ID=10 LANGUAGE="ES" NAME="Zabell">
. (ES) Herr talman! Doping är inget nytt problem. Det har inte ens uppkommit detta århundrade utan har sina rötter i förra århundradet. Faktum är att det första dödsfallet på grund av doping ägde rum år 1896, då en cyklist hade använt narkotika.
<P>
De första åtgärderna mot doping började dock inte vidtas förrän efter de olympiska spelen i Helsingfors år 1952; men det var under Tour de France 1998 som bägaren rann över och man på allvar började bekämpa problemet. Faktum är att vi den här förmiddagen har fått veta att det är en fråga som prioriteras av det franska ordförandeskapet, rådet och även för kommissionen.
<P>
Vi måste analysera varför doping förekommer och varför den har ökat kraftigt på senare år. Å ena sidan bör den överdrivna kommersialisering som idrotten lider av nämnas, liksom de fullbokade idrottsagendorna och ökade såväl fysiska som mentala krav på idrottsutövarna. Tidigare var idrottens motto Pierre de Coubertins "huvudsaken är att man deltar". Nu verkar det snarare som att den första vinner, den andra förlorar och de övriga bara är deltagande. Å andra sidan får vi inte glömma att man på senare tid har gjort allt fler analyser, många utanför tävlingarna, och det innebär givetvis också att fler dopingfall upptäcks.
<P>
Det är viktigt att skilja mellan två olika typer av doping: å ena sidan förekommer avsiktlig och planerad doping, det vill säga en grupp planerar vilka preparat idrottsutövaren bör ta och när de skall tas för att förbättra den fysiska prestationen. Det är givetvis vanligare bland idrottsutövare med goda ekonomiska resurser. Å andra sidan förekommer oavsiktlig doping som många gånger inte ens förbättrar idrottsutövarens fysiska prestationer. Det är vanligare inom idrotter med dåliga resurser, och därför upptäcker allmänheten ofta inte vad som hänt.
<P>
Det är uppenbart att båda formerna måste bekämpas, även om det bör ske på helt olika sätt. Att bekämpa den avsiktliga eller planerade dopingen är mycket svårare. Det polisiära samarbetet spelar en mycket viktig roll, för vi får inte glömma att smugglingen av dopingpreparat omfattar 1000 miljoner euro per år. Det är också viktigt att lyssna till idrottsutövaren vid upprättandet av idrottsagendorna eller planeringen av en tävling eller test: ibland kräver vi mer av dem än deras kroppar klarar av utan extern hjälp. Doping måste i synnerhet bekämpas på global nivå. Det är inget isolerat problem i en medlemsstat och därför är Europeiska unionens närvaro i den internationella antidopingbyrån helt oumbärlig.
<P>
Att bekämpa den oavsiktliga dopingen är mycket lättare. Denna beror huvudsakligen på bristen på informationen bland idrottsutövarna och därför föreslås i betänkandet att farmaceutiska produkter skall märkas med fem olympiska bågar och ett trafikljus. På det viset ser idrottsutövarna när de köper ett läkemedel tydligt det röda trafikljuset som påvisar risken för positiva resultat i en kontroll, eller grönt ljus som anger att ingen risk föreligger, eller gult ljus som visar att idrottsutövaren kan löpa en risk och bör kontakta sin läkare eller någon specialist som kan ge råd. Det är mycket viktigt, för i dag finns det femton medlemsstater med femton olika förteckningar över förbjudna preparat och det kommersiella namnet kan variera från det ena landet till det andra. Därför begär vi att Europeiska läkemedelsmyndigheten involveras.
<P>
Även om dopingsätten varierar får idrottsmännen samma behandling. Så snart resultatet är positivt anses de vara skyldiga utan någon rätt att bevisa motsatsen och utan någon bedömning av huruvida dopingen var avsiktlig eller ej, som i andra situationer i livet. Vi uppmanar Europeiska kommissionen att inom det femte ramprogrammet undersöka de olika dopingpreparaten och effekterna på idrottsutövarnas hälsa, metoderna för upptäckten av sådana och gränserna för kroppens egen produktion av naturliga hormoner.
<P>
Vad laboratorierna beträffar är det viktigt att de uppfyller vissa ISO-standarder vad gäller enhetligheten för insamling och analys av prover och att det även förekommer skydd och sekretess, såväl vid insamlingen som i handläggningen av ärendet, för att bevara idrottsutövarnas rätt till heder och integritet.
<P>
Slutligen vill jag säga något om sanktionerna. När någon mer än idrottsutövaren är inblandad, som till exempel en klubb, en förening, ett förbund, en läkare, en tränare m.fl., bör även denna bli föremål för sanktioner, exakt de samma som idrottsutövaren, för vi får inte glömma att det alltid är idrottsutövarens aktiva liv som är det kortaste.

<SPEAKER ID=11 LANGUAGE="IT" NAME="Mennea">
. (IT) Herr talman! Europeiska unionen måste verka för att idrotten skall få den ställning och ägnas det intresse den förtjänar samt styras av klara och fasta regler. Europa måste sträva efter ett system där alla medborgare verkligen har rätt till idrott och där idrottens sociala funktion och traditionella värden bevaras fastän vi tar hänsyn till den ekonomiska och juridiska utvecklingen på idrottsområdet.
<P>
Av detta skäl är inte det uttalande om idrott som bifogades Amsterdamfördraget längre tillräckligt för att säkerställa att de uppsatta målen uppnås. Idrotten måste definieras om: den måste betraktas som oupplösligt förbunden med ungdomarnas uppfostran och utbildning, med fritiden samt med de utslagnas och de funktionshindrades sociala återanpassning.
<P>
Idrotten måste kort sagt vara en viktig faktor när det gäller att främja uppfostran och integration av alla samhällsklasser. Den måste dessutom kunna anpassa sig till den nya kommersiella ram inom vilken den kan utvecklas utan att förlora sin självständighet. Om Europeiska unionen skall kunna bidra till att idrottens värld förändras och utvecklas krävs vissa reformer.
<P>
Kommissionen har flera gånger hävdat att den inte längre kan trygga den pyramidformade organisationsstruktur idrottsorganen för närvarande har och idrottens sociala funktion. En rättslig grund framstår därför som oundgänglig eftersom man annars riskerar att de framsteg som hittills gjorts blir förgäves.
<P>
Europa måste vara tydligare i kampen mot doping, ett fenomen som tyvärr är på stor framväxt och som inte längre bara förekommer inom idrotten: i och med att denna plåga har spridit sig har en viss, mycket inkomstbringande illegal verksamhet som många kriminella grupperingar deltar i ökat, och vi måste inse att det har varit ett totalt misslyckande att överlåta hela kampen mot doping på idrottens organisationer.
<P>
Europa bör därför överväga möjligheten att upprätta ett straffrättsligt gemenskapsregelverk som gäller för alla medlemsstaterna och en fristående och öppen europeisk byrå mot doping. Dessutom måste all ekonomisk verksamhet som har med idrotten att göra underkastas reglerna i fördraget. Den verksamhet som idrottsorganen bedriver med monopolställning har skapat åtskilliga problem och denna måste därför underkastas en noggrann kontroll och möjligtvis skäras ned.
<P>
Föreningsmentaliteten inom idrotten måste uppmuntras så länge målsättningarna är solidaritet med fattigare idrottsgrenar och individer som av sociala skäl är mindre gynnade, framför allt de handikappade. Vi måste försöka stärka idrottens roll och idrottsutbildningen i skolan.
<P>
Dessutom måste medlemsstaterna värna om och beakta de aktivas yrkesverksamhet och status. Jag anser att det är Europeiska unionens plikt att hjälpa de idrottsmän som inte har planerat sin framtid efter det att idrottskarriären är avslutad att komma in på arbetsmarknaden. Europa måste dessutom kräva att idrottsmännens yrkeskvalifikationer erkänns på europeisk nivå och att deras yrkesutbildning främjas.
<P>
Handeln med unga idrottsmän måste bekämpas beslutsamt och kraftfullt och deras övergång till det profesionella stadiet bör ske så sent som möjligt. Dessutom måste stadgarna för nationella och internationella idrottsförbund innehålla målsättningar och klara och tydliga regler.
<P>
Det våld som förekommer vid idrottsevenemang måste bekämpas och medborgarna garanteras beskydd. Dessutom måste det tvång att utöva idrott under obegränsad tid som gäller i många idrottsförbund avskaffas, eftersom det bryter mot de mest grundläggande principerna i medlemsstaternas grundlagar.
<P>
Avslutningsvis kommer EU inte att kunna göra mycket på det här området om det saknas en rättslig grund för ordet "idrott". Därför måste vi överväga möjligheten att betrakta detta område som delvis oberoende, inte för att undandra det från andra organ utan för att ge ett viktigt bidrag till värnandet av idrottens värden och funktioner.
<P>
(Applåder)

<SPEAKER ID=12 LANGUAGE="DE" NAME="Lehne">
. (DE) Herr talman, ärade damer och herrar! För utskottet för rättsliga frågor och den inre marknaden har det framför allt handlat om att de avtalsbestämmelser som ju konkretiserades i Bosman-domen också skall följas i Europeiska unionens framtida politik. Vi är därför tacksamma för att det ansvariga utskottet har tagit upp dessa krav i sitt betänkande. I denna fråga stöder vi också Europeiska kommissionens ståndpunkt utan reservation.
<P>
Konkurrensrätten och den fria arbetskraften gör detta nödvändigt. Reding har redan lagt fram detta på ett talande sätt. Desto starkare beklagar jag den bristande förmågan till lärdom och dialog hos somliga funktionärer på områdena fotbollsförbund och övriga idrottsföreningar, vilken ju har visat sig de senaste dagarna. Om man betraktar de senaste dagarnas uttalanden, måste man väl ändå få intryck av att detta bekräftar fördomen att den egentliga begåvningen hos mången fotbollsspelare snarare sitter i benen än i hjärnan.
<P>
När det nu höjs krav på att koppla in regeringscheferna och att dessa så att säga skall ställa den europeiska rätten på ända, så kan jag bara säga att även detta visar att man uppenbarligen inte vet hur det rättsliga läget ser ut. Stats- och regeringscheferna är över huvud taget inte ansvariga. Ansvaret att trycka på för att avtalen skall följas vilar på Europeiska kommissionen. Och denna fullgör just de uppgifter som den måste fullgöra. Jag vill ännu en gång uttryckligen säga att jag utan reservation stödjer kommissionens hållning i denna fråga.
<P>
(Applåder)

<SPEAKER ID=13 LANGUAGE="EL" NAME="Papagiannakis">
Herr Talman! Tio dagar innan de olympiska spelen börjar svävar dopingens spöke över Sydney. Jag tror att Internationella Olympiska kommittén driver med oss: de talar om "rena" olympiska spel, när vi vet att 1 000 ampuller med erytropoetin stals från Sydneys sjukhus en månad före spelen 1, när en efter en av den olympiska andans legender hävdar, numera helt öppet, att anti-dopingtest kan utföras för varje förbjuden substans, samtidigt som Internationella Olympiska kommittén inte utför några och sålunda ger efter för tryck från stora ekonomiska intressen.
<P>
Minister Buffet, som talade för oss så vackert i dag uppgav den 4 augusti i "Le Monde": "det som främst saknas i kampen mot dopingen är en stark politisk vilja". Och det verkar svårt att utöva denna starka vilja, herr talman, under trycket från kommersialiseringen, men också från de olympiska spelens oöverlagda och ytliga motto: "Snabbare, högre, starkare" Men ännu svårare är det att utöva denna politiska vilja när tillgången av förbjudna substanser kräver något ännu mer, den kräver mycket mer när den totala omsättningen, enligt vad vi har hört, uppgår till en biljon euro, en omsättning som är större, mycket, mycket större om vi beaktar den mildare form av doping som hela tiden sprider sig i träningslokalerna, i skönhetssalongerna och jag vet inte var annorstädes.
<P>
Vi måste utöva vår politiska roll, så snabbt som möjligt, så att vi kan harmonisera listorna med förbjudna substanser, analysmetoderna av de nya substanserna som industrin hela tiden tillverkar, så att vi kan harmonisera sanktionerna, finna de ansvariga och tillämpa sanktionerna. Och naturligtvis måste den Europeiska unionen delta mer aktivt i den Internationella antidopingbyrån, med precis alla de medel som rådets ordförande nämnde, med vilka jag helt instämmer. Avslutningsvis vill jag också tillägga att denna Internationella antidopingbyrå i Sydney i dag endast är en åskådare. Och så länge vi förblir åskådare kan vi inte uträtta något i kampen mot dopingen.

<SPEAKER ID=14 LANGUAGE="NL" NAME="Martens">
Herr talman! Idrott är populärt. Euro 2000 ligger just bakom oss. Olympiska spelen ligger framför oss och framför allt är det allt fler människor som sysslar med idrott på fritiden. Det är hälsosamt. Det för människor samman, människor från alla klasser, stånd, åldrar, raser. Det är naturligtvis oerhört viktigt i vårt mycket individualiserade samhälle. Samtidigt finns det, vilket redan påpekats, ofta även negativa aspekter: våld runt om tävlingsarenor, användning av doping, ökande användning av förstärkande medel, allt mer även inom amatöridrotten, och den stora pressen på idrottsutövare på grund av stora ekonomiska intressen.
<P>
Därför välkomnar vi verkligen att Europeiska kommissionen tagit initiativet att betona idrottens sociala funktion och undersöka hur idrottens ekonomiska dimension kan fås att stämma överens med utbildning och andra funktioner. PPE stöder verkligen den målsättningen och har lagt fram ändringsförslag för att ytterligare stärka den inställningen. Förslag om att vidare stödja idrottsorganisationer och investera i människor, i laganda och förbättra den juridiska ramen för idrotten. Nu finns bara förklaringen i Amsterdamfördraget.
<P>
Jag vill säga något när det gäller några konkreta problem i idrotten. Problem angående övergångar mellan klubbar. Sedan Bosman-domen har främst de mindre klubbarna råkat i stora problem, kommissionären har redan nämnt det, särskilt i de mindre länderna, såsom Nederländerna där jag kommer från. De får inte tillräckligt stöd och kompensation för de ofta större investeringarna för träning. Vi hoppas att därför att kommissionen, i samarbete med idrottsorganisationerna, även på kort sikt skall lägga fram förslag vad avser detta. Idrottsförbunden, såsom UEFA och FIFA, har också lagt fram sådana förslag.
<P>
Doping är ett stort internationellt problem. Föredraganden, som skrivit ett fantastiskt betänkande, har redan talat om det och internationellt samarbete är därför också oumbärligt i det här sammanhanget. Vi måste uppnå en internationell enighet angående vad vi menar med doping och vi måste söka anslutning vid den internationella antidopingbyrån. Märkningen av farmaceutiska preparat med "doping-safe"märket och en indikation skulle vara bra och en bättre aktiv förebyggande politik skulle också vara bra.

<SPEAKER ID=15 LANGUAGE="ES" NAME="Barón Crespo">
Herr talman, fru tjänstgörande rådsordförande, fru kommissionär! Den socialistiska gruppen begärde att kommissionen skulle göra ett uttalande i den aktuella frågan med överflyttningar inom fotbollen och att detta skulle ingå i den gemensamma debatten. Jag välkomnar uttalandet av kommissionären som har vårt fulla stöd. Jag rekommenderar er att i framtiden komma till parlamentet innan läckorna i kommissionens förvaltning mångdubblas, något som har tvingat kommissionären att med schvung och mod träda fram inför media och dela ut sanningar som knytnävsslag. Det hade varit enklare att först komma till parlamentet för att sedan kunna räkna med vårt stöd.
<P>
Frågan om överflyttningar sammanfattar nog på ett föredömligt den situation idrotten befinner sig i just nu. Här har vi två betänkanden, Zabells betänkande och Menneas betänkande, som har utformats av olympiska mästare. Så här inför Sidney vill jag påminna om att Europas, det antika Greklands, första och kanske bästa bidrag till freden var just de olympiska spelen. Det talas om idrotten som en rättighet för medborgarna, med en social och kulturell funktion. Det finns en faktor i överflyttningarna som rättfärdigas med att de bidrar till utbildningen och träningen av idrottsutövare. Det är meningsfullt och måste regleras, och ungdomarna och de mindre klubbarna måste stödjas så att de kan lansera sig.
<P>
En annan aspekt är big business, en verksamhet som i många länder håller på att förvandlas till ekonomins andra sektor. Det vi ser är överdrivna spekulationer som är ohållbara i längden. En viktig klubb på min födelseort har gjort den största överflyttningen i den europeiska fotbollens historia - 70 miljoner euro. Intressenten sade att det var absurt och klubbens ordförande sade att det ekonomiska läget är mycket allvarligt. Om vi skulle tillämpa ekonomins lagar skulle vi få agera helt annorlunda.
<P>
Därför anser jag att kommissionen bör handla. Den har lyckats få FIFA att ta sitt förnuft tillfånga. Min grupp och jag själv ger uttryck för vårt stöd och vidhåller att en aktion bör drivas där denna rättighet för européerna uttalas och garanteras.
<P>
Slutligen vill jag påpeka att det talas om en kollaps inom fotbollsvärlden. I Förenta staterna tillämpades, till följd av anti-trustlagstiftningen, sådana åtgärder i Hollywood på 40-talet som kommissionen nu föreslår. Men Hollywood gick inte under, tvärtom. I dag har vi avsevärda ekonomiska svårigheter att konfrontera den amerikanska filmindustrins styrka.
<P>
Det är alltså bara att fortsätta, fru kommissionär.

<SPEAKER ID=16 LANGUAGE="EN" NAME="Lynne">
Jag välkomnar det faktum att Zabell genom sitt betänkande försöker att ta itu med problemet rörande avsiktlig doping och utgår från antagandet att man är oskyldig, vilket grundas på stadgan om mänskliga rättigheter. Dessvärre förmodades de brittiska friidrottarna Linford Christie, Dougie Walker och Gary Cadogan inte vara oskyldiga av Internationella friidrottsförbundet. Trots bevis, grundade på forskning som gjorts vid Aberdeen University, om att nandrolen kan produceras genom en kombination av kosttillskott och hård träning, väntar Mark Richardson fortfarande, åtta dagar före de olympiska spelen i Sydney, utan att veta om han skall få tävla eller inte. Linford Christie har under hela sin karriär uttryckt sin negativa inställning till doping inom idrotten. Han skulle inte göra något nu som skulle sätta hans idrottskarriär på spel. Dessa fall visar behovet av att myndigheterna inom dopingområdet harmoniserar disciplinära förfaranden som skulle skydda idrottsmännens rättigheter, men samtidigt snabbt skulle straffa dem som avsiktligt dopar sig och som gjort sig skyldiga till doping.

<SPEAKER ID=17 LANGUAGE="DE" NAME="Messner">
Herr talman! Jag vill inledningsvis understryka vad Mennea sade och därefter ställa frågan om huruvida vi med idrottens sociala betydelse avser det gamla "bröd och skådespel" eller "idrott och tävlingar" eller hälsovården och idrotten som förmedlare av värderingar. Det har aldrig klargjorts hur vi egentligen skall tolka denna sociala betydelse.
<P>
Generellt måste jag säga att elitidrotten, som det ju generellt handlar om här, inte nödvändigtvis är en sund angelägenhet, lika lite som den extremsport som jag själv ägnar mig eller har ägnat mig åt. Huruvida elitidrotten är hälsosam vet Olympens gudar allena. Vi vet det inte!
<P>
Nu över till fakta. Genom det globala nätverket har hungern efter stjärnor, sensationer och rekord blivit allt större i vårt konsumtionssamhälle. Därmed har funktionärer och handelsmän gjort "idrott och tävlingar" till en showbusiness som i dag är en av de största på denna jord, och kommersialiseringen löper naturligtvis vidare. Och den systematiska dopingen för denna kommersialisering får hjulet att snurra på. Detta är fakta. Vi kan inte ändra någonting i dessa fakta om vi inte skapar större insyn, om vi inte upprättar en oberoende antidopingbyrå som är tillgänglig för alla och som alla förstår.
<P>
(Applåder)

<SPEAKER ID=18 LANGUAGE="FR" NAME="Fraisse">
Herr talman, kära kolleger! Det finns en fråga som är gemensam för de båda betänkandena som jag skulle vilja understryka. Den rör sig om berättigandet av idrottens särdrag som jag skulle vilja att vi betonade i dag.
<P>
Idrottens särdrag kommer i första hand från idrottens system, den sociala pyramid som utgörs av uppbyggnaden av en liten klubb i ett område eller en stad och ända fram till de stora idrottsevenemangen. Denna pyramid måste beaktas på olika sätt. Genom förbundens unika kompetens och den roll i fråga om uppbyggnad av det sociala och civila länk som idrottsförbunden kan utlova och ge samhället. Det går naturligtvis genom den solidariska fördelningen av pengar i förbundspyramiden och också genom vad man kan kalla idrottens etik på idrottsevenemangens nivå. Låt oss komma ihåg att det kan finnas en viss sammanblandning mellan dem som producerar evenemangen och dem som tävlar. Jag tror att där måste också en ansträngning göras i uppbyggnaden av idrotten, vilket betänkandet av Mennea påminde oss om, så att sammanblandningen inte längre är möjlig mellan dem som producerar och dem som ger oss information, skådespel, underhållning, nöje och drömmar.
<P>
Vi har systemet och sedan har vi också individen. Och vi har naturligtvis frågan om doping - ett hjärtligt tack till Zabell för det strålande betänkandet - rörande hälsa inom idrotten. Vi har utbildning av idrottsmän. Men vad händer vid tiden efter tävlingarna för individen? Vi har påmints om att idrottsmän inte är en vara och att idrottsmannen inte är en egendom. Han skall fritt röra sig i Europa, men han är inte en produkt utan en individ. Vad händer tiden efter idrotten?
<P>
Beträffande dessa båda frågor, systemet liksom individen, begär man följande i betänkandena: en uppbyggnad av idrottens särdrag i Europa. Frågan om tiden, evenemangskalendern samt kalendern för en idrottsman liv har förts fram i dessa båda betänkanden och jag tackar de båda föredragandena för att de har betonat att det finns ett liv före, under och efter idrotten och under ett helt år.
<P>
Ni förstår därför att vi i utskottet för kultur, ungdomsfrågor, utbildning, medier och idrott begärde att idrotten skulle skrivas in i artikel 151 i fördraget så att dess särdrag skall erkännas och att vi inte måste söka efter en bit inom hälsa, en bit inom utbildning och en bit inom sysselsättning för att säkra idrottslivets särdrag.

<SPEAKER ID=19 LANGUAGE="FR" NAME="La Perriere">
Herr talman! I våra samhällen är doping ett medel som avslöjar omvända värden där ändamålet helgar medlen. Det är framför allt ett bedrägeri, att bedra sig själv och bedra andra. Och därför måste vi införa ett omfattande utbildningsprogram för att återupprätta idrottens verkliga värden: "idrotten, en skola för livet" och "idrotten, ett exempel för ungdomar".
<P>
Idrotten bör på alla nivåer, inklusive på högsta nivå, vara en möjlighet att undervisa om fördelarna med att anstränga sig, ta risker, känna laganda och ha respekt för andra. Kommissionen hade rätt när den påminde om att ett av de främsta skälen till att doping breder ut sig är de kommersiella intressen, som hädanefter är förbundna med idrotten. Därför måste vi ytterligare diskutera möjligheten att ge strängare sanktioner åt de olika ekonomiska aktörer som profiterar på och uppmuntrar till doping.
<P>
Om slutligen idrotten har fått en viktig, och rentav central plats i våra moderna samhällen är det kanske därför att den har blivit det enda sättet för en nation att visa sin storhet. Kanske skulle det krävas att nationerna på nytt hittar andra sätt för att visa upp sin storhet och stolthet för världen och jag kan inte låta bli att då tänka på de nationella valutorna, som är ett väsentligt kännetecken för ett lands suveränitet och storhet. När nu euron, de euro-saligas valuta, rasar ner är det nödvändigt att varje nation kan behålla sin nationella valuta, liksom den behåller sina nationella idrottslag, över vilka de är så stolta, dopingfria.

<SPEAKER ID=20 LANGUAGE="FR" NAME="Bernié">
Herr talman, vad är nu kvar av det olympiska idealet och Pierre de Coubertins stora principer inför spelen i Sydney? Till synes, inte så mycket eftersom vissa idrottsmän, en minoritet, som tur är, vägrar att bo i Olympiabyn som bedöms vara under deras standard. Andra utropar högt och ljudligt, i synnerhet sprintarna, att de inte springer för att göra reklam för sitt skomärke. Detta är oroande för eliten, som är mer motiverad av vinstlockelser än av idrottsetik medan massidrotten, en garanti för god fysisk och psykisk hälsa, är en verklig skola för livet genom att utveckla laganda, tolerans, solidaritet och god tävlingsanda.
<P>
Såsom ett instrument för utbildning och en faktor för sammanhållning och social integration deltar idrotten i kampen mot rasism, uteslutning och våld, en idrott som tyvärr allt mer förstörs genom doping, business är business! Den professionella idrotten har nämligen blivit en ekonomisk verksamhet fullt ut med sina krav på lönsamhet. Vissa fotbollsklubbar är redan börsnoterade. Men ju mer investeringarna ökar, desto mer överskuggas spelet av det som finansiellt står på spel. Då är alla medel tillåtna för att vinna, i synnerhet doping, som blir allt svårare att avslöja.
<P>
Hur skall vi återfå den idrottsliga etiken? I första hand måste kampen mot doping generaliseras. Doping skadar allvarligt idrottsmännens hälsa och idrottens grundläggande förtjänster, det vill säga lojalitet, fair-play, respekt för motståndaren, vänskap, etc. I det avseendet skall inrättandet 1999 av en internationell antidopingbyrå på initiativ av Internationella olympiska kommittén välkomnas. Låt oss hoppas att den kommer att förbli oberoende och snabbt blir verksam. Det är vår sak att ge den medel för dess funktion som motsvarar den uppgift som den skall genomföra. Doping är ju ett globalt problem och inte europeiskt.
<P>
När det gäller föreskrifterna är det inte Europas sak att påtvinga sina spelregler. Europa måste lita på föreningsvärlden och acceptera förbundens och de övriga olympiska kommittéernas förslag. Bosman-beslutet, till exempel, som avgavs i de stora principernas namn, har destabiliserat de professionella klubbarna och förvärrat pengarnas inverkan på fotbollen i Europa. Den senaste rekordöverflyttningen av Figo till Real Madrid är betecknande. En del länders klubbar fungerar nu praktiskt taget bara med utländska spelare. Så är det framför allt i Barcelona, där det händer att lag bildas utan spanska spelare, vilket tar sig uttryck i att det blir omöjligt för unga nationella spelare att spela på elitnivå. Plundring av utbildningsklubbarna är ytterligare en följd därav. Överflyttningarna berör för närvarande allt yngre spelare: en spelare blir överflyttningsbar från femton års ålder.
<P>
EU försöker nu lagstifta om överflyttningsreglerna. Ni talade om det, fru kommissionär. Om det förslag som granskas konkretiseras, vilket jag inte önskar, skall vi komma fram till en fullständig avreglering av systemet och det skall ytterligare gynna de rikaste klubbarna, förstöra utbildningsklubbarna och tvinga dem att på sikt försvinna. Boten kommer att vara värre än det onda. Det är således nödvändigt att i högsta grad utveckla massidrotten och byklubbarna så att varje medborgare kan få tillgång till idrott och varje idrottsman som vill tävla skall kunna gå framåt och nå eliten i sund och lojal konkurrens.

<SPEAKER ID=21 LANGUAGE="EN" NAME="Perry">
Detta är en viktig debatt och jag vill stödja de idéer som uttryckts i de två betänkandena, i synnerhet Zabells om doping och Lynnes kommentarer om antagandet om oskuld, eftersom detta är viktigt.
<P>
I dag vet alla att idrott är "big business". Detta är särskilt tydligt inom fotbollen, med enorma överflyttningssummor, ofta löjligt höga lönenivåer och aktieuppgörelser; men det är inte bara fotbollen. Inom andra idrotter skvalpar det också omkring en massa pengar. Formel 1 är ett bra exempel. Förenade kungariket. Hade de t.o.m. en miljon pund sterling över till labourpartiet. Det finns mycket pengar inom idrotten och man kan inte förvänta sig att undantas från de fria marknadskrafterna.
<P>
Jag instämmer emellertid inte i de rapporter som efterlyser en fördragsbestämmelse om idrott. Jacques Santer hade helt rätt när han sade att Europa måste göra mindre, med på ett bättre sätt. Låt oss alltså göra det som är realistiskt. Låt oss använda de befogenheter som vi redan har. Det som behövs när det rör överflyttningsavgifterna är en hälsosam dos av pragmatism och sunt förnuft. Jag stöder kommissionärens kommentarer i förmiddags. Jag tror fullt och fast på hennes förmåga och inställning och önskar henne lycka till i de kommande diskussionerna.
<P>
Jag måste dock säga att det inte är någon brådska. FIFA har verkligen varit långsamt när det gällt att vidta åtgärder och bör få kritik för det, men kommissionären måste också vara beredd att lyssna på de små klubbarna, spelarorganisationerna och åskådarna. Låt oss arbeta för en bra lösning som vi kan försvara, i stället för att försöka få fram en lösning i eftermiddag, i veckan eller denna månad. Det är någonting som måste redas ut, så Europas medborgare kommer att vara förstående. Europa behöver vänner, inte fiender. Låt oss inte lägga till fotbollsåskådarna till dem som inte förstår vad Europa handlar om. Lägg fram en bra lösning och ni kommer att få stöd av denna kammare och av fotbollssupportrar över hela Europa.

<SPEAKER ID=22 LANGUAGE="EN" NAME="O'Toole">
Herr talman! Jag tackar också herr Mennea och fru Zabell för att de belyser den viktiga roll som idrotten numera har i hela vårt liv; jag måste börja med att säga att idrottens betydelse som industri är välkänd, men om idrotten bara blir en industri bland alla andra, är detta ett misstag och en stor förlust för vårt samfund. Vi lever alla längre och idrotten tar upp en större del av vår tid. Den finns inte bara för att stärka våra kroppar, utan också våra sinnen och själar, och vi måste erkänna betydelsen av detta i gemenskapslagstiftningen. Jag stöder därför uppmaningen till en rättslig grund som kommer att placera våra befogenheter jämsides med dem som finns inom den mycket viktiga internationella idrottsorganisationen.
<P>
Européerna delar kärleken till att titta på och delta i fotbollen - ända från Newcastle och Dortmund till Barcelona - men det är viktigt att lokalt folk inspireras att bli medlemmar i sina klubbar. Jag skulle därför vilja säga att de mest hållbara lagen bör byggas upp från grunden och inte helt enkelt bara köpas upp. Systemet behöver ett väloljat maskineri som består av klubbar av alla former och storlekar och grader av professionalism, och vi måste ta tillfället i akt och reformera det. Jag stöder därför kommissionens uttalanden och kommissionärens åtgärder i denna fråga.
<P>
Idrotten har en enorm potential. Den har visat att den kan skapa förståelse och bekämpa rasism. Låt oss arbeta mer inom idrotten för att föra våra samfund närmare varandra. Den har visat att den har tillräckligt med kraft för att uppmuntra handikappade idrottsmän till att lyckas. Låt oss visa att vi delar deras stolthet och skapa gemensamma evenemang för dem och icke-handikappade. Våldet på arenorna har utgjort idrottens dåliga sida. Låt oss arbeta för att se till att idrotten blir fri från våld.
<P>
Doping, slutligen, är ett symptom på idrottens överkommersialisering. Våra idrottsmän i Sydney har aldrig haft ett större tryck på sig än just nu. Vi måste vidta åtgärder för att bekämpa dopingen på ett internationellt plan eftersom, som vi har sett, att en falsk anklagelse kan förstöra en karriär eller kasta en skugga över en exemplarisk karriär som t.ex. Linford Christies. Vi stöder därför dessa betänkanden och hoppas att de kan ge en grund för oss till att gå vidare till den europeiska idrottens nästa fas, en gemenskapsanda för att stärka idrottsindustrin och dess potential i Europa.

<SPEAKER ID=23 LANGUAGE="NL" NAME="Manders">
Fru kommissionär, kolleger! Jag vill gratulera föredragande Mennea till det här betänkandet som är mycket viktigt. Idrotten har ett stort socialt värde för vårt samhälle, det vet vi. Även professionell idrott har det värdet och en stor social betydelse. Jag har lagt fram ett ändringsförslag till Menneabetänkandet, naturligtvis med Menneas tillåtelse, om att föreslå ett eventuellt alternativt system för spelarövergångar. Jag anser nämligen att prestationerna ute på planen, alltså själva arbetsprestationen, inte längre står i proportion till motsvarande värden och belopp. Av den anledningen ser jag det som en rent ekonomisk verksamhet som måste delas upp. Jag undrar om ni kanske har ett svar på det här.
<P>
För det andra har jag för flera kollegers räkning begärt att ett definitivt beslut beträffande omstrukturerandet av systemet för spelarövergångar skall skjutas upp, ni tog själv upp det alldeles nyss, eftersom främst UEFA, tillsammans med flera nationella fotbollsförbund, anordnar en frågestund under nästa sammanträdesperiod och jag ber er och er kollega Monti att vara närvarande då.

<SPEAKER ID=24 LANGUAGE="ES" NAME="Bautista Ojeda">
Herr talman, fru kommissionär, mina damer och herrar! Ingen idrottsutövare dopar sig utan att ha något ekonomiskt intresse av det. Det är ingen tvekan om att dopingen håller på att förändra idrotten och att idrotten kommer att förändras av dopingen, något som kommer att leda till en riktig romersk cirkus om vi inte gör något för att förhindra det.
<P>
Sammanslutningen av enorma och omåttliga ekonomiska, massmediala intressen och sponsringsintressen runt idrottsutövaren innebär ett sådant tryck, och idrottens intensitet är så pass stark, att idrottsutövaren har en benägenhet att använda förbjudna preparat för att upprätthålla sin konkurrenskraft och den rytm som agendan kräver. Utan en begränsning av tävlingarnas längd och utan ett ställningstagande om obligatorisk vila kommer det att bli mycket svårt att avskaffa dopingen. Vi får inte glömma att även idrottsutövaren är en människa som kan bli sjuk och skadas och därför behöver vissa mediciner och extra tillskott mot den stress som kroppen utsätts för, vilket innebär att de "falska positiva resultaten" finns med på dagordningen och märker idrottsutövaren för gott.
<P>
Det som krävs är att vi skapar enhetliga kriterier, en enda förteckning över förbjudna preparat, gör kontrollerna enhetliga, slår larm om läkemedel och bedriver mer forskning. Mina damer och herrar, vi måste uppfinna idrotten på nytt, för som det nu är kämpar man för äran, men även för pengar och sponsring. För att den inte skall försvinna måste vi ta oss tillbaka till en idrott med de traditionella värdena, där man endast tävlar för en enda belöning, nämligen medaljen.

<SPEAKER ID=25 LANGUAGE="EL" NAME="Alavanos">
Herr talman! Vi lever i en era då Europa går mot en federation. Man kan påstå att idrotten har gått i spetsen, att idrotten skapade strukturer långt innan vi kunde skapa några på ett politiskt, ekonomiskt eller på något annat plan.
<P>
Varför? Därför att arvet från det antika Greklands Olympia fanns, därför att det fanns profeter som de Coubertin och därför att idrotten utgör en plats för ett folkens fredliga möte. Europa har legat i krig och i samma stund fanns det gemensamma och allmänt vedertagna regler för idrotten. I dag upplever vi följande paradox: vi går emot en revision av Amsterdamfördraget, varvid de allmänna reglerna, de principer samt de strukturer och verk som vi redan åstadkommit ökar i antal samtidigt som vi ser idrottens strukturer falla samman.
<P>
Varför? Därför att de stora ekonomiska intressena dominerar, därför att det finns stora finansiärer, därför att det finns stora maktcentra bakom massmedia och därför att Europeiska unionens intervention, i min mening, är bristfällig och snedvriden. Europeiska unionen har fram till i dag bara intervenerat i idrottsfrågor när det gäller konkurrensaspekten, och i huvudsak har den då stöttat den trenden och tendensen.
<P>
Jag tror att vi befinner oss i en brytningspunkt. Det är mycket positivt att vi har det franska ordförandeskapet och ordförande Buffet, som jag tror har förstått betydelsen samtidigt som hon spelat en huvudroll i frågor rörande enandet och utvecklandet samt stöttandet av idrottens strukturer. Jag tror dessutom att Reding, å kommissionens vägnar, utgör en positiv intervention i det att hon modifierar den roll som kommissionens intervention bör spela. I den betydelsen tror jag att vi kan avvärja det som händer i basketbollförbundet och det som vi ser hända i dag inom alla andra områden samt att vi kan bevara idrottens enhet och dess kontakt med samhället.

<SPEAKER ID=26 LANGUAGE="IT" NAME="Angelilli">
Herr talman! Först och främst skulle jag vilja gratulera föredragandena till det arbete de har gjort, vilket man för övrigt till stor del kan instämma i.
<P>
Jag tror att vi alla är överens om hur viktig idrotten är och vilken roll den spelar. Både på tävlings- och amatörnivå, både som idrottsutövning och skådespel är den ett utmärkt redskap för fostran och social integration.
<P>
Visst är idrotten också ett ekonomiskt fenomen av stor betydelse och därför måste den följa vissa marknadsregler, vilket också visar sig i Bosman-domen som vi känner till. Men idrotten måste bibehålla sin särprägel, som framför allt är social och kulturell, vilket också framhölls i förmiddags.
<P>
Just för att undvika att idrotten reduceras till ren business måste vi högljutt kräva att nästa regeringskonferens i Nice skall införa en uttrycklig hänvisning som innebär ett erkännande av idrotten från institutionernas sida i artikel 151 i fördraget.

<SPEAKER ID=27 LANGUAGE="DE" NAME="Pack">
Herr talman, kära kolleger! På dagens föredragningslista har vi ju tre frågor som är nära förknippade med varandra. Problemet är bara att mediaintresset i dag i mindre utsträckning kommer att störta sig över Menneas och Zabells betänkanden utan just över det som kommissionären har annonserat om. Jag tycker att detta är synd. Man oroar sig nu mer för Tysklands skötebarn, fotbollen, än för vad det egentligen handlar om i dag.
<P>
Jag tvekar inte att ställa mig helt på de bägge kommissionärernas sida, vilka har som uppgift att tillämpa Bosman-domen. Om FIFA hade gjort sitt jobb så skulle kommissionen inte behöva träda in. Jag hoppas att FIFA har insett detta och nu äntligen lägger fram något så att kommissionen kan få in sina förslag, såvitt dessa inte strider mot Bosman-domen. Alltså, jag anser att var och en bör dra sitt strå till stacken!
<P>
Vad gäller betänkandena vill jag gärna ha sagt att motionsidrotternas sociala och pedagogiska betydelse nämligen måste lyftas fram just gentemot denna big business-idrott. Vi löper risk att hela idrotten plötsligt hamnar i klorna på de regler som styr konkurrensen. Detta måste vi förhindra. Därför är det med all rätt som Menneabetänkandet kräver att idrotten skall nämnas inom ramen för kulturen i artikel 151. Detta krävde jag redan i mitt betänkande 1996. Senare resulterade detta i en förklaring i Amsterdam. Dock är detta inte på långt när tillräckligt! Därför är jag för att detta nu äntligen förs in.
<P>
Det dåvarande betänkandet krävde vidare att kommissionen skulle utropa ett idrottens år. Ett sådant idrottens år skapar många impulser. Jag skulle önska mig att den nya kommissionären nu tar fasta på detta.
<P>
Jag är mycket glad att Zabell har utvidgat betänkandet om doping, att hon även tydligare nämner utnyttjandet av unga idrottare och ger impulser till hur man kan bekämpa doping på gemensam väg.
<P>
Jag vill gratulera kommissionen till att man faktiskt har anslutit sig till denna dopingbyrå och för att man verkligen vill företräda de femton och ge impulser till en harmoniserad bekämpning av dopingen. Jag önskar kommissionen lycka till!

<SPEAKER ID=28 LANGUAGE="DE" NAME="Prets">
Herr talman, fru kommissionär! Just lagom till invigningen av de olympiska spelen i Sydney diskuteras temat idrott naturligtvis på de mest skilda sidor och i olika samhällsgrupper. De betänkanden som föreligger utgör också ett diskussionsunderlag för detta. Frågan tränger sig på: Vad har egentligen hänt med den ideala bilden av idrotten, såsom den fortfarande marknadsförs? I de så kallade söndagstalen tillskrivs idrotten den mycket betydelsefulla sociala och förenande rollen, och rent spel gäller som förebild för umgänget människor emellan vare sig det gäller yrkeslivet, politiken osv.
<P>
De båda betänkandena visar emellertid mycket tydligt att idrotten i dag har blivit en mäktig ekonomisk makt utrustad med all slags ruffighet och vars redskap är idrottskvinnorna och idrottsmännen. De programmeras att slå rekord på bestämda dagar och veckor - och det med allt kortare mellanrum - och det är deras uppgift att fungera. För att undvika de inte alltid kalkylerbara mänskliga svagheterna och för att kunna fungera perfekt tar man till dopingmedel, vars användning dessutom blir allt svårare att påvisa i dag.
<P>
Unga idrottskvinnor och idrottsmän skadar på så sätt sig själva, sin hälsa, den personliga utvecklingen och i slutändan även förebilden idrott. Elitidrottare är förebilden för tusentals ungdomar och har därmed en mycket stor inverkan även på motionsidrotten, som för mig alltjämt är den nivå inom idrotten som bör röna starkast stöd. Rent spel och social kommunikation är fortfarande påtagliga på denna nivå. Dåliga exempel som våldshandlingar, dopingaffärer, miljonkontrakt och konkurser förstör dock även för denna nivå.
<P>
Det måste skapas rättsliga grunder för att hämma denna negativa utveckling. Jag välkomnar det faktum att Internationella antidopingbyrån nu blir aktiv, att denna finns för att bekämpa det globala problemet doping. Det måste vidtas åtgärder mot våldshandlingar och rasism inom idrotten för att garantera idrottskvinnorna och idrottsmännen samt de idrottsintresserade skydd mot en vild skock av vandaler och rasister. Även elitidrottarna skulle å sin sida kunna bidra i större utsträckning och understryka detta tydligare än hittills genom att distansera sig från sådana så kallade fans.
<P>
Vår uppgift måste bestå i att ge idrotten en ny plats i ett förändrat samhälle med nya moderna, tekniska och medicinska möjligheter och samtidigt bevara dess värden. Jag tror att ett sportens år skulle kunna bearbeta dessa problem och i allt väsentligt bidra till detta.

<SPEAKER ID=29 LANGUAGE="FR" NAME="Flesch">
Herr talman! Jag vill lyckönska Zabell och Mennea för deras betänkande, vars förslag jag i hög grad instämmer i, och jag kommer att inskränka mig till två iakttagelser. I första hand: jag skulle vilja betona nödvändigheten av ett gemenskapsdeltagande i den internationell antidopingbyrån för att göra det möjligt för Europeiska unionen att energiskt och samstämt bidra i kampen mot doping.
<P>
För det andra försvarar jag nu liksom tidigare att idrotten skall få en egen rättslig grund införd i fördraget. Jag tänker mig här en bestämmelse om överensstämmelse av typen kultur eller miljö som gör det möjligt att på lämpligt sätt, och jag understryker på lämpligt sätt, ta hänsyn till idrottens särdrag i gemenskapspolitiken eller i gemenskapens politiska åtgärder.

<SPEAKER ID=30 LANGUAGE="NL" NAME="Lagendijk">
Herr talman, fru kommissionär! Skälet till att kommissionen lagt fram sitt förslag är att få ett slut på den situation där spelare betraktas som handelsvaror, vilka köps upp av olika klubbar eftersom de är bra fotbollsspelare, och framför allt eftersom de kan säljas vidare till en annan klubb för mycket mer pengar, och från mig får kommissionen allt stöd den vill för det förslaget.
<P>
Naturligtvis medför det problem, särskilt på kort sikt, för mindre klubbar i mindre fotbollsländer som till exempel Nederländerna. Det är dock ingen lösning att behålla det nuvarande systemet bara av det skälet. Det skulle vara en mer strukturell lösning om mediamiljonerna kunde fördelas på ett bättre sätt. Därför hoppas jag verkligen att de stora klubbarna inser att det inte finns någon framtid för dem heller om de mindre klubbarna försvinner.
<P>
När det gäller systemet för spelarövergångar så stöder jag kommissionens förslag, men jag hoppas verkligen att förslaget även skall kunna omfatta en ersättning för träning av spelare mellan 18 och 24 år, vilket till exempel föreslås av FIFA, det internationella fotbollsförbundet, och FIFPRO, spelarorganisationen. Jag hoppas verkligen att UEFA, det europeiska fotbollsförbundet, ansluter sig till denna begäran och inte fortsätter att stå som den sista försvararen av ett system som lett till sådana absurda utväxter.

<SPEAKER ID=31 LANGUAGE="EL" NAME="Alisandrakis">
Herr talman! Idrotten, precis som kulturen, utbildningen och hälsovården, befinner sig under trycket från etablissemanget med allt större kommersialisering och underkastelse för de så kallade marknadslagarna. Biljondansen runt de stora idrottsevenemangen, kapitalets enorma vinster har ersatt det idrottsliga idealet. Hälsoundervisning och idrott som en vardagssyssla, folkidrotten våndas. Så länge som alla de som profiterar tycker att företaget "idrott" går bra, lika länge kommer dopingen att öka, lika länge kommer de summor som avsätts till att köpa spelare bara att öka, vilket utgör en form av människohandel i den moderna kapitalismen, lika länge kommer problemet med våldet på idrottsarenorna, korruptionen och andra degenerativa fenomen, att förvärras.
<P>
Trots att kommissionen erkänner att den ofantliga kommersialiseringen är en av de främsta orsakerna till dopingens utveckling, gör den inget för att bekämpa den. Hur skulle den för resten kunna göra det då Europeiska unionens hela struktur stödjer sig på principen "allt går att sälja och köpa". Den begränsar sig till halvmesyrer. Forskningsrapporter, etiska regelverk med knappt förnimbar anknytning till kontroll. Om dess mål verkligen hade varit att bekämpa dopingen skulle den redan ha gjort detta. Men det ligger ingen vinning i detta för Internationella olympiska kommittén, de internationella förbunden, sponsorerna som investerar i idrotten och inte heller för läkemedelindustrierna.
<P>
Även om dessa två rapporter innehåller vissa positiva element, kommer å ena sidan endast Zabells betänkande fram till en punkt där den slår fast att läkemedelsindustrin bryr sig om idrottsutövarnas hälsa, medan Menneas betänkande föreslår att medlemsstaterna godtar lagstiftning med praktiska åtgärder som gynnar privata investeringar.
<P>
Om inte kommersialiseringen hejdas, om det inte sätts bromsar på det stora kapitalets profitjakt, om det inte vidtas betydande åtgärder för en effektiv kontroll, kommer ingenting att ändras inom idrotten. Vi väntar oss inte detta av Europeiska unionen: vi strider för en folkrörelse som skall kämpa för att den moderna idrotten återgår till principen "en sund själ i en sund kropp"

<SPEAKER ID=32 LANGUAGE="EN" NAME="Gallagher">
Herr talman! Idrottens överkommersialisering har uppenbarligen lett till ett utnyttjande av många unga idrottsmän. Klarlagda fall av doping i samband med idrottstävlingar har försämrat många idrottsgrenars rykte hos allmänheten. Till sist har Internationella olympiska kommittén tagit itu med sina åtaganden när det gäller att bekämpa den utbredda användningen av dopingmedel inom idrotten. Upp till 2 500 dopingtester kommer att genomföras under spelen i Sydney.
<P>
Jag välkomnar IOK:s tillkännagivande att stränga straff kommer att drabba idrottsmän och -kvinnor som har använt dopingmedel i Sydney under innevarande månad och framöver. Sättet att stoppa användningen av dopingmedel inom idrotten bör samordnas på ett internationellt plan. Unionen måste fortsätta att arbeta genom myndigheterna för bekämpning av doping för att se till det tillämpas enhetliga och strukturella riktlinjer för alla idrottsaktiviteter.
<P>
Sammanfattningsvis bör vi komma ihåg att det i Amsterdamfördraget görs en betoning av idrottens sociala betydelse, men att Europeiska unionen inte har några befogenheter enligt fördraget att vidta åtgärder inom idrottsområdet. Detta är en fråga som bör tas upp under de pågående diskussionerna om reformeringen av unionens politik och initiativ.

<SPEAKER ID=33 LANGUAGE="DE" NAME="Karas">
Herr talman, fru kommissionär, mina damer och herrar! Debatten och betänkandena löper enligt min åsikt i rätt riktning. 700 000 idrottsföreningar utgör stommen i det europeiska medborgarsamhället. Ordförandeskapet har menat att idrotten är en utbildning för livet. Idrott är en del av ungdomsarbetet, en del av utbildningspolitiken, en del av fritidsverksamheten, en del av hälsopolitiken, en del av förståelsen olika folk emellan, en del av informationsindustrin, en del av de ekonomiska och konkurrensmässiga skeendena. Jag betonar, en del av. Att reducera idrotten till faktorn ekonomi och konkurrens är att förkasta idrottens breda samhälleliga betydelse. Här måste vi konstatera att gemenskapsrätten hittills har tillämpats på idrotten på ett mycket odifferentierat sätt eftersom idrotten primärt betraktas som en ekonomisk verksamhet. Sålunda har det tagits otillräcklig hänsyn till idrottens speciella egenskaper och dess 700 000 föreningar, de många ideellt verksamma, som till exempel i barn- och ungdomsarbetet, i barn- och ungdomsträningen. Utan ett framgångsrikt barn- och ungdomsarbete, utan ett fungerande föreningsliv i Europa kan vi inte förverkliga våra anspråk på motionsidrotten.
<P>
Doris Pack har redan vid upprepade tillfället hänvisat till att det därför är nödvändigt att förankra detta i de europeiska fördragen och i förbigående nämnt detta i Amsterdamfördraget. Även i slutsatserna vid toppmötet i Feira nämndes idrottens betydelse. Att ge sporten en rättslig grund i fördraget är därför en logisk och önskvärd konsekvens av denna utveckling.
<P>
Vi vill inte lägga oss i medlemsstaternas angelägenheter. Idrotten omfattas av subsidiaritetsprincipen. Vi vill bara att idrotten med sin breda samhälleliga betydelse skall antas även av kommissionen och den europeiska rätten och därmed kanske även få en rad i budgeten, så att den inte enbart måste stödjas via pilotprojekt.
<P>
(Applåder)

<SPEAKER ID=34 LANGUAGE="FR" NAME="Roure">
Herr talman, mina kära kolleger! Alla erkänner att det är så att idrotten är ett medel för enskild utveckling och ett gynnsamt tillfälle till möte med andra. Men ser man och erkänner man de olika orsakerna till idrottsutövandet? För vissa kan det handla om att underhålla sin fysik. För andra är det en del av individens utveckling och för ytterligare andra är det ett skådespel eller också att söka nå bästa resultat till varje pris. Vi medger alla att idrott är ett fantastiskt verktyg för sammanhållning av folken och tillträde till medborgarskap. Ändå vet vi också att idrotten ibland kan åtföljas av otroliga våldshandlingar, uttryck för en fruktansvärd rasism och en oacceptabel överdriven nationalism.
<P>
Och på grund av allt detta kan vi inte acceptera att idrotten bara ses i sin ekonomiska dimension. Föreningslivet och de frivilliga och oavlönade medhjälparna är fullt ut en del av idrottsvärlden och det är ju tack vare dem som idrotten existerar i våra länder och massidrotten kan ha en framtid. Varje människas handling kan inte varje gång utvärderas med en räknemaskin. Det är en alltför farlig metod för mänskliga relationer för att vi skall tiga. När det inte finns pengar att tjäna och inga skyldigheter att nå finansiella resultat kan man helt enkelt ha lust att dela vissa enastående stunder och idrotten passar verkligen för dessa stunder i allra högsta grad.
<P>
Detta sökande efter kontakter i ett samhälle som är allt mer kommersiellt bär fröet till ett motstånd mot en kommersialisering av världen och de mänskliga relationerna. Vi kan inte acceptera detta perversa sökande efter finansiella vinster på bekostnad av mänsklig utveckling. Skydd av unga idrottsmän är en prioritering för det franska ordförandeskapet. Det är vår prioritet och vi måste begära ett förbud för handelstransaktioner när det gäller dessa ungdomar.
<P>
Vi måste naturligtvis, å andra sidan, absolut planera att idrotten förs in i fördraget. Om inte på kort sikt, så åtminstone på medellång sikt. Det är förvisso en utmaning, men vi måste anta den för de generationer som kommer efter oss.

<SPEAKER ID=35 LANGUAGE="NL" NAME="De Clercq">
Herr talman, ärade kolleger! Båda föredragandena vet vad de talar om, av erfarenhet, och det märks mycket tydligt i deras utmärkta betänkanden. När det gäller min vän Menneas betänkande så har jag lagt fram ett antal ändringsförslag, vilka lyckligtvis antogs i det slutgiltiga resolutionsförslaget, där främst tre punkter betonas. För det första: idrottens betydelse även på det andliga planet för övertagande av olika samhällsvärden. För det andra: uppskattningen av ideell verksamhet med avseende på arbetet med minoritetsgrupper inom idrotten, vilket förtjänar ett större stöd, även på europeisk nivå. För det tredje: en varning för de stora skillnader som kan uppstå mellan å ena sidan elitidrott och mindre idrottsföreningar och å andra sidan mellan proffs- och amatörsport. I båda fallen klarar sig ju inte den ena utan den andra.
<P>
På frågan om idrott måste bli en europeisk behörighet är svaret, vad mig själv beträffar, utan tvekan ja. Matchen är ju inte heller slutspelad i och med det här betänkandet, tvärtom. Idrottens funktion och inflytande i samhället har blivit så stort och hela idrottslivet befinner sig i en sådan stor utveckling att samhällsdebatten egentligen bara befinner sig på kvalmatchnivå ännu. Vi i Europaparlamentet måste se till att inte stå som publik i den här debatten utan att vi aktivt är med ute på planen för att kunna vara med och påverka matchens gång.

<SPEAKER ID=36 LANGUAGE="FR" NAME="Turmes">
Herr talman, kära kolleger! Tre uppslag till åtgärder. I synnerhet och framför allt måste vi beslutsamt bekämpa doping. En finansiell och politisk anslutning av samtliga länder i Europeiska unionen till Internationella antidopingbyrån är ett nödvändigt villkor, men det räcker inte. Staterna måste framför allt skaffa sig ordentliga strukturer för kamp mot doping. Frankrike har stakat upp vägen och det gärna vilja veta hur rådets ordförande ser på en samverkan mellan byrån och nationella åtgärder.
<P>
Vi måste också kämpa mot det förvrängda överflyttningssystemet, i synnerhet handeln med professionella ungdomar. Vi måste slutligen stärka de verkliga idrottsaktörerna, förbunden och idrotten i skolan. Jag stöder de ansträngningar som syftar till att erkänna förbundens centrala roll och skydda dem mot attackerna från de stora finansiella och massmediala koncernerna.
<P>
Ungdomarna bör vara den centrala målgruppen vid idrottens återupprättande. Jag stöder föredragande Menneas vädjan om att stärka idrottens status i skolan och också hans vädjan om att idrottens särdrag skall införas i fördragen, annars kommer vi att alltför mycket beakta aspekten om fri konkurrens inom idrotten.
<P>
Är kanske mänskligheten på väg att gå tillbaka till romersk dekadens? Skall tävlingsidrotten kanske bli en gladiatorkamp som denna gång leds av robotmänniskor försedda med de senaste rönen från bio- och cyberteknik och finansieras av politisk-finansiella intressen. Politiken och idrottsinstanserna måste ta sitt ansvar.

<SPEAKER ID=37 LANGUAGE="FR" NAME="Decourrière">
Herr talman, fru kommissionär, fru minister! Jag skall i dag uttala mig om betänkandena av Zabell och Mennea i min egenskap av ledamot av Europaparlamentet men också i egenskap av ordförande i en professionell basketballklubb som deltar i de stora europeiska tävlingarna.
<P>
Jag vill i första hand lyckönska och tacka de båda föredragandena för deras utmärkta arbete och jag vill också betona vår kollega Doris Packs arbete som har möjliggjort förhandling om ett protokoll om idrotten som skall bifogas Amsterdamfördraget.
<P>
Doping är en plåga som idrotten måste skyddas från. Den ifrågasätter både tävlingens fair-play och sannfärdighet och utsätter de idrottsmän som ägnar sig åt den för fara. Jag chockeras personligen av hur lätt det är för de unga idrottsmännen att kunna förse sig, utan någon kontroll, på Internet eller i vissa medlemsländer i Europeiska unionen. Buffet har tagit itu med frågan i Frankrike och jag lyckönskar henne till det. Denna plåga kan emellertid bara bekämpas på europeisk och global nivå och jag uppmuntrar unionen att arbeta med Internationella antidopingbyrån.
<P>
Europeiska unionen måste också ta utmaningen att modernisera idrotten. Europeiska kommissionen ifrågasätter systemet med överflyttningar mellan klubbarna och anser att de är oförenliga med den fria rörligheten för idrottsmän. Men kommissionen kringgår fullständigt snedvridningen av konkurrensen mellan medlemsstaterna och de professionella idrottsmännens sociala och skattemässiga skillnader som främjar en utflyttning av de bästa idrottsmännen till vissa länder och vi är väl placerade i Frankrike för att veta det, eftersom tjugo av de tjugotvå spelarna i Euro har lämnat landet för att spela i andra länder i unionen.
<P>
Dessa metoder sorterar under social och skattemässig dumpning, men bekämpas inte av kommissionen som dock håller så hårt på principerna.
<P>
De professionella idrottsmännen är också ett byte för många agenter som har ensamrätten till att förhandla deras arbetsavtal. Agenterna tar inte bara betalt av spelarna utan också av klubbarna, av vilka de tar ut provision och jag är rätt placerad för att veta det. Dessa agenter säljer idrottsmännen till högstbjudande - såsom banala varor - efter att ha auktionerat ut dem.
<P>
Avskaffandet av överflyttningarna kommer att locka agenterna att bryta idrottsmännens arbetsavtal flera gånger under året för att skaffa sig ny provision vid varje ny anställning. Agentsystemet bör få en rättslig ram av unionen, eller rentav avskaffas.
<P>
Jag vill sluta med att tillägga att idrotten bör ingå i EG-fördragets tillämpningsområde. Jag vill således vädja till våra regeringar, i synnerhet till den franska regeringen som leder Europeiska unionens arbete, för att regeringskonferensen som kommer att avslutas i december i Nice skall ge delad behörighet till Europeiska unionen i frågan och göra parlamentet delaktigt i genomförandet av medbeslutandeförfarandet.

<SPEAKER ID=38 LANGUAGE="FI" NAME="Iivari">
Herr talman! Idrott har blivit fantastisk internationell underhållning. Den entusiasmerar enorma människoskaror och där rör sig svindlande penningsummor. Tusentals finländare åker till Ungern för att se Mika Häkkinen köra, receptionisten på ett vietnamesiskt hotell frågar hur man uttalar Jari Litmanen.
<P>
Idrottens och motionens betydelse både i samhället och för individen får trots allt inte glömmas bort under all professionalism och kommersialism. Idrotten har en viktig fostrande och hälsomässig betydelse. Idrottsföreningarnas verksamhet sammanför människor för att utföra uppoffrande frivilligarbete. Vid sidan om de positiva argumenten måste man komma ihåg medaljens baksida - doping, våld i samband med sportevenemang samt negativa företeelser i samband med förflyttning av spelare. För att bekämpa dessa krävs det att unionen handlar gemensamt och att sporten får en rättslig grund. Då vi utformar EU:s idrottspolitik måste vi ta idrottens olika former i beaktande. Därför måste man försäkra sig om att man fortsätter att lyssna på medborgarorganisationerna inom idrotten också efter idrottskonferensen i Olympia 1999.
<P>
Till sist vill jag fästa uppmärksamheten vid behovet av att förbättra jämställdheten mellan könen inom idrott och motion. Nätverkskonferensen "European Woman and Sport" i Helsingfors i juni i fjol gav rekommendationer som jag hoppas tas i beaktande såväl nationellt som inom unionen. Jag vill tacka dem som lagt fram betänkandet för deras fördjupande arbete och jag vill också framföra ett hjärtligt tack till rådets ordförande och kommissionsledamoten för deras fina inlägg i början av denna session.

<SPEAKER ID=39 LANGUAGE="FI" NAME="Matikainen-Kallström">
Herr talman! Det går inte att förneka idrottens betydelse som ekonomisk, social, hälsomässig och kulturell maktfaktor. Det är också ofattbart att idrotten saknar rättslig grund i Europeiska unionen. Europaparlamentet måste rent ut sagt tvinga kommissionen och rådet att se sig själv i spegeln. Idrottens ställning måste ges en vattentät definition under nästa regeringskonferens, så att idrottsföreningarna själva kan delta i det beslutsfattande som berör idrotten.
<P>
Eftersom det inom toppidrotten är fråga om enorma penningsummor, skall de allmänna spelreglerna göras upp med beaktande av systemets grundpelare, idrottarnas och sportevenemangsarrangörernas intressen. Lagidrottarnas intressen måste tryggas genom att principen om arbetskraftens fria rörlighet respekteras, den finansiella ersättningen åt så kallade fostrarföreningar icke att förglömma. Då det gäller televiseringen av de mest betydande idrottsevenemangen måste man uppnå en balans mellan arrangörernas ekonomiska makt och den så kallade public service-principen.
<P>
När man talar om doping måste man liksom i alla annan idrottsdiskussion göra en klar skillnad mellan motionsidrott och toppidrott. Toppidrottens etiska problem känner alla till. Den utbredda dopingen bland vanliga idrottsutövare, som man till exempel ser bevis på i träningslokalerna där handeln med förbjudna ämnen frodas, har fått för lite uppmärksamhet. Problemet är jämförbart med drogproblemen, särskilt användningen av syntetiska droger, varför också EU av rent folkhälsomässiga skäl måste dra sitt strå till stacken för att bekämpa problemet.

<SPEAKER ID=40 LANGUAGE="FR" NAME="Buffet">
. (FR) Herr talman, fru kommissionär, mina damer och herrar ledamöter! Efter denna rika debatt, kommer jag bara att göra några påpekanden.
<P>
Naturligtvis betonar vi dessa avvikelser eftersom vi alla oroar oss över de avvikelser som försiggår inom idrotten, men vi måste ändå understryka att den stora majoriteten av utövarna, idrottsmännen och idrottskvinnorna samt de frivilliga och oavlönade ledarna inom idrottsföreningsvärlden består av män och kvinnor som hyser stor aktning för idrottens värden, försvarar dess etik och vill att idrotten skall ge enskild och kollektiv utveckling.
<P>
Jag tillbakavisar att "alla är dopade" och jag tillbakavisar den idé, som framfördes nyss, om att fotbollsspelarna bara har ben och inte är kapabla att tänka. Idrottsmän och idrottskvinnor är medborgare. Vi måste kanske låta dem få ordet lite oftare så att de själva kan tala om sina problem och förväntningar.
<P>
Utöver avvikelserna måste vi naturligtvis också ange, genom att bara ta fotbollen som exempel, att de professionella spelarna bara utgör en procent av de licensierade medlemmarna i Internationella fotbollsförbundet. Det är således idrotten i sin helhet som vi måste försvara och inte bara stanna vid en av aspekterna. Jag tror att det är mycket viktigt.
<P>
När det gäller doping delar jag fullt ut tanken att vi måste ta itu med dess underliggande orsaker. Det har talats om tävlingsschemat inom idrotten och jag kommer också att tala om det beroende som man ålägger vissa idrottsmän i fråga om resultaten och sponsring. Vi borde också nämna påtryckningarna från vissa massmediakoncerner som alltid vill lägga tävling till tävling. Vi måste således ta itu med de underliggande orsakerna, men utan att dröja, och jag tror att vi måste betona kontroller, sanktioner inom idrotten och åtgärder mot leverantörsnäten. Det finns inte tillräckligt med åtgärder på EU-nivå för att bryta upp de leverantörsnät som erbjuder dopingprodukter inom idrottskretsarna.
<P>
När det gäller den exakta fråga som ställdes, tror jag att vi absolut måste arbeta stat för stat, och på EU-nivå, för att få en sorts konvention som kan undertecknas mellan staterna och Internationella antidopingbyrån för att underlätta dopingbyråns arbete i samtliga stater, oberoende av deras aktuella lagstiftning.
<P>
Vad gäller frågan om överflyttningar, vill jag ge min egen och det franska ordförandeskapets ståndpunkt. Jag ställer mig inte positiv till att bibehålla det aktuella status quo, eftersom vi har mycket omfattande avvikelser som inte har någon ekonomisk, social eller idrottslig grund. Jag vill inte heller att detta system skall försvinna fullt ut, därför att det skulle leda oss till en ännu mer omfattande avreglering än den vi har i dag, där lönerna skulle bli det enda incitamentet mellan klubbarna.
<P>
FIFA har under de senaste fyrtioåtta timmarna lagt fram mycket uppbyggliga och intressanta förslag som gör det möjligt att skydda utbildningen och rättigheterna för enskilda personer men också klubbarnas behov att utbilda och bygga upp lag. Det bör vara en intressant grund för diskussion med kommissionen, såsom Reding sade nyss. Vi har således möjlighet att få innovativa förslag på detta område. Men då får inte några stora klubbar, som för sin del skulle vilja att vi verkligen genomför en avreglering, så att de kan organisera privata tävlingar, stå i vägen för den diskussion som nu skall inledas mellan FIFA och kommissionen.
<P>
Någon talade om "idrottens sociala roll" och frågade om det betyder opium för folket? Nej, jag tror att idrottens sociala roll helt enkelt består i att göra det möjligt för varje individ att lära känna sig själv genom idrottsutövande, utvecklas, möta andra individer och tillsammans göra något positivt av sina liv.
<P>
Ni kan slutligen vara säkra på att efter att ha lyssnat till er skall det franska ordförandeskapet använda stor beslutsamhet för att nå framsteg i genomförandet av de konkreta grunderna för ett erkännande av idrottens särdrag och i kampen mot doping.
<P>
(Applåder)

<SPEAKER ID=41 LANGUAGE="FR" NAME="Reding">
. (FR) Herr talman, kära kolleger, fru minister! Jag skulle i första hand vilja tacka samtliga politiska grupper för deras stöd till kommissionens insatser rörande överflyttningsreglerna. Vi skall nu inleda dialogen för att med de ansvariga för fotbollen i Europa finna en förhandlad lösning för ett nytt överflyttningssystem som är i fotbollens intresse och respekterar de europeiska fördragen.
<P>
Herr talman, det är kanske symboliskt men strax före inledningen av de olympiska spelen i Sydney inleder vi debatten om den framtida politiken för idrott i Europa med två föredragande som är f.d. olympiska mästare. Vilken skönare symbol finns det för att visa den union och ömsesidiga förståelse mellan den politiska världen och idrottsvärlden än det som utspelat sig i denna kammare nu på morgonen? Låt mig lyckönska föredragandena, Zabell och Mennea, till deras viktiga bidrag. Jag vill också tacka talmannen och ledamöterna i det behöriga utskottet för deras allomfattande och ständiga samarbete samt parlamentet som är det verkliga språkröret för idrottsmännen i Europa och alltid är mycket solidariskt med de åtgärder som vidtas såväl av kommissionen som av idrottsministrarna för att stärka idrotten i Europa.
<P>
Herr talman, jag gläder mig också åt att notera att de båda meddelandena från december 1999 har framkallat ett mycket livligt intresse och en bred anslutning. Kommissionens och parlamentets åsikter överensstämmer och de överensstämmer också med medborgarnas åsikter.
<P>
Jag har också mycket uppmärksamt lyssnat till Buffets inlägg, som gav oss nyttiga upplysningar. Om jag inte redan visste det, skulle det bekräfta min åsikt att vi går i samma riktning och att vi tillsammans arbetar i idrottens intresse. Den oro som uttrycktes av rådets ordförande delas också av parlamentet och framfördes i de båda uttalandena av kommissionen. Jag nämner bara fyra problem, som jag kommer att ta upp igen senare: skydd av unga idrottsmän, engagemanget för idrottens sociala roll, skydd av idrottens etik och solidaritetsprincipen. Där har vi gemensamma uppslag för handling och vi måste var och en på sitt håll och tillsammans fortsätta ansträngningarna för att de skall leda till konkreta åtgärder.
<P>
Jag önskar att den förklaring som planeras av det franska ordförandeskapet vid Europeiska rådet i Nice skall kunna bidra till att bättre ringa in idrottens särdrag.
<P>
Utöver de iakttagelser som uttryckts av föredragandena - och som jag instämmer i - påkallar de båda resolutionsförslagen några kompletterande påpekanden från min sida. Jag börjar med att säga några ord om stödplanen mot doping. Doping inom idrotten är inte bara en fråga om etik. Det har blivit en fråga om folkhälsa som kräver en mobilisering av alla aktörer: idrottsministrarna och kommissionen har därför inlett arbetet på uppmaning av Europeiska rådet i Wien och av parlamentet.
<P>
Den stödplan som ni granskat utgör på sätt och vis resultatet av detta arbete, ett provisoriskt resultat naturligtvis, eftersom det bara utgör en etapp. Det syftar emellertid till att utforma en global strategi för kamp mot denna plåga och i sitt meddelande har kommissionen i det avseendet uttryckt en trefaldig avsikt: i första hand, att samla in synpunkter från specialister på den etiska, rättsliga och vetenskapliga omfattningen av fenomenet, för det andra, bidra till den internationella konferensen om doping och arbeta med den olympiska rörelsen innan Internationella antidopingbyrån bildas samt, för det tredje, mobilisera gemenskapsinstrumenten i syfte att komplettera de åtgärder som redan vidtas i medlemsstaterna och ge dem en gemenskapsdimension.
<P>
Redan nu har jag inlett genomförandet av denna plan och jag skulle i dag helt kort vilja lägga fram för er de första initiativ som tagits av kommissionen när det gäller kampen mot doping. I första hand, vad gäller det första målet vände sig kommissionen till Europeiska etikgruppen som avgav sin åsikt den 11 november 1999 och ett antal åtgärder föreslogs som kommer att beaktas av kommissionen i de framtida insatserna.
<P>
Vi kommer nu till Internationella antidopingbyrån. Såsom ni vet och Buffet upprepade det nyss, bildades denna byrå tack vare Europeiska unionens viljestarka insats. Efter denna lyckade tillkomst krävs det nu att gemenskapens deltagande i byrån är energiskt och samordnat. Jag lade således i början av april fram ett meddelande till kommissionsledamöterna om ett eventuellt deltagande av gemenskapen i byrån. Denna fråga granskades av kommissionen som intog en mycket fast och tydlig ståndpunkt. Ett deltagande av gemenskapen kan bara tänkas om kommissionen får ett enhälligt stöd av medlemsstaterna. Jag hoppas, kära kolleger, att det franska ordförandeskapets ansträngningar kommer att leda till att denna enhällighet uppstår och att gemenskapens deltagande i byrån inte bara kommer att kunna bli finansiellt utan i synnerhet också att den kommer att delta med idéer och politisk drivkraft. Man förväntar sig att vi har en drivande roll: vi är beredda att ta den. Jag bör vidare säga er att i väntan på finansieringen av driftskostnaderna för byrån från de anslag som tilldelats kommissionen har kommissionen frigjort 1,5 miljoner euro för att finansiera konkreta åtgärder från Internationella antidopingbyrån.
<P>
Kommissionen måste kort sagt mobilisera de medel som den förfogar över i kampen mot doping. Det är exempelvis nödvändigt att i högsta grad säkra samordning av politik och stadgeenliga åtgärder. Mina kolleger Byrne, ansvarig för folkhälsa, och Busquin, ansvarig för forskning, arbetar för närvarande för att ta fram viktiga initiativ i nära samarbete med mina enheter. Antagandet av en rekommendation om idrott och doping är för övrigt planerat till i höst. Kommissionen finansierar dessutom ett forskningsprojekt som borde leda till en normalisering av de europeiska laboratorier som är specialiserade på kampen mot doping. Kontakter har också upprättats med kommissionens nya enheter som handhar rättsliga och inrikes frågor eftersom, såsom det så riktigt nämns i ert betänkande, nya tillfällen uppstår för att behandla dopingfrågan med utgångspunkt från bekämpning av handel med dopingsubstanser. Ni förstår slutligen lätt att i mina avdelningar, det vill säga utbildning, yrkesutbildning och ungdom, kommer de utarbetade programmen att till stor del handla om information, medvetandegörande och kamp mot doping i ungdomskretsarna.
<P>
Herr talman, samordningen går emellertid längre än till de åtgärder som vi kan vidta här. I Helsingforsrapportens anda har jag inlett en dialog såväl med regeringarna som med de europeiska idrottsförbunden om frågan om kampen mot doping. Vid mitt besök i Sydney vid Olympiska spelen kommer jag att åta mig att med Buffet möta idrottsministrar från de övriga världsdelarna för att kunna utvidga vår insats och knyta solidaritetsband mellan politiska ansvariga på världsnivå.
<P>
Jag skulle vilja passa på tillfället för att tacka Europaparlamentet för att det har godkänt och gjort det möjligt att vidta pilotåtgärder. Fem miljoner euro har anslagits. En och en halv miljon har anslagits till Internationella antidopingbyrån: resten skall användas till att finansiera femton europeiska projekt. Informationskampanjer samt ett antal undersökningar kommer att genomföras - i synnerhet för att granska de underliggande orsakerna till doping - i utmärkt samarbete med universitetsvärlden, forskare och idrottsvärlden.
<P>
Mina damer och herrar ledamöter, ni kan sålunda notera att uppföljningen av rapporten redan nu har börjat och i mina ögon är slutsatserna av ert arbete mycket uppmuntrande. Jag har åsikten att detta bara utgör en etapp, man förväntar sig mycket mer av oss, och jag är övertygad om att betänkandet av Zabell kommer att vara till vägledning och en referens för kommissionen såväl för de aktuella verksamheterna som för dess framtida åtgärder.
<P>
Herr talman, jag vill nu betona Helsingforsrapporten och idrottens sociala dimension. Kommissionen har för första gången tack vare denna rapport skaffat sig en "doktrin" på idrottsområdet. I det avseendet är denna rapport grundläggande och jag tackar parlamentet för dess framträdande roll i denna utveckling. Parlamentet uppmanade nämligen kommissionen 1997 att utarbeta en gemenskapsåtgärd på idrottsområdet och samma år bifogades en förklaring om idrott till fördraget, i vilken institutionerna uppmanades att rådfråga idrottssammanslutningarna när viktiga frågor rörande idrott skall behandlas. Kommissionen inledde då en bred samrådsprocess med idrottsorganisationerna, som gav uppslaget till Helsingforsrapporten. Jag har själv haft turen att få ett betydande stöd från tre ordförandeskap, det vill säga det finska, portugisiska och nu det franska ordförandeskapet. Jag önskar att denna förening av gynnsamma omständigheter kommer att göra det möjligt att gå framåt så att idrotten får den plats som tillkommer den i gemenskapens verksamhet.
<P>
Mina damer och herrar, enligt min åsikt mår idrotten bra, till och med mycket bra. Om vi beaktar beloppen i fråga om televisionsrättigheter eller försäljningen av sportartiklar är den ekonomiska situationen för idrotten starkare än någonsin. Det är dock tydligt att detta ekonomiska resultat inte får fläckas av hot som vi alla tillsammans har klarlagt: dopingfenomenet, bristande skydd av unga idrottsmän, överdriven kommersialisering samt våld på och utanför arenorna. Inför dessa problem måste en gemensam tillnärmning genomföras och i Helsingforsrapporten angav kommissionen tydligt att den inte ensam kan tillföra lösningar på samtliga problem. Det finns tre handlingsnivåer: Idrottsvärlden, de nationella ansvariga och gemenskapsdimensionen.
<P>
I första hand, idrottsvärlden. Kommissionen påpekar regelbundet sedan 1989 att den bemödar sig om att respektera idrottsorganisationernas självständighet. Men säger man självständighet innebär det också ansvar samt beredskap att vilja och kunna införliva den nya ekonomiska ramen och anpassa strukturerna till den nya verkligheten inom idrottsvärlden. Förbunden måste nämligen göra ytterligare en ansträngning för intern demokratisering samt anpassning av strukturerna till amatöridrottens krav, å ena sidan, och den professionella idrottens krav, å andra sidan. De måste se till att det blir mer öppenhet om deras sätt att förvalta sponsring och televisionsrättigheter. Och om principerna för solidaritet och social funktion, som underströks av Europaparlamentet, klart och tydligt iakttas, kan vi planera ett tillfälligt undantag från konkurrensreglerna, till exempel i fråga om kollektiv försäljning av televisionsrättigheter. Det bör dock klargöras att ett allmänt undantag från dessa regler aldrig kommer att varar berättigat. Vi siktar nämligen in oss på öppenhet och dialog. I det avseendet mottog jag samtliga europeiska idrottsförbund i Bryssel den 17 april och kommer med Buffet att träffa dem den 26 och 27 oktober.
<P>
Vi kommer att organisera ett stort europeiskt idrottsforum i Lille där vi åter skall föra en dialog mellan den politiska världen och de europeiska förbunden.
<P>
I andra hand har vi de nationella myndigheternas nivå. Även om organisationen i idrottsförbund är likadan överallt i Europa varierar det sätt på vilket idrotten behandlas administrativt radikalt beroende på varje stats, och till och med varje områdes, kulturella och politiska traditioner. Vissa problem måste lösas på nationell nivå, i överensstämmelse med nationella lagar och den politiska vision av idrotten som gäller i staten. Jag skulle här vilja tillägga hur viktiga de lokala myndigheterna och kommunerna är, som är beslutsfattande aktörer och i högre grad måste framhållas. Jag skulle i samma avseende vilja tillägga vilken respekt vi är skyldiga de små klubbarna och deras oräkneliga frivilliga och oavlönade medhjälpare som ger idrotten en verklig medborgerlig dimension.
<P>
(Applåder)
<P>
I tredje hand har vi gemenskapen som bara skall utnyttjas för att lösa de problem som uppstår i fråga om gemenskapsrätten och för att stärka nationella insatser samt kampen mot doping, till exempel.
<P>
Europeiska rådet i Feira uppmanade kommissionen och rådet att ta hänsyn till idrottens särdrag och dess sociala dimension. Det finns nära 600 000 idrottsklubbar i Europa och bland dem ungdomar som är medlemmar i en sammanslutning är 60 procent medlemmar i en idrottsklubb. Herr talman, det är väljare och jag skulle gärna vilja att de som företräder dessa väljare lyssnar till vad jag har att säga för det berör dem alla.
<P>
(Applåder)
<P>
Varken Europaparlamentet, kommissionen eller rådet kan ignorera den sociala kraft som idrottsrörelsen utgör. Kan vi föra en effektiv gemensam politik utan att ta hänsyn till den roll som idrottsorganisationerna på gräsrotsnivå spelar? Jag tror inte det. Och bland de uppslag som tycks vara av större intresse, är undervisningens roll och kvalitet väsentlig när det gäller idrott och gymnastik i skolorna. Skydd av utbildning och yrkesmässig återanpassning för unga idrottsmän får inte nonchaleras och framhållandet av idrotten i "Ungdom"programmet håller på att bli verklighet.
<P>
Jag delar er åsikt om att idrott och fysisk träning utgör en utmärkt motvikt till andra verksamheter. Och jag är övertygad om att en särskild ansträngning måste göras för att bättre skydda unga idrottsmän. Jag vet att Buffet fullt ut delar kommissionens åsikter och jag känner också till parlamentets åsikter i frågan. I detta syfte har kommissionens sänt ett frågeformulär till medlemsstaterna för att fråga dem om metoder för skydd av hälsa och utbildning för unga idrottsmän och jag tänker lägga fram ett förslag till rekommendation till medlemsstaterna för att stärka skyddet av unga idrottsmäns utbildning och hälsa.
<P>
Förutom "Ungdom"programmet måste andra gemenskapsprogram, exempelvis "kampen mot diskriminering i fråga om lika möjligheter", "rörelsehindrade" samt "minoriteter" ta hänsyn till idrotten, också inbegripet "utvecklings"programmen.
<P>
Herr talman, detta leder mig fram till en avslutande reflektion som är viktig för framtiden. Är det nödvändigt med en artikel i ett nytt fördrag, eller ett protokoll, för att gå framåt? Jag har mycket ofta sagt er att jag för närvarande gör övningar i den högre skolan utan säkerhetsnät och en artikel skulle kunna vara det nät jag drömmer om. Vi måste dock vara realistiska. Vare sig en artikel eller ett protokoll kan ensamma ge lösningar på samtliga problem inom idrotten. Det finns ingen mirakellösning. Vi måste först diskutera vilket intresse de har och vad vi kan göra med dem. Jag skall ge er min egen idé.
<P>
Jag ställer mig inte positiv till ett protokoll som skulle ge förbunden dispens från de stora gemenskapsprinciperna. Ett sådant protokoll skulle för övrigt absolut inte göra det möjligt att ta hänsyn till idrottens sociala dimension. Jag är också emot en artikel i fördraget genom vilken man skulle försöka harmonisera idrotten i Europa. Det är inte vårt mål. Men såsom era föredragande och många talare betonar, verkar en sådan artikel som ni tänker er, liknande artikeln rörande utbildning och kultur, och genom vilken subsidiaritetsprincipen fullt ut iakttas förtjäna en fördjupad diskussion.
<P>
Herr talman, kära kolleger, i betänkandet av Pack från 1997 föreslogs att ett europeiskt idrottsår skulle organiseras. Jag har väl lyssnat till era budskap i dag. Ni återkommer till det, ni framhärdar och jag följer er. Jag tänker lägga fram ett meddelande inför kommissionen för att utropa år 2004 till Europeiskt idrottsår.
<P>
(Applåder)
<P>
Varför 2004? Därför att det är första gången under millenniet som Olympiska spelen kommer att äga rum i Europa och ännu bättre de återkommer till sin vagga. Kan vi då drömma om ett bättre tillfälle för att uppmuntra till utövande av en idrott, främja dess verkliga värden, föra fram dess etiska principer och återkalla andan från den olympiska vilan i vårt minne? Ett europeiskt idrottsår skulle stärka de grekiska myndigheternas arbete, understryka Europas engagemang i idrotten och påminna hela världen om den roll såsom föreningslänk som idrotten skall spela. det skulle också vis att Europa är den verkliga pådrivaren när man talar om idrottens fair-play för alla och om medborgarnas idrott.
<P>
Mina damer och herrar, ur denna synvinkel vill jag med era föredragande, olympiska mästare, önska dem som inom några dagar skall göra en övermänsklig ansträngning i Sydney att alla skall vinna, därför att den rätta idrotten, den idrott som är fair-play, utövas inte bara av dem som kommer på första plats utan av dem som har överträffat sig själva. Låt oss också överträffa oss själva i vår insats för att stärka den europeiska idrotten.
<P>
(Applåder)

<SPEAKER ID=42 NAME="Talmannen">
Tack, fru kommissionär.
<P>
Vad gäller det nyss inträffade är jag ledsen men - som ni har märkt - är det mycket svårt att hålla sitt anförande när kollegerna är i kammaren för att votera. Jag är ledsen, men många lyssnade dock uppmärksamt på er. Någon uppmanade mig till och med gester att ta till en olympisk specialitet - släggkastning - för att få diverse andra kolleger, som var stökiga, att hålla tyst. Tyvärr har jag bara en klubba att tillgå: jag skulle ha behövt åttio eller hundra om jag skulle kasta dem på dem som inte lyssnade på ert inlägg.
<P>
Jag förklarar debatten avslutad.
<P>
Omröstningen kommer att äga rum kl. 12.00.
<P>
  

<SPEAKER ID=43 LANGUAGE="PT" NAME="Seguro">
Herr talman! I går i Västra Timor, det vill säga, på den indonesiska delen av ön Timor, blev minst tre FN-tjänstemän vid kontoret för flyktinghjälp brutalt misshandlade och dödade. Inför denna skändliga händelse, där enligt vissa vittnesmål de indonesiska militära myndigheterna deltog eller förhöll sig passiva, måste Europaparlamentet visa sitt avståndstagande från denna omänskliga händelse.
<P>
För det andra inträffar denna händelse samma dag som de flesta stats- och regeringscheferna är samlade i New York under millennierundan, anordnad av just FN, vilket visar hur svag organisationen och dess instrument är när det gäller att skydda män och kvinnor som långt hemifrån enbart arbetar för att försvara de mänskliga rättigheterna och flyktingarnas rättigheter.
<P>
Herr talman! Jag skulle vilja be er uttrycka vår solidaritet till FN. Och Europaledamöternas indignation till de indonesiska myndigheterna med betoning på kravet om respekt för dem som har bara har ett enda mål: att skydda freden på Östtimor och timoresernas mänskliga rättigheter och värdighet, oavsett de är från Indonesien eller Östtimor.
<P>
(Applåder)

<SPEAKER ID=44 NAME="Talmannen">
Jag är säker på att talmannen skulle vara beredd att meddela sina åsikter till de lämpliga myndigheterna på det sätt ni har uttryckt.
<P>
Under regerings- och statschefernas sammanträde i FN hölls en tyst minut för att hedra de fredsvänner som dog och jag anser att det vore lämpligt om samma sak skedde i denna kammare.
<P>
(Parlamentet höll en tyst minut.)

<SPEAKER ID=45 LANGUAGE="PT" NAME="Ribeiro e Castro">
Herr talman! Jag vill ansluta mig till min kollega António José Seguros inlägg och uppmärksamma kommissionen på denna fråga. Jag har upprepade gånger i år varnat för det brådmogna i EU:s nya Indonesienpolitik, eftersom osäkerhetsfaktorerna är särskilt påtagliga. Tyvärr har detta varit uppenbart de senaste månaderna. Jag har ställt flera frågor till kommissionen i detta ämne och den allvarliga händelsen i går, knuten till andra faktorer som milisernas intrång i Östtimor, innebär helt uppenbart att det fortfarande finns vissa faror. Europeiska unionen måste på nytt, genom framför allt kommissionen, och på ett mycket strängt sätt ta upp detta med den indonesiska regeringen.
<P>
Vi inser svårigheterna i situationen i Indonesien, men vi måste kräva att dess regering utövar sin auktoritet på sitt område. Vi kan bara förändra vår inställning till detta land när demokratin i Indonesien är säkrad liksom självständigheten och freden i Timor.

<SPEAKER ID=46 LANGUAGE="PT" NAME="Figueiredo">
Herr talman! Jag vill också instämma i de ord som här har uttalats av de portugisiska ledamöterna angående situationen i Timor, och be kommissionen, rådet och parlamentets ordförandeskap att de uppbådar alla sina krafter för att få Indonesien att respektera de resolutioner som har antagits och de åtaganden landet har gjort för att försvara Östtimors befolkning och flyktingarna i västra Timor.
<P>
Jag vill också tacka parlamentet för dess inställning när det gäller försvaret för Östtimors befolkning.
<P>
  

<SPEAKER ID=47 LANGUAGE="EN" NAME="Beazley">
Herr talman! Jag tar väldigt sällan upp en ordningsfråga, i synnerhet inte när vi skall genomföra oerhört viktiga omröstningar, jag gör bara det när jag anser det vara en oerhört viktig fråga.
<P>
Er företrädare i talmansstolen har just framfört sina ursäkter till kommissionär Reding och jag tycker att hela kammaren skall instämma i denna muntliga ursäkt. Vi har i veckan visat att om vi vill ha besked från kommissionen ha vi medel att göra detta och kommissionen genmäler på lämpligt sätt. Men när en kommissionär håller ett oerhört viktigt tal som visar det arbete och engagemang hon lagt ned på frågan, som kanske visar på ett så stort intresse av de väljare vi företräder som man kan begära, råder det fullständigt kaos och tumult i kammaren.
<P>
Jag accepterar inte vad er företrädare sade, att det var svårt att få ordning i kammaren; detta kan alltid genomföras och det skall genomföras. Min begäran är att en ursäkt till kommissionär Reding skall ske skriftligen på parlamentets vägnar, och jag hoppas att detta inte är något som kommer att upprepas.
<P>
(Applåder)

<SPEAKER ID=48 NAME="Talmannen">
Jag vet att Viviane Reding är en mycket härdad parlamentariker, likväl som hon nu är kommissionär och jag är säker på att hon klarade av det, men jag förstår vad ni menar. Det går utmärkt att skriftligen meddela henne en ursäkt.

<CHAPTER ID=2>
OMRÖSTNING
<SPEAKER ID=49 LANGUAGE="EN" NAME="Provan">
Herr talman! Normal praxis hade varit om jag hade lett debatten i går kväll, men beroende på ett planeringsproblem var detta tyvärr inte möjligt.
<P>
Jag vill rekommendera parlamentet att anta resultatet av förlikningen. Det var förmodligen den svåraste förlikningen och övergripande ramdirektiv som denna kammare någonsin har haft att göra med. Det sätt på vilket Lienemann tog sig an hela frågan med att lotsa de politiska grupperna hela vägen igenom, var verkligen beundransvärt. Jag vill uttrycka mina varmaste gratulationer till henne för det sätt hon gjorde det på.
<P>
(Applåder) På våra bord ligger nu ett rättsligt bindande direktiv som parlamentet kan vara mycket stolt över. Detta var inte fallet när det gällde det ursprungliga direktivet. Vi har nu fått ett rättsligt genomförbart direktiv, vilket verkligen innebär en möjlighet för gemenskapens miljö att förbättras under de kommande 20 åren.
<P>
Mitt enda klagomål - och det är därför jag har begärt ordet - handlar om att icke-statliga organisationer under förlikningsförfarandet försökte få parlamentet att gå längre än vad parlamentet hade kommit överens om under andra behandlingen. Dokumenten var mycket ofta tillgängliga för dessa organisationer innan de fanns tillgängliga för ledamöterna av förlikningskommittén. Detta är inte acceptabelt. I en förlikning, då vi måste skapa förtroende mellan ministerrådet och parlamentet, fordras sekretess. Detta är något som vi måste ta itu med på allvar framöver.
<P>
Jag gratulerar det portugisiska ordförandeskapet för det sätt på vilket man utförde förlikningen, men jag hoppas att parlamentet skall kunna förbättra denna situation internt för framtida bruk.
<P>
(Applåder)
<P>
(Parlamentet godkände det gemensamma utkastet.)
<P>
Betänkande (A5-0212/2000) av Florenz för Europaparlamentets delegation till förlikningskommittén om förlikningskommitténs gemensamma utkast till Europaparlamentets och rådets direktiv om uttjänta fordon (C5-0258/2000 - 1997/0194(COD))
<P>
(Parlamentet godkände det gemensamma utkastet.)
<P>
Andrabehandlingsrekommendation (A5-0218/00) av de Roo för utskottet för miljö, folkhälsa och konsumentfrågor om rådet gemensamma ståndpunkt inför antagandet av Europaparlamentets och rådets direktiv om ändring av rådets direktiv 92/23/EEG om däck och däckmontering på motorfordon och släpvagnar till dessa fordon (5347/2/00 - C5-0220/2000 - 1997/0348(COD))

<SPEAKER ID=50 LANGUAGE="FR" NAME="Reding">
. (FR) herr talman, såsom min kollega Liikanen förklarade i går under debatten kan inte kommissionen godkänna ändringsförslag 1, 2, 3 och 4.
<P>
(Talmannen förklarade den gemensamma ståndpunkten godkänd (efter dessa ändringar).)
<P>
Betänkande (A5-0168/2000) av Bakopoulos för utskottet för miljö, folkhälsa och konsumentfrågor om förslaget till Europaparlamentets och rådets direktiv om ändring för nittonde gången av rådets direktiv 76/769/EEG om begränsning av användning och utsläppande på marknaden av vissa farliga ämnen och preparat (azofärger) (KOM(1999) 620 - C5-0312/1999 - 1999/0269(COD))
<P>
(Parlamentet antog lagstiftningsresolutionen.)
<P>
Gemensamt resolutionsförslag om den internationella aidskonferensen i Durban (Sydafrika).
<P>
(Parlamentet antog resolutionen.)Gemensamt resolutionsförslag om samgåenden inom telekommunikationssektorn.
<P>
(Parlamentet antog resolutionen.)
<P>
Resolutionsförslag om kloning av människor.
<P>
(Parlamentet förkastade resolutionsförslaget.)
<P>
Gemensamt resolutionsförslag. om den internationella aidskonferensen i Durban (Sydafrika).
<P>
Resolutionsförslag (B5-0702/2000) från Gebhardt och McNally för PSE-gruppen,
<P>
De Clercq, Wallis och Plooij-van Gorsel för ELDR-gruppen och Bonino, Cappato, Turco, Dell'Alba, Della Vedova, Dupuis och Pannella
<P>
(Parlamentet förkastade resolutionen.)
<P>
Gemensamt resolutionsförslag om kloning av människor
<P>
(Parlamentet antog resolutionen.)
<P>
Betänkande (A5-0187/2000) av Lucas för utskottet för regionalpolitik, transport och turism om kommissionens meddelande till rådet, Europaparlamentet, Ekonomiska och sociala kommittén och Regionkommittén: Luftfarten och miljön - Insatser för att skapa en hållbar utveckling (KOM(1999) 640 - C5-0086/2000 - 2000/ 2054(COS))
<P>
(Parlamentet antog resolutionen.)
<P>
Betänkande (A5-0203/2000) av Zabell för utskottet för kultur, ungdomsfrågor, utbildning och medier och idrott om kommissionens meddelande till rådet, Europaparlamentet, Ekonomiska och sociala kommittén och Regionkommittén om gemenskapsplan för stöd till kampen mot doping inom idrotten (KOM(1999) 643 - C5-0087/2000 - 2000/2056(COS))
<P>
(Parlamentet antog resolutionen.)
<P>
Betänkande (A5-0208/2000) av Mennea för utskottet för kultur, ungdomsfrågor, utbildning och medier och idrott om rapporten från kommissionen till Europeiska rådet om hur man kan bevara den nuvarande uppbyggnaden av idrotten och upprätthålla idrottens sociala funktion inom gemenskapen - Helsingforsrapporten om idrott (KOM(1999) 644 - C5-0088/2000 - 2000/2055(COS))
<P>
(Parlamentet antog resolutionen.)
<P>
Talmannen.- Jag förklarar omröstningen avslutad.
<P>
Röstförklaringar- Betänkande (A5-0214/2000) av Lienemann

<SPEAKER ID=51 LANGUAGE="FR" NAME="Bordes">
Detta betänkande innehåller en del positiva faktorer, i synnerhet påpekandet om det tvingande draget i de åtgärder som planeras för att skydda vattnets kvalitet. Men genom att ge tidsfrister, i synnerhet en frist på tjugo år när det gäller utsläpp av farliga ämnen, tillintetgörs resolutionen i betänkandet. Fristen innebär tjugo års tillstånd för företagen att släppa ut giftiga ämnen. Vidare är det inte tydligt fastställt att det är de förorenande företagens sak att betala de skador som de orsakar.
<P>
Vad gäller prissättningen för vatten skulle det enda beslut som bemöter befolkningens intressen vara förbudet om privat vinst från leverans och distribution av vatten. Men det är inte ens fråga om det i betänkandet, i vilket man tvärtom genom att peka ut Irland på grund av landets metod att offentligt finansiera vatten är angelägen om att påpeka detta vitala ämnes kommersiella karaktär. Vi lade följaktligen ned vår röst.

<SPEAKER ID=52 LANGUAGE="EN" NAME="De Rossa">
. (EN) Även om jag stöder betänkandet, vill jag tillkännage vissa reservationer rörande detta.
<P>
Irlands undantag för inhemska vattenavgifter är inte så starkt som jag skulle önska att det hade varit. I de centrala bestämmelserna - artikel 9.4 - fastställs att en medlemsstat "inte skall anses överträda detta direktiv" om ett beslut att inte införa inhemska vattenavgifter grundat på "etablerad praxis inte äventyrar syftet och uppfyllandet av målen med detta direktiv."
<P>
Det följer av denna punkt att ett beslut att inte införa vattenavgifter skulle vara en överträdelse av direktivet om det kan kopplas till den irländska regeringens misslyckande med att följa de nya normerna.
<P>
Med tanke på den irländska regeringens misslyckande hittills sätter jag ingen tilltro till att den kommer att kunna följa de fastställda normerna.

<SPEAKER ID=53 LANGUAGE="EN" NAME="Hyland">
. (EN) Jag stöder det förlikningsavtal som slutits mellan Europaparlamentet och Europeiska unionens råd om ramdirektivet om gemenskapsåtgärder på vattenpolitikens område. Detta direktiv ger en ram för konsolidering av lagstiftning som varit i kraft på nationell nivå och europeisk nivå och som rör hela området för säkerhet vad gäller ytvatten och grundvatten. De centrala delarna i detta direktiv säkerställer skyddet av ytvatten, kustvatten, avlopps- och grundvatten, nu och i framtiden.
<P>
Europeiska rådet som företräder EU:s femton regeringar inkluderade ursprungligen inte några bestämmelser rörande borttagandet av farliga ämnen i detta nya vattendirektiv. Jag stöder detta förlikningsavtal, som garanterar att borttagandet av farliga ämnen nu kommer att omfattas av detta direktiv och som tar itu med denna obalans.
<P>
Ur ett irländskt perspektiv gör vi det preliminära antagandet att borttagandet av farliga ämnen också omfattar förbudet om utsläpp av radioaktiva ämnen.
<P>
Prissättning av vatten har alltid varit en känslig aspekt i samband med detta direktiv. I direktivet anmodas medlemsstaterna att beakta principen om självkostnadstäckning för vattentjänster, inbegripet miljö- och resurskostnader, i enlighet med principen om att förorenaren betalar. Medlemsstaterna måste senast år 2010 se till att prispolitiken för vatten på lämpligt sätt stimulerar användarna att använda vattenresurserna effektivt. Medlemsstaterna skall ha möjlighet att beviljas undantag från kravet på självkostnadstäckning om det grundas på etablerad nationell praxis.
<P>
Politiken i samband med prissättning av vatten har också att göra med beskattning. Enligt befintliga EU-fördrag kräver dylika förändringar av beskattningen ett enhälligt stöd från alla EU-regeringar. Det är bara rätt och riktigt att beslut i beskattningsfrågor tas av medlemsstaterna, vilka måste få sista ordet när det gäller syftena med skattepolitiken på lokal eller nationell nivå.
<P>
Som ett resultat av genomförandet av detta direktiv kommer säkerheten för vattenkvalitetsstandarderna i Europeiska unionen att förbättras betydligt.

<SPEAKER ID=54 LANGUAGE="DE" NAME="Florenz">
. (DE) Europeiska kommissionen har för avsikt att med förslaget "En prispolitik som främjar en hållbar användning av vattenresurserna" konkretisera och harmonisera de ekonomiska bestämmelserna i EG:s ramdirektiv för vatten. Europeiska kommissionens förslag att genom prisövervakning kontrollera huruvida principen om kostnadstäckning efterlevs, syftar på de länder inom EU som fortfarande starkt subventionerar sin vattensektor. I Tyskland däremot tillämpas principen om kostnadstäckning redan i precis lika hög grad som missbrukskontrollen från samverkande myndigheternas sida samt den kommunala övervakningen. Mot bakgrund av detta får ramdirektivet för vatten och kommissionsförslaget om vattenpriser inte åberopas för att bygga upp ytterligare officiella kontrollinstanser i Tyskland.
<P>
Även pålagan av miljö- och resurskostnader på vattenanvändningen syftar på de EU-stater som fortfarande överutnyttjar och förorenar sina vattenresurser, och därmed inte på Tyskland, där det redan har gjorts utomordentliga ansträngningar. På denna punkt kan bestämmelserna i ramdirektivet följaktligen inte motivera införandet av exempelvis en heltäckande skatt för vatten och avloppsvatten i Tyskland.
<P>
Med tanke på den icke bindande karaktären i de ekonomiska detaljspecifikationerna i vattendirektivet och kommissionsförslaget kan man befara att dessa införs - om alls - med väsentliga förseningar i de egentliga "målländerna". Om "mönstergrabben" Tyskland prövar nya specialvägar, liksom tidigare vid tillämpningen av andra direktiv, så skulle detta ytterligare förstärka snedvridningen av konkurrensen mellan de nationella vattennäringarna i EU och därmed stå i motsättning till riktlinjens mål att skapa en enhetlig ram för vattennäringen i Europa. Tyskland måste lära sig att tillämpa EU-föreskrifterna enligt direktivets mål och inte enligt hur man gärna skulle vilja ha det i de enskilda förbundsländerna. I EU:s ramdirektiv för vatten kommer det återigen att finnas nationella ensamseglare.

<SPEAKER ID=55 LANGUAGE="FR" NAME="Grossetête">
. (FR) Ramdirektivet om vatten har äntligen godkänts och jag kan bara glädja mig åt det.
<P>
Europaparlamentet har sedan 1997 begärt att det skall sättas stopp för den splittring som präglar lagstiftningen om vatten i Europa. Efter nära nog fyra år har äntligen detta rationaliseringsarbete gett resultat.
<P>
Förlikningen mellan parlamentet och ministerrådet, den sista etappen i lagstiftningsförfarandet, har gjort det möjligt att komma fram till en kompromiss som jag bedömer som balanserad och tillfredsställande. Diskussionerna har varit svåra, men jag är glad över att rådet slutligen gick med på att göra de främsta målen i de nya föreskrifterna tvingande. Parlamentet skulle inte ha kunnat stödja en enbart förklarande text.
<P>
PPE-DE-gruppen har alltid försvarat en ambitiös och realistisk ståndpunkt. Det är i mina ögon nödvändigt att denna nya ramtext skall säkra en förbättrad kvalitet på europeiskt vatten inför framtiden och de kommande generationerna.
<P>
Vattenförvaltningen i Europa kommer hädanefter att grundas på det hydrografiska distriktet. Denna enhet som går längre än den medlemsstaternas administrativa ram tar hänsyn till det europeiska territoriets hydrologiska verklighet.
<P>
Det mål som valts är att stegvis avskaffa utsläpp av farliga ämnen senast tjugo år efter det att dessa har identifierats. Det är en realistisk kompromiss mellan, å ena sidan, den första ståndpunkten av Lienemann, som är positiv till noll utsläpp i vatten och, å andra sidan, ståndpunkten av rådet som var emot tvingande mål. En förteckning över så kallade "prioriterade" ämnen kommer inom kort att hänvisas till Europaparlamentet. Denna etapp kommer att vara väsentlig, och jag önskar att parlamentet skall kunna följa samma linje som i dag.
<P>
I enlighet med principen om att den som förorenar skall betala bör medlemsstaterna införliva de miljömässiga kostnaderna i priset för vatten. Detta är ett verkligt framsteg. Vatten är en känslig naturresurs vars betydelse är oskattbar. Det som står på spel är lika mycket folkhälsa och långsiktig dricksvattenförsörjning som biologisk mångfald och skydd av landskapet.
<P>
På grund av allt detta har jag röstat för texten.
<P>
Jag beklagar emellertid att den artikel som ägnas åt den möjlighet som erbjuds medlemsstaterna att göra vattenöverföringar inte kunde bibehållas såsom vi hade röstat i andra behandlingen. Denna typ av projekt bemöter principen om regional sammanhållning och solidaritet som vi alltid har försvarat. Därför bör den i hög grad få Europeiska unionens stöd inom ramen för främjandet av de transeuropeiska näten och regionalpolitiken.

<SPEAKER ID=56 LANGUAGE="FR" NAME="Isler Béguin">
. (FR) Alla förslag som går i riktning mot en miljöförbättring i Europa skall hyllas. Att försöka samla den splittrade politiken rörande vatten i ett ramdirektiv utgör en avsevärd utmaning. Det tvingande åtagandet av Europeiska unionen via medlemsstaterna att inom tjugo år avskaffa utsläppen av farliga produkter i vatten är ett säkert framsteg, även om det räcker med tre år för vissa kemiska produkter.
<P>
Trots att vi kan glädja oss åt genomförandet av förvaltningsplaner för vatten via hydrografiska dammar gäller det att vara vaksam vid tillämpningen av politiken, och jag tänker i synnerhet på projektet att föra över Rhones vatten till Spanien. I detta speciella fall bör man i första hand ta hänsyn till vattenförvaltningen och de vattenbesparingar som kan göras innan man föreslår gigantiska projekt för överföring från en hydrografisk damm till en annan.
<P>
Europeiska unionen måste för närvarande också diskutera priset för vatten. Det kan inte vara godtagbart att multinationella företag ensamma sätter priset för vatten under förevändning att de säkrar teknisk service för vattenförvaltningen.
<P>
Detta direktiv går i rätt riktning, men det kommer att krävas mer exakta regler för att minska föroreningarna i vatten uppströms.
<P>
Betänkande (A5-0212/2000) av Florenz

<SPEAKER ID=57 LANGUAGE="IT" NAME="Fatuzzo">
Herr talman! Jag röstade för detta slutliga beslut från förlikningskommittén om direktivet om uttjänta fordon. Att jag röstade för beror inte bara på att pensionärerna och de äldre tack vare sin höga ålder känner att de är på väg mot samma öde som det bilarna går till mötes, utan framför allt för att det är helt korrekt och rätt att man äntligen på EU:s initiativ löser problemet med var man skall göra av de bilar som inte går längre. Jag skulle ändå vilja föreslå att vi förbättrar detta beslut ytterligare genom att införa en pant som skall betalas när man köper en ny bil och som återbetalas när man lämnar tillbaka den gamla.

<SPEAKER ID=58 LANGUAGE="EN" NAME="Hyland">
. (EN) Jag välkomnar det avtal som nu slutits mellan Europaparlamentet och Europeiska unionens råd, som företräder Europeiska unionens femton regeringar, om detta specifika direktiv. Vi känner till att det varje år inom EU skrotas upp till nio miljoner fordon. Genom detta direktiv, som nu antas enhetligt över hela Europeiska unionen, kommer man att se till att fordon i framtiden tas tillvara på ett mer miljövänligt sätt.
<P>
Alla fordon i Europeiska unionen måste nu vara helt återvinningsbara senast år 2015. Detta är bara rätt och riktigt, eftersom Europeiska unionen har både nationella och internationella åtaganden som innebär att man måste tillämpa en mer miljövänlig lagstiftning. Upp till 75 procent av alla metallkomponenter i nya fordon kan återvinnas som metallskrot. Denna process bör och måste fortsätta som ett initiativ för att främja högre miljöstandarder.
<P>
Detta direktiv syftar till att utvidga räckvidden för återvinning av fordon och uppmuntra till återanvändning av bilkomponenter. Detta kan åstadkommas genom att förbättra konstruktionen av olika kommersiella motorfordon och genom att inrätta anläggningar för demontering över hela Europeiska unionen.
<P>
Genom den gemensamma ståndpunkten fastställdes rätten för den sista ägaren att återlämna fordonet till en demonteringsanläggning utan att det kostar något. Tillverkarna har åtagit sig att bära hela eller en stor del av kostnaderna för genomförandet av dessa åtgärder och för dem att ta tillbaka uttjänta fordon utan kostnad för den sista ägaren. Man beslutade vid förlikningen mellan Europaparlamentet och EU:s femton regeringar att denna bestämmelse skall tillämpas från och med den 1 januari 2007. Alla medlemsstater i EU har emellertid rätt att tillämpa denna specifika bestämmelse i direktivet tidigare än detta datum.
<P>
Biltillverkare, materialleverantörer och tillverkare av utrustning måste ta initiativ till att begränsa användningen av farliga ämnen. Vi måste alla se till att återvunnet material kan användas vid biltillverkningen på utformningsstadiet. Europaparlamentet och Europeiska unionens råd avtalade också vid förlikningen att alla fordon som kommer ut på marknaden efter den 1 juli 2003 inte skall innehålla några tungmetaller som t.ex. kadmium eller bly.
<P>
Biltillverkarna måste också tillhandahålla information om i hur hög grad det sker återanvändning och återvinning av uttjänta fordon under de kommande åren.
<P>
Sammanfattningsvis har jag haft mycket representation i Irland om behovet av att lägga märke till den särskilda veteranbilsindustrin i Europa. På begäran från Europaparlamentet kommer nu samlarbilar uttryckligen att undantas från direktivets räckvidd. Detta är mycket viktigt mot bakgrund av den viktiga sociala och ekonomiska roll som veteranbilssektorn spelar för främjandet av turismen över hela Europa.

<SPEAKER ID=59 NAME="Arvidsson, Carlsson, Cederschiöld, Grönfeldt Bergman och Stenmarck">
. Vi moderater röstar sällan emot förlikningsärenden. Den kompromiss om hantering av uttjänta fordon som uppnåtts i förlikningsgruppen kan vi dock inte stödja. Kompromissen innehåller retroaktiva åtgärder, och vi kan inte ställa oss bakom lagstiftningstext som i efterhand ändrar spelreglerna. En retroaktiv lagstiftning är inte konkurrensneutral och är juridiskt sett oacceptabel.

<SPEAKER ID=60 LANGUAGE="FR" NAME="Caudron">
. (FR) Jag har redan haft tillfälle att flera gånger uttrycka mig i detta komplexa ärende där icke obetydliga ekonomiska intressen står på spel, men också framför allt miljöskyddet. Förslaget till direktiv om uttjänta fordon som lades fram 1997 syftar till att förhindra att avfall bildas från i fordon och främja återanvändning, återvinning och upprustning av fordon och deras komponenter för att minska avfallsmängderna från uttjänta fordon som lämnas på avstjälpningsplatser eller bränns utan kraftåtervinning.
<P>
Europeiska kommissionens strategi grundas på åtgärder såsom ökning av procenten återvinningsbara komponenter, tillgång till ett tillräckligt antal uppsamlingscentra för uttjänta fordon, genomförande av ett antal mål rörande återanvändning och upprustning av förbrukade fordon, en kontroll av användningen av visa tunga metaller vid fordonstillverkningen samt garanti för att kostnaderna för att eliminera uttjänta fordon inte kommer att åläggas den sista ägaren.
<P>
Förhandlingarna stupade på flera frågor. Svårigheterna kristalliserades på tillverkarnas ansvar och eliminering av tunga metaller. Efter flera timmars förlikning kom förhandlarna fram till ett avtal.
<P>
Vad gäller tillverkarnas ansvar, fastställdes i direktivet att inlämning av uttjänt fordon bör kunna göras utan utgifter för den sista innehavaren och att det tillkom tillverkaren att bestrida en betydande del av kostnaderna för omhändertagande av gamla fordon. Den uppnådda kompromissen innebär att när det gäller nya fordon, det vill säga fordon som saluförs från och med den 1 juli 2000, kommer tillverkarens ansvar att träda i kraft från och med den 1 juli 2002. När det gäller den befintliga fordonsparken, det vill säga fordon som saluförs före den 1 juli 2002, kommer tillverkarens ansvar att skjutas upp från 2006 till 2007. I direktivets text anges vidare att medlemsstaterna har möjlighet att införa motsvarande bestämmelser före fastställda datum.
<P>
När det gäller tunga metaller har rådet och parlamentet enats om att samtliga fordon som saluförs efter den 1 juli 2003 inte längre får innehålla tunga metaller såsom kadmium, bly och sexavalent krom. De båda delegationerna enades om de undantag som anges i direktivets bilaga II.
<P>
Jag gläder mig för övrigt åt att Europaparlamentets begäran om att veteranbilar skall uteslutas från direktivets tillämpningsområde fick ett positivt mottagande.

<SPEAKER ID=61 LANGUAGE="FR" NAME="Grossetête">
. (FR) Kompromissen från förlikningsförfarandet, den sista lagstiftningsetappen, är resultatet av en lång och svår förhandling mellan Europaparlamentet och ministerrådet. Den är långt ifrån tillfredsställande och utgör bara i mina ögon ett första steg som vad gäller vissa aspekter dock går i rätt riktning.
<P>
Även om man måste lyckönska till de beloppsangivna mål som har fastställts (85 procent av vikten av de fordon som tillverkats efter 1980 bör återvinnas, återanvändas eller upprustas fram till år 2006 och 95 procent fram till år 2015), beklagar jag emellertid vissa hycklande bestämmelser som förespråkades av PSE och stöddes av de socialistiska och socialdemokratiska regeringarna.
<P>
Ministerrådet var nämligen orubbligt i fråga om att det skulle vara gratis för ägaren att lämna in sitt uttjänta fordon. Denna bestämmelse är demagogisk. Den utgår förvisso från en god vilja gentemot konsumenterna, men den är fullständigt orealistisk. I direktivet anges nämligen att kostnaden för omhändertagandet kommer att fullt ut vila på tillverkarna. De kommer inte att kunna göra annat än att övervältra åtminstone en del av dessa kostnader på inköpspriset för nya fordon. Sålunda långt ifrån att uppmuntra till inköp av den nya generationens fordon, som är mindre förorenande, är denna åtgärd en förtäckt belöning till dem som har gamla fordon, som är de mest förorenande.
<P>
Ministerrådet anslöt sig slutligen till de europaparlamentariker som sedan första behandlingen begärde att veteranbilar uttryckligen skulle uteslutas från direktivets tillämpningsområde. Det ändringsförslag som jag har ingett och försvarat ingår i själva verket till fullo i den slutliga texten.
<P>
Mer allmänt saknas ambitioner i direktivet. Det är exempelvis fullständigt dödläge om problemet med övergivna skrotbilar som stör landskapet. Utan hänsyn till principen om att förorenaren skall betala, fortsätter kostnaden för att forsla bort dem att ligga samtliga skattebetalare till last. Det är beklagligt att man vare sig i detta direktiv eller i direktivet om att föra avfall till avstjälpningsplatser har tänkt på detta problem som dock har katastrofala miljökonsekvenser i en stor del av Europa.
<P>
Betänkande (A5-0218/2000) av De Roo

<SPEAKER ID=62 LANGUAGE="IT" NAME="Fatuzzo">
Herr talman! Tack vare detta direktiv kommer däcken att bli tystare: bilar, bussar och långtradare kommer att köra tystare på vägar och motorvägar. Det är mycket bra, för pensionärerna vill inte bli alltför störda av buller. Emellertid gick jag över gatan i närheten av Gare du Nord i Bryssel för fyra veckor sedan, herr talman, och rös till när jag kom över för det var natt, det var fullkomligt tyst och jag såg en spårvagn som körde förbi bakom mig fullkomligt ljudlöst. Gud ske lov ville Gud fader att jag skulle stå här och göra mina röstförklaringar och ingenting hände mig. Men är vi verkligen säkra på att mindre bullriga däck är bättre för oss alla?

<SPEAKER ID=63 NAME="Isler Béguin">
Vi kan bara lyckönska och stödja vår kollega, de Roo, i hans ansträngningar i syfte att införliva ljudstörningar i ramen för miljöskydd. Intensifieringen av vägtrafiken är förvisso tyvärr inte begränsad till föroreningar, som ännu inte har lösts trots deras globala karaktär genom utsläpp från fordon som närmar sig slutet och deras återvinning, föroreningarnas skador på och giftighet för den luft som vi andas eller ens den följdriktiga och påföljande klimatuppvärmningen på världsnivå. Vägtrafik åstadkommer också avsevärda och oupphörliga ljudnivåer som miljontals personer som bor vid vägar och motorvägar och den minsta fotgängare dagligen måste utstå.
<P>
Förslagen av de Roo syftar således till att framhäva en form av förorening som i allmänhet döljs och därvid stöder vi honom fullt ut. Men vi får inte glömma att våra krav mer allmänt måste gälla problemet med störningar på grund av bilar och deras ökade plats i de utvecklade samhällena och i våra städer och vi måste utöva påtryckningar på kommissionen så att politiska åtgärder vidtas för en omställning av transporter på väg till järnväg och kollektiva transporter. Spårvägen i Strasbourg är ett uppenbart exempel på detta.

<SPEAKER ID=64 LANGUAGE="NL" NAME="Meijer">
. (NL) Användandet av bilen för transport av personer och varor har under lång tid varit så självklart att vi inte i tillräcklig omfattning tänkte efter vad bilen orsakar för många människor och för vår miljö. Det enda som räknades var de ekonomiska fördelarna och bilförarnas bekvämlighet, nackdelarna såg man inte. Avgasutsläpp och trafikrisker var något man fick med på köpet, liksom bullret.
<P>
De senaste åren har den inställningen som tur är börjat förändras. I många städer får cykel och spårvägar mer utrymme och begränsas bilens frihet. Det löser dock inte alla de problem som personbilar och lastbilar medför. Antalet bilar ökar ständigt, liksom den andel av godstransporten som sker på vägar. Därmed ökar även bullerbelastningen.
<P>
Om man ser det från bilindustrins intressen är det naturligt att man hänvisar till andra. Man hänvisar till vägförvaltaren, i allmänhet myndigheterna, när det gäller att öka säkerheten och minska miljöbelastningen. Så länge de kan göra det med framgång behöver de inte själva göra något för att minska belastningen från deras fordon och därför inte heller lägga ner några pengar på det. De anser att bullerstörningarna skall bekämpas med hjälp av "asfaltbetong med mycket öppen textur", en vägbeläggning som dock kan bli oväntat hal när det fryser till.
<P>
Det handlar nu om att det görs ett val mellan bilindustrin och bildäcksindustrin å ena sidan och människans välbefinnande och miljön å den andra. Alltför ofta märker vi fortfarande att mäktiga industrigruppers kortsiktiga intressen prioriteras medan majoriteten av våra väljare i allt större omfattning ställer andra krav på den politiska beslutsprocessen. Det blir allt viktigare att skydda vår livskvalitet mot kortsiktiga inkomstintressen.
<P>
I debatten om bildäcken har det motsatsförhållandet också tydligt kommit fram. De Roo har mycket riktigt visat att den ordning som kommissionen föreslår inte innebär en tillräcklig förbättring och att det tekniskt sett går att minska störningarna med några decibel. För det krävs endast en politisk vilja att införa tillräckliga regler, att kontrollera tillämpningen av dessa regler och inte tillåta onödiga marginaler för överskridande. Gruppen Europeiska enade vänstern har alltid stött De Roo i detta. Vi beklagar att hans rimliga och självklara förslag inte fått det enhetliga stöd som de förtjänar.

<SPEAKER ID=65 LANGUAGE="FR" NAME="Thomas-Mauro">
. (FR) Människan förflyttar sig och förflyttar saker och ting. Rörelse skapar buller. Vår fantastiska tid av förflyttningar till vilka vi för övrigt förknippar vår frihetskänsla är bullersam. Frihet för således oväsen.
<P>
Staterna liksom industrin arbetar för att bekämpa denna bullerförorening som kan alstra sjukdomar.
<P>
Industrin uppskattar lagstiftarens vilja att göra transport, förflyttningen av människor och varor, grundstenen för den fria rörligheten, säkrare och mindre förorenande.
<P>
Vi känner till de framsteg som genomförts i fråga om väghållning, hållfasthet och minskning av bränsleförbrukningen men investeringar i forskning och utveckling gör det ännu inte möjligt på grund av bevisade tekniska skäl att förena föredragandens samtliga krav. Den övergripande prestationsförmågan beräknas genom en rad ofta motstridande kriterier som bildäcksteknikern känner till.
<P>
Vi ville emellertid inte stödja föredraganden därför att de föreslagna ändringarna görs på bekostnad av säkerheten, vår säkerhet, och på bekostnad av bildäckens varaktighet och vidhäftningsförmåga. Vi motsätter oss dessa ändringsförslag som skulle innebära vad jag för övrigt vill kalla en industriell meningslöshet.
<P>
Unionen gör här åter oväsen i fråga om en detalj. Jag upphör för övrigt aldrig att förvåna mig över dessa områden där kommissionen lägger näsan i blöt och finner något att lagstifta om.
<P>
Även om buller i alla former verkligen är en plåga i våra stadskärnor och vid våra flygplatser och vägar är det ändå nödvändigt att föredra säkerheten på vägarna framför buller!
<P>
Vad är det för övrigt som irriterar oss mer i det dagliga livet? Är det det dova ljudet av däckets motståndskraft på vägen eller de häftiga fordonsaccelerationerna och brummandet av tvåhjulingar med tygellösa motorer? Vi borde snarare göra fördjupade undersökningar om buller och vägbeläggningarnas farlighet.
<P>
Vi får inte förlora känslan för prioriteter och vad jag skulle kalla lagstiftningseffektivitet.
<P>
Betänkande (A5-0168/2000) av Bakopoulos

<SPEAKER ID=66 LANGUAGE="IT" NAME="Fatuzzo">
Herr talman! Jag röstade för även Bakopoulos betänkande eftersom det helt klart är rätt med en viss återhållsamhet med att saluföra produkter som kan vara skadliga för oss alla. Men överdriver vi inte väldigt med dessa direktiv? Binder vi inte upp vårt parlament för mycket med att diskutera så tekniska, så tekniskt viktiga ämnen? Är det inte bättre med ett enda direktiv med vilket vi överlåter åt kommissionen att besluta vilka nya skadliga element som skall få säljas, så skulle vi undvika att varje gång avsätta så mycket av vår tid till att upprepa rutinerna för att förbjuda att nya produkter får komma ut på marknaden?
<P>
Aids:

<SPEAKER ID=67 LANGUAGE="FR" NAME="Cauquil">
Vi röstade för den gemensamma resolutionen om aids därför att om den följs av ett ikraftträdande, som det inte finns garanti för, skulle det utgöra ett framsteg. Vi instämmer emellertid inte i samtliga formuleringar, i synnerhet att enbart utpeka de afrikanska regeringarna eller kulturella och religiösa traditioner som utgör hinder för ett effektivt genomförande av åtgärderna för kamp mot sjukdomen, visserligen, men det är ändå ett sätt att maskera ansvaret hos ett hälsosystem som domineras av läkemedelskoncerner och jakten på vinster. Därför att om man dör i Afrika, liksom i många fattiga länder, av malaria, bilharzia, tuberkulos eller helt enkelt av mässling är det inte på grund av religiösa hinder utan därför att de sjuka inte kan betala vare sig läkemedel eller vård.
<P>
Telekommunikationer:

<SPEAKER ID=68 LANGUAGE="FR" NAME="Bordes och Cauquil">
. (FR) Vi röstade emot den gemensamma resolutionen rörande samgåenden inom sektorn för telekommunikationer. Alla idéer om offentliga tjänster är nämligen utsuddade och resolutionen där det anses att denna sektorn liksom de övriga skall överlämnas till "en öppen marknadsekonomi som är förbunden med fri rörlighet".
<P>
Vidare skyddar absolut inte den obestämda påminnelsen om en "garanti vad gäller tillväxt och sysselsättning" arbetstagarna mot förutsebara uppsägningar vid framtida företagskoncentrationer. Tyvärr planeras inga tvingande bestämmelser för att hindra företagen från att avskeda under förevändning av omstrukturering, medan det i verkligheten handlar om att öka vinsterna.
<P>
Vidare är det självklart att vi inte har för avsikt att förbinda oss med odet om "effektiv konkurrenskraft" som ingår i resolutionen.

<SPEAKER ID=69 LANGUAGE="FR" NAME="Vachetta">
. (FR) Än en gång anses kommunikation som en enkel vara från vilken man försöker få mesta möjliga vinst. Vi protesterar mot denna tanke som förbigår frågan om befolkningarnas samhällsbehov. Det allt mer ökade införandet av privat kapital till de offentliga operatörerna som har blivit multinationella företag leder till att dessa operatörer för närvarande för ett skoningslöst ekonomiskt krig. Det innebär en uppdelning av världsmarknaderna som ger företräde åt de mest lönsamma områdena och skapar en ojämlik prissättning, utan att förglömma indragningar av arbetstillfällen och osäkerhet för hundratusentals anställda.
<P>
Därför måste de nationella och europeiska politiska instanserna införa offentlig tjänsteskyldighet för samtliga operatörer oberoende av ursprung, till exempel följande:
<P>
för fasta telekommunikationer: en sänkning av abonnemangspriset och priset för lokalsamtal som i Frankrike utgör 83 procent av enskilda personers genomsnittsfaktura,
<P>
för mobilsamtal: förutom en prissänkning, en övergripande täckning av territoriet, även om man måste använda satellitförbindelser på svårtillgängliga platser,
<P>
för snabbt tillträde till Internet: förutom en radikal prissänkning, ett tidsschema för fullständig täckning av territoriet.
<P>
Vid denna tid av omåttliga rekordvinster skriver vi således in kommunikation i de grundläggande rättigheter som skall iakttas av en högkvalitativ offentlig tjänst.
<P>
Kloning av människor:

<SPEAKER ID=70 NAME="Schörling">
Herr talman! Majoriteten i gruppen De gröna/Europeiska fria alliansen har röstat ja till denna resolution. Vid debatten i kammaren igår om kloning hörde jag några, på ett mer eller mindre tydligt sätt, försvara kloning för medicinsk behandling, då denna skulle vara helt skild från kloning som syftar till reproduktion. Tyvärr finns det tendenser till en sådan ny semantisk debatt eller strategi, vilken skulle leda till att man försvagar den moraliska innebörden av kloning av människor. De som inte vill tillåta någon form av kloning skulle då vara omoraliska i den bemärkelsen att vi låter människor lida av sjukdomar som skulle kunna botas, till exempel Parkinsons sjukdom, om man bara släppte gentekniken fri.
<P>
Detta är ett helt befängt påstående som jag tycker borde dras tillbaka. Forskare världen över har sagt att man mycket väl kan bota Parkinsons sjukdom och andra allvarliga sjukdomar med andra metoder. Vi hörde också Emma Bonino säga att politiker måste ta risker, men vi i Verts/ALE-gruppen menar att det är vår absoluta skyldighet som folkvalda att identifiera riskerna och att vara försiktiga.
<P>
I detta sammanhanget skulle jag också vilja fråga PSE-gruppen varför man inte har uppmanat Tony Blair att dra tillbaka hela förslaget, utan nöjer sig med att begära en bioteknikkommitté. Vi måste beakta försiktighetsprincipen, i detta fall mer än någonsin.
<P>
Vi måste ställa oss den viktigaste frågan av alla: I vilket syfte skall vi klona människor? Jag tror vi måste inse att det pågår en kapplöpning på genteknikområdet som gör att det finns en stor risk att man överskrider gränser på ett väldigt otäckt sätt. Utvecklingen går otroligt fort nu. Vi kan inte bara nöja oss med denna debatt, utan måste driva debatten vidare och påskynda den, samt beakta försiktighetsprincipen.

<SPEAKER ID=71 LANGUAGE="IT" NAME="Fatuzzo">
Jag är en av de 237 ledamöter som röstade för den resolution som Europeiska folkpartiets grupp (kristdemokrater) och Europademokrater lade fram om kloning.
<P>
Vetenskapen har alltid haft två ansikten: det som man upptäcker kan användas till vår fördel eller mot oss. Så har det alltid varit: hjulet kan användas för att förflytta sig fortare eller för att döda någon, revolvern till att försvara sig eller mörda, kärnkraften för att ge ökat välstånd eller skapa atombomber. I detta fall med forskning om kloning undrar jag: är det inte så att man redan i förväg har bestämt att göra någonting mot mänskligheten i stället för att vänta på att den neutrala forskningen når något vetenskapligt resultat och sedan bara bestämmer sig för hur det skall användas? Det hade varit bättre om det hade varit Europa som bestämde och inte en enskild regeringschef.

<SPEAKER ID=72 LANGUAGE="NL" NAME="Meijer">
Herr talman! När det gäller de motstridiga ståndpunkterna rörande kloning av människor för medicinsk behandling utgår vi från att det krävs stor försiktighet vid tillämpningen av den här nya tekniken. Kommersiell och industriell kloning och kloning för skapande av människor med särskilda egenskaper är något oacceptabelt för var och en. Ändå gäller det i dag två motstridiga ståndpunkter. Inom GUE/NGL-gruppen har omröstningen överlåtits till de enskilda ledamöternas samvete. Skillnaden mellan kristdemokraternas och De grönas synsätt å den ena sidan och socialdemokraternas och liberalernas å den andra är enligt min åsikt att de förra understryker läkarnas ansvarsskyldighet och de senare nödvändigheten av noggrannare undersökning av följderna. Jag har ställt mig bakom den senare inställningen.
<P>
Det måste hittas en lösning för människor som behöver ett nytt hjärta, en ny njure eller en ny lever och även för Parkinson-patienter. Det är också en etisk fråga. Mitt parti, det socialistiska partiet i Nederländerna, är mycket förbehållsamt när det gäller kloning och genetisk manipulation. Från den ståndpunkten har jag kunnat ge mitt stöd till socialdemokraternas och liberalernas variant och inte till kristdemokraternas och De grönas allt ignorerande variant. För övrigt verkar det som om det inom några år kommer att bli möjligt att via de egna hjärnstamcellerna odla fram organ som inte stöts bort av mottagarens kropp. Den tekniken föredrar jag framför den i Storbritannien utvecklade omväg som används i fortplantningstekniken.

<SPEAKER ID=73 NAME="Sacrédeus">
Herr talman! Jag röstade för resolutionen från PPE-DE-gruppen tillsammans med grupperna Verts/ALE, EDD och UEN, i alla dess delar. Jag är väldigt glad över detta beslut. Jag är dock samtidigt bekymrad över resolutionens knappa majoritet som den antogs med: 237 ja-röster, 230 nej-röster och 43 nedlagda röster.
<P>
Jag har tidigare presenterat en skrivning om det unika, lika och okränkbara människovärdet i remissvaret om stadgan om grundläggande rättigheter inom Europeiska unionen, som antogs nästan enhälligt av detta parlament. Det är viktigt att vi drar konsekvenserna av den människosyn som i mer än tusen år präglat vårt Europa. Civilisationen, mänskligheten, visar tydligast sin karaktär i hur den behandlar det värnlösa livet.
<P>
Vi måste säga nej till kloning av människan. Hon är ett subjekt, ej en tingest.

<SPEAKER ID=74 LANGUAGE="DE" NAME="Breyer">
Herr ordförande! Jag ser det som en stor framgång för de mänskliga rättigheterna att vi med denna resolution har lyckats ge nya impulser genom att slå fast att det inte får förekomma att embryon avsiktligen skapas för forskningsändamål. Jag tycker att vi med denna resolution har klargjort att det mänskliga livet inte får bli till en förbrukningsvara. Men även jag är bekymrad över den knappa majoriteten för resolutionen. Jag hoppas att detta enbart berodde på den socialistiska gruppens lilla taktikspel. Jag måste säga att man har agerat skamligt. Visserligen kräver man ett tillfälligt utskott, men man säger inte att Tony Blair måste skjuta upp sina beslut tills utskottet har kommit fram till en slutsats.
<P>
Här visar sig det motsägelsefulla. Jag tycker också att det är mer än skamligt när man av trohet till Blair slänger varje form av betänkligheter över bord. Jag vill än en gång betona att vi alltid har sagt att det handlar om en så kallad terapeutisk kloning. Vi har den alternativa möjligheten att uppnå detsamma genom fullvuxna klonade celler.
<P>
Men jag hoppas också att kommissionen nu skall ha mod att faktiskt genomföra det som vi har krävt i och med denna resolution, nämligen att inte bevilja några som helst forskningsanslag till de inrättningar som direkt eller indirekt forskar på detta.

<SPEAKER ID=75 LANGUAGE="FI" NAME="Korhola">
Herr talman! Vår grupp diskuterade i morse hur vi förhåller oss till ändringsförslag 5 som gäller kloning, där man konstaterar att man inte kan göra skillnad mellan kloning i fortplantningssyfte och övrig kloning. Frågan är kontroversiell och beror i hög grad på vilken synvinkel man väljer. Det finns två perspektiv som faktiskt inte ger någon skillnad alls. För det första tekniskt sett, alltså då det gäller genomförandet, är det fråga om likadana processer. För det andra filosofiskt sett: om åtgärden studeras från fostrets synpunkt existerar det ingen skillnad. I vilket fall som helst används fostret som redskap, bruksvara, inte som en varelse med egenvärde.
<P>
Alla är rörande eniga om att kloning i fortplantningssyfte är oetiskt. Min djupa oro hänför sig till vilka motiveringar vi använder för att bekämpa detta. Detta gör jag som människa med kunskaper i filosofi. Är våra motiveringar sådana att vi senare kan frångå dem med den förklaringen att vi i själva verket redan klonar? Har syftet i praktiken någon betydelse när handlingen är densamma? Jag röstade i dag mot ändringsförslag 5 enbart därför att jag anser att det hade krävt motiveringar. Jag är trots allt av den åsikten att det inte är befogat att göra någon skillnad vare sig i tekniskt hänseende eller utgående från fostrets synpunkt. Därför skall man inte godkänna sådan urskiljning utan en verkligt grundlig diskussion.

<SPEAKER ID=76 LANGUAGE="EL" NAME="Alavanos">
. (EL) Gruppen Europeiska enade vänster har inte skrivit under något av de två resolutionsförslagen. Vi är inte överens med Europeiska folkpartiets grupp i deras förslag, eftersom det är deras kända ståndpunkt mot aborter som döljer sig bakom deras fullständiga motstånd mot människokloning. Å andra sidan är inte heller Socialisternas ståndpunkt tillfredsställande, eftersom den inte tar ställning emot den brittiska regeringens ståndpunkt, som öppnat vägen för kloning av medicinska skäl, och på så vis gett tillstånd till den amerikanska administrationen att gå framåt med motsvarande handlingsprogram, något som de biotekniska industrierna krävt. Vi tror att det vi kan göra idag, utan att förlora dyrbar tid, i en så svår och komplex fråga, är att instifta ett tillfälligt parlamentsutskott för bioetik, med uppgift att ge oss en grund från vilken vi kan föra en saklig och djupgående debatt om den medicinska forskningens problematik och som grundar sig på det embryo som människokloningen producerat.

<SPEAKER ID=77 LANGUAGE="FR" NAME="Berthu">
. (FR) Terapeutisk kloning innebär att skapa ett foster genom kloning för att sedan förstöra det i syfte att ta ut celler för medicinsk forskning och kanske senare för att bota vissa obotliga sjukdomar. Man kan således inte säga att det finns dåliga avsikter. Men metoden är mycket diskutabel av åtminstone följande två skäl: i första hand, skapar man ett liv (antingen genom att utnyttja ett övertaligt foster som ursprungligen var avsett att bilda en ny mänsklig varelse eller genom att utnyttja ett klonat foster), sedan förstör man det för att rädda ett annat. Har vi rätt att sålunda skapa en kategori av utlämnade manipulerbara lägre stående varelser? Det tycker jag självklart inte.
<P>
I andra hand, även om alla är överens om att fördöma kloning av människor i allmänhet, skulle en del vilja införa en skillnad mellan "reproducerande kloning" (som syftar till att reproducera en människa i sin helhet), vilket skulle vara förbjudet, och "terapeutisk kloning" som skulle kunna tillåtas under övervakning inom vissa gränser och på villkor att det inte blir föremål för handel. Men denna åtskillnad är konstgjord eftersom den grundas på en avsikt att klona samtidigt som handlingen i sig är densamma i båda fallen: terapeutisk kloning grundas också ursprungligen på en reproduktion av foster genom kloning. Kloning är definitionsmässigt reproducerande.
<P>
Kloning av foster för forskningsändamål, eller till och med bara användning av övertaliga foster för dessa ändamål skulle göra att vi överskrider en osynlig gräns bortom vilken det skulle vara tillåtet att göra mänskligt liv till ett instrument. Vi skulle gå in i ett annat samhälle som strider mot våra värden.
<P>
En lösning för att komma ifrån detta dilemma skulle vara att påskynda forskningen om möjligheten att få ursprungsceller från fullvuxna organ som kan delas för terapeutiska ändamål, såsom det begärs i den resolution som inlämnats av våra kolleger Elisabeth Montfort och Nicole Thomas-Mauro. Denna åtgärd skulle vara godtagbar, eftersom den kan liknas vid organgivning. En sådan möjlighet låter oss ana att våra aktuella funderingar kanske bara är förbundna med ett övergående stadium inom forskningen. I varje fall hoppas vi det.
<P>
Tyvärr håller den arbetsgrupp, som själv gett sig namnet "konvent" och som utarbetar en första utformning av en stadga för grundläggande rättigheter i Europeiska unionen, på att gå i fel riktning i denna fråga. I förslagets artikel 3 inskränker man sig i dess aktuella skick till att förbjuda "reproducerande kloning av människor", det vill säga man anammar fullt ut den felaktiga åtskillnad som vi bestrider. Jag har ingivit ett ändringsförslag om detta tillsammans med några ledamöter, men trots att vårt förslag är i en mycket måttfull form har det ännu inte godkänts. Ur vilken synvinkel man än betraktar denna stadga lyckas man verkligen inte finna en enda god egenskap i den.

<SPEAKER ID=78 LANGUAGE="FR" NAME="Lienemann">
. (FR) I alla tider har mänskligheten varit tvungen att beräkna vilken inriktning den vetenskapliga utvecklingen skall få för att överensstämma med dess etiska och sociala val.
<P>
Det som står på spel är så mycket känsligare när det gäller människan och de genetiska grundvalarna.
<P>
Därför måste vi vara mycket försiktiga utan att hemfalla åt obskurantism.
<P>
I det aktuella läget för kunskaper och etisk debatt och med hänsyn till det oacceptabla tillstånd som getts av den brittiska regeringen rörande kloning av människor måste vi i första hand få ett totalt och absolut moratorium för all experimentering med kloning av människor.
<P>
I andra hand, måste vi efter att ha fått Europeiska etikkommitténs åsikt bestämma en klar och tydlig riktlinje för att säkra mänsklig värdighet.
<P>
I texternas aktuella skick finns det inte någon resolution som lagts fram av grupperna som passar mig.
<P>
Den socialdemokratiska gruppen är inte tillräckligt krävande när det gäller omedelbart stopp för kloning av människor.
<P>
PPE-gruppen verkar slutgiltigt avgöra känsliga frågor i debatten, såsom skillnaden mellan reproducerande kloning och övrig kloning.
<P>
Enligt min åsikt skulle emellertid en undersökning av Europeiska etikkommittén i denna fråga vara lämplig för att ge underlag för förlikning.
<P>
Denna brådskande fråga skulle ha krävt en effektiv attityd
<P>
ett omedelbart och absolut moratorium
<P>
en fördjupad diskussion och en bred debatt om innehållet före det direktiv i vilket den valda regeln fastställs.
<P>
Så är inte fallet när det gäller den omröstning vi skall ha i dag.
<P>
Jag lägger således ner min röst om dessa resolutionsförslag.

<SPEAKER ID=79 LANGUAGE="FR" NAME="Montfort">
. (FR) Det finns ämnen inför vilka de politiska skillnaderna borde tiga, inte för att ge intryck av ett eventuellt samförstånd utan därför att det är nödvändigt för alla på ett horisontellt sätt. Och om det bara fanns ett sätt, skulle det utan tvivel vara skydd och främjande av mänskligt liv och mänsklig värdighet.
<P>
Den vetenskapliga forskningen har under de senaste decennierna gjort enorma framsteg som innebär hopp för dem som lider av sjukdomar eller invaliditet samt för deras familjer. Samtidigt verkar dock en del av denna forskning och de vetenskapsmän som ägnar sig åt den ha förlorat vad jag skulle vilja kalla ett riktigt och sunt förhållande till allmänna värden. Då är de ansvariga för det allmänna bästa, i synnerhet moraliskt och politiskt, skyldiga att rätta till vissa avvikelser. Så är fallet med de brittiska och amerikanska besluten, det ena om tillstånd till kloning och det andra om utnyttjande av så kallade "överblivna" foster och foster "utan föräldraavsikter", båda för terapeutiska ändamål.
<P>
De problem som har tagits upp här är mångfaldiga, men intimt förbundna. Det finns inte två sorters kloning, reproducerande eller terapeutisk kloning: skapande av mänskliga foster med samma genetiska uppbyggnad som en annan människa skall förbjudas, oberoende av ändamålet. Inga mänskliga lagar kommer nämligen någonsin, utan att vara brottsliga, att förneka att ett foster utgör en början till liv. Att förinta ett foster är sålunda under alla omständigheter oförsvarligt, till och med för att bota en sjuk människa . Hur skulle man rimligen kunna försvara att ett liv omintetgörs för att bota ett annat? På samma sätt och mer allmänt är livet en helhet som man inte kan dela upp och det finns där redan vid befruktningen och påverkas inte längre från den stunden av någon människas vilja. Är ett erkännande av liv beroende av "föräldraavsikter"?
<P>
Före befruktningen skall de potentiella föräldrarna, i egenskap av ansvariga människor, visserligen tänka över ett barns ankomst , men då det har avlats finns det där och alla manipulationer med det, och ännu värre att planera dess förintelse, oberoende av orsakerna, utgör ett brott mot dess grundläggande rättigheter och i värsta fall ett mord. Det var bra att parlamentet tydligt uttalade sig om dessa avvikelser och sålunda, dock mot en del av ledamöternas vilja, valde livet.

<SPEAKER ID=80 LANGUAGE="DE" NAME="Schröder, Ilka">
 - (DE) Jag har lagt ned min röst i omröstningen om Europeiska folkpartiets grupp (kristdemokrater) och Europademokrater/Gruppen De gröna/Europeiska fria alliansens resolution om kloning av människor. Jag ser motståndet mot det brittiska parlamentsbeslutet som något positivt. Det betonas att Europaparlamentet håller fast vid sitt beslut att förbjuda kloning (och i enlighet därmed att inte heller stödja någon form av forskning kring kloning finansiellt).
<P>
Icke desto mindre betraktar jag i synnerhet punkterna 6 och 8 som mycket farliga. Här tas de medicinska utfästelserna kring biotekniken på allvar, trots att resultaten hittills i bästa fall kan utvärderas på motstridiga sätt. Med kravet på ytterligare utforskning av genterapier och andra gentekniska metoder beger sig Europaparlamentet ut på hal is - i synnerhet som riskerna och de misslyckade försöken inte nämns med ett enda ord eller underkastas en politisk utvärdering som skulle ifrågasätta de genomgående positiva utfästelserna.
<P>
Europaparlamentets yttranden om kloning av embryon kan visserligen innebära en framgång på kort sikt. Dock befarar jag att de alltigenom okritiska kraven på mer medicinsk genteknik på lång sikt kommer att omintetgöra denna framgång och rentav omvandla den till motsatsen. Detta skulle nämligen kunna öppna portarna ännu mer för en teknik, vars följder alls inte är möjliga att förutse.

<SPEAKER ID=81 LANGUAGE="EL" NAME="Theonas">
. (EL) Det beslutet som USA och Storbritanniens regeringar nyligen fattat om att tillåta kloning av mänskliga foster, vilka skall användas till en "reservdelsdepå" för vävnad och levande organ, väcker enorma frågor och problem. Detta beslut fattades samtidigt som många och kritiska medicinska, etiska och sociala frågor fortfarande står obesvarade. Ingen kan betvivla det faktum att en omvälvande utveckling inom området genetik och molekylärbiologi öppnar nya vägar för vetenskapen, minskar avståndet mellan det omöjliga och möjliga, inger hopp för bekämpningen av de åkommor och sjukdomar som drabbar mänskligheten.
<P>
Likväl, i samma stund och just eftersom den biomedicinska vetenskapens möjligheter inte kan uppskattas till fullo och eftersom dess förmåga att tränga in i människolivets detaljer och utveckling är oerhörd förvandlas drömmen lätt till en mardröm. På grund av detta uppstår en aktuell fråga som inte bara får engagera det vetenskapliga samfundet utan också samhället på alla nivåer och i dess helhet. På vilken grundval och i vems händer skall detta nya övergripande "vapen" vila?
<P>
I kapitalismens mest ohämmade och dystra etablissemang och dess mest obarmhärtiga marknadsekonomi är gränserna mellan de vetenskapliga motiven och profithungern hos de multinationella och monopoldominerade läkemedelsindustrierna osäkra och svåra att urskilja. Det är kriminellt att frågor som berör själva kärnan av den mänskliga existensen, livet och döden, skall bli föremål för en kommersialisering bortom all social och politisk kontroll. Den snabba takt med vilken denna fråga drivs framåt, med alla dess obesvarade, kritiska frågetecken och öppna frågeställningar av kolossal vikt, förebådar oförutsägbara faror om man beaktar de ofantliga ekonomiska intressen som döljer sig bakom detta försök.
<P>
Det planerade projektet "terapeutisk kloning" öppnar "Aiolos säckar", eftersom det inte finns någon som kan garantera en begränsad eller specifik användning av kloningen. Kloning av foster kan bli en "trojansk häst" för återupplivandet av försöket att klona eller ...förvanska människor med oförutsägbara och kanske dramatiska konsekvenser för den mänskliga arten och måste därför avvärjas.
<P>
Den största faran ligger inte så mycket i vetenskapens kraft utan i den felaktiga och okontrollerade utvärderingen och tillämpningen av densamma. När dess koordinater dessutom kan lokaliseras i lagar som styrs av profit och dunkla intressen, måste vi vara särskilt uppmärksamma och ständigt på vakt.
<P>
Betänkande (A5-0187/2000) av Lucas

<SPEAKER ID=82 LANGUAGE="IT" NAME="Fatuzzo">
Herr talman! Det är andra gången i dag som vi talar om ett betänkande som underlättar allas sömn, särskilt de äldres. Hur kan man annat än vara för detta betänkande som handlar om att minska bullret från de flygplan som lyfter och landar på flygplatser runt vilka det bor många människor som naturligtvis blir störda på natten, och även på dagen?
<P>
Låt mig dock framföra ett förslag i denna fråga, det vill säga att man i framtiden försöker bygga många små flygplatser på isolerade och obebodda orter i stället för få och jättestora flygplatser i huvudstäderna.

<SPEAKER ID=83 LANGUAGE="FR" NAME="Caudron">
. (FR) Jag gläder mig åt kommissionens meddelande som betonar att luftfartstransporternas miljöpåverkan snabbt ökar på lokal, regional och global nivå. Det är självklart att man inte skulle kunna låta denna tendens fortsätta och att vi snabbt måste vidta åtgärder för att vända den. Det är nämligen miljöskyddet, livskvaliteten och européernas hälsa som står på spel.
<P>
Viktiga framsteg skulle kunna göras genom ett genomförande av kommissionens förslag som syftar till att tillämpa principen om att "belöna de bästa och straffa de sämsta" för luftfart i Europa genom att dra upp en tydligare demarkationslinje mellan verksamheterna i förhållande till deras kvalitet på miljöplanet. Även om det i kommissionens meddelande anges ett antal tänkbara instrument, såsom ekonomisk stimulans och strängare normer, saknas emellertid mätbara mål förbundna med tidsfrister i det. Det finns också alltför få konkreta åtgärder för att luftfarten i högre grad skall ta hänsyn till miljön. Det är således nödvändigt att fastställa mål och att beakta tidsfristerna för att möjliggöra för flygindustrin, flygbolagen och passagerarna att i lämplig tid anpassa sig till lagstiftningsåtgärderna.
<P>
Det är detta arbete som Europaparlamentet ägnat sig åt. Genom betänkandet tar man itu med flera problem som skapas av luftfartstransporterna. Det behandlar framför allt bullerproblemet. Detta problem oroar i allt högre grad de europeiska medborgarna. Enligt en undersökning inom ramen för EU:s femte åtgärdsprogram för miljö utsätts 80 miljoner människor i Europa för ljudnivåer som bedöms av forskarna som outhärdliga, medan 170 miljoner andra människor utsätts för störande ljudnivåer. Undersökningar nyligen visar också att det finns en länk mellan flygplansbuller och störningar av sömn, hälsa och inlärningsförmåga.
<P>
De befolkningar som bor i närheten av flygplatser är särskilt berörda av flygplansbuller nattetid. ICAO har inlett en process för översyn av bullernivåerna. Europeiska unionen måste stödja denna process. Och om det är nödvändigt bör kommissionen vidta kompletterande åtgärder om ICAO inte kommer fram till ett tillfredsställande avtal. Flygplansbuller kan begränsas på följande två sätt: vid källan, med strängare certifieringsnormer, program för gradvis indragning av flygplan med bristande överensstämmelse samt lokaliseringspolitiska åtgärder på flygplatserna.
<P>
Vi har också problemet med gasutsläpp. Det medges sålunda att utsläppen från luftfartstransporterna bidrar med omkring 3,5 procent till den jorduppvärmning som vållas av mänsklig verksamhet. Enligt förevisningar kommer dessa utsläpp att öka med 3 procent per år under perioden från 1992 till 2015. Det är således både brådskande och av yttersta vikt att ta initiativ i syfte att minska flygplansutsläppen.
<P>
Förteckningen över de olägenheter som orsakas av luftfarten är lång. Detta skrämmande konstaterande bör leda oss till att snabbt vidta åtgärder. Därför måste medlemsstaterna ge ett uttryckligt förhandlingsmandat till kommissionen så att den energiskt skall kunna fullfölja målsättningarna avseende miljö- och transportpolitiken vid ICAO:s 33:e kongress 2001.

<SPEAKER ID=84 LANGUAGE="FR" NAME="Isler Béguin">
. (FR) I en tid då Frankrike har gått i konflikt med de främsta dieselanvändarna (lastbilschaufförer, jordbrukare och ambulansförare), som riskerar att sprida sig i Europa med den våldsamma prisstegringen för bränsle, och i en tid då förhandlingar har inletts i Lyon för att genomföra Kyotoprotokollet, de förslag som skall antas i Haag i mängd för att kämpa mot gasutsläpp med växthuseffekt, upptäcker man vilken väg som måste tillryggaläggas på alla nivåer för att omvandla förorenande och miljöförstörande transportsätt till ekologiskt hållbara transporter som verkligen bidrar till kampen mot gasutsläpp med växthuseffekt.
<P>
I det avseendet noterar betänkandet av Lucas de positiva åtgärder som kommer att bidra till bullerminskning inom luftfartstransporterna, framför allt, med en gradvis indragning av de mest bullersamma flygplanen.
<P>
Däremot anges konkreta och politiska problem, det vill säga svårigheterna i fråga om politiken för luftfartstransporter och deras negativa miljökonsekvenser. Europa misslyckas med åtgärderna för minskning av gaser med växthuseffekt genom att utesluta luftfartstransporterna, som är stora producenter av koldioxid från Kyotoprotokollet och planerna för minskning av förorenande ämnen. Beskattning av flygbränsle, miljöavgifter, nolltaxa för mervärdesskatt när det gäller flygbiljetter är några frågor som skall beaktas för att skapa en rättvis konkurrens mellan de olika transportsätten.

<SPEAKER ID=85 LANGUAGE="DE" NAME="Markov">
. (DE) Min grupp har avgett ett positivt votum för Lucasbetänkandet eftersom vi utgår från följande överläggningar: den kraftiga uppvärmningen av jordatmosfären orsakad av koldioxidproduktionen och andra skadliga gaser som Världsnaturfonden helt nyligen återigen har prognostiserat för de kommande åren, kräver omedelbara reaktioner från en förnuftsorienterad politik och en ekonomi som inte enbart är inriktad på kortsiktiga vinster. Flygtrafiken är med en andel på uppskattningsvis 15 procent givetvis endast en av dem som orsakar luftföroreningen och långt ifrån den största. Men om man tar hänsyn till den prognostiserade fördubblingen av flygtrafiken fram till år 2015 enbart inom EU, så krävs det formligen att rådet, kommissionen och parlamentet gemensamt vidtar åtgärder för att begränsa flygets negativa effekter på miljön. Dessa måste omfatta hela spektret av skador, dvs. utsläpp, buller, felaktig flygtrafikledning och planering av luftutrymmet m.m. samt på ett balanserat sätt integrera flygföretagens ekonomiska intressen.
<P>
Vi stöder fastställandet av stränga gränsvärden för utsläpp och besvärande buller och det fordrade EU-initiativet inför Internationella civila luftfartsorganisationens (ICAO:s) 33:e kongress. Därför ställer vi oss i händelse av uteblivna eller otillfredsställande resultat på ICAO-kongressen bakom egna åtgärder för begränsningar inom EU. Sådana åtgärder kan och måste föranleda luftfartsindustrin att utveckla nya tekniska lösningar, effektivare, renare och tystare flygplansturbiner.

<SPEAKER ID=86 LANGUAGE="NL" NAME="Meijer">
. (NL) Det tjugonde århundradet medförde enorma tekniska framsteg, främst med avseende på trafik och annan kommunikation över långa avstånd. I det sammanhanget har två heliga kor uppstått, bilen och flygplanet. De som väntar sig materiella fördelar av dessa är beredda att göra allt underordnat deras frihet att använda dessa fortskaffningsmedel. De glömmer de negativa konsekvenserna för deras medmänniskor och för miljön.
<P>
Luftfarten och flygplatserna har under tiden blivit en prioriterad sektor. De befrias till stor del från skatter och miljöbestämmelser. Därigenom kan de erbjuda sina tjänster förhållandevis billigt, även om priserna är höga på rutter där en monopolliknande situation föreligger. Endast av det skälet är det möjligt för luftfarten att vinna den orättvisa konkurrensen mot järnvägen, vilken förlorat en stor del av sin andel av internationella persontransporter mot andra fortskaffningsmedel över långa avstånd, främst flyget. De internationella järnvägsförbindelserna blir därigenom allt mer beroende av privatiseringsplaner och stora investeringar i höghastighetsnät. De åtgärderna har i sin tur ett antal negativa konsekvenser för människor och miljö som inte skulle ha uppstått utan konkurrensen från luftfarten.
<P>
Det börjar bli hög tid att även luftfarten börjar uppfylla normala miljökrav, krav som vi fastställt för alla andra sektorer för att skydda människan och miljön mot buller, utsläpp av farliga ämnen och olycksrisker. Att det gör flygbolagen mindre lönsamma och att lufttrafikens enorma tillväxt bromsas upp är inget problem, snarare en nödvändighet. Lucas har påpekat ett antal blygsamma steg i rätt riktning, vilka på ett bra sätt ansluter till det som mitt parti, det socialistiska partiet i Nederländerna, kämpar för.

<SPEAKER ID=87 NAME="Herman Schmid, Seppänen och Sjöstedt">
. Vi har lagt ner våra röster i slutomröstningen om betänkandet av Lucas. Vi delar de flesta synpunkter som framförs i detta om behovet av en stärkt politik mot flygets negativa effekter på miljön, men vi kan inte stödja punkterna 20 och 23 i texten. I de delarna föreslås en direkt beskattningsrätt för EU på området samt en standardisering av nationell lagstiftning rörande markplanering. Vi är bestämda motståndare till dessa förslag.

<SPEAKER ID=88 LANGUAGE="EL" NAME="Theonas">
. (EL) Vi anser det brådskande och nödvändigt att vidta omedelbara och radikala åtgärder för att skydda miljön från de negativa konsekvenser som den alltmer ökande användningen av flygtransporter orsakar.
<P>
Utskottets förslag konfronterar emellertid problemet på basis av flygindustrins och flygbolagens konkurrenskraft och profit. På så sätt täcker det inte in, i den utsträckning det borde, de frågor som är av omedelbar prioritet. Framför allt är det otydligt och uttryckt i allmänna ordalag när det gäller avgasutsläppen, som bidrar till växthuseffekten, samt i definitionen av nya, åtminstone förbättrade, förebilder och regler som måste genomföras på ett lokalt och regionalt plan och drivas fram på ett internationellt plan.
<P>
Det är dessutom otydligt och innehåller inte tillräckliga förslag när det gäller minskningen av de tillåtna bullernivåerna, framför allt i områden runt flygplatser under dagtid men framför allt nattetid.
<P>
En räcka av frågor, till exempel den om användningen av marken runt flygplatserna, förbättringen av luftfartstrafiken m.m. står i huvudsak kvar utan åtgärd samtidigt som de utgör viktiga faktorer när det gäller att hantera de konsekvenser som lufttransporterna orsakar på miljön.
<P>
Utskottets förslag har i huvudsak en karaktär av inkassering. I stället för att ålägga flygtransportsbolagen att utveckla sin forskning och tillämpa nyare och mer miljövänliga tekniker, främjar det åtgärder som ökar inkomsterna genom att införa nya skatter på köp av flygplan, eller förändringar av flygbolagens momssystem, eller beskattning av flygbränsle, vilka lätt överförs till slutkonsumenterna.
<P>
Alla de försök att minska antalet flygningar och flygtimmar genom höjda biljettpriser i kombination med de ständiga försöken att minska kostnaderna för arbetskraft och säkerhetsföreskrifter, utgör endast ett medel att bibehålla, till och med öka, flygindustrins profiter och inte åtgärder för att minska de negativa konsekvenser som flygtransporterna orsakar på miljön.
<P>
Det är karakteristiskt att ingen nämner öppnandet av marknaden för lufttransporter, vilka kommer att fördubbla effekterna på miljön på grund av den begränsade kontrollen av flygplanen, deras ålder, den undermåliga servicen o.s.v., faktorer som inte bara medför konsekvenser för miljön utan också för flygningarnas och passagerarnas flygsäkerhet.
<P>
Betänkande (A5-0203/2000) av Zabell

<SPEAKER ID=89 LANGUAGE="IT" NAME="Fatuzzo">
Herr talman! Detta betänkande handlar om kampen mot doping inom idrotten. Tyvärr har inte de internationella idrottsorganisationerna kunnat stoppa och bekämpa denna mycket allvarliga farsot. Dopingen inom idrotten är som en präst som syndar, som en musiker som spelar falskt. Idrotten som sådan står för lojalitet och tävlan och där får inte förekomma idrottsmän som vinner för att de är dopade. Jag röstade för denna åtgärd för att det saknas en verklig förändring i kampen mot doping inom idrotten. Vi borde inrätta en europeisk byrå mot doping och inte vänta på att en global byrå gör det som en enskild stat inte lyckas med. Hur skall man kunna få så många att bli överens?

<SPEAKER ID=90 LANGUAGE="IT" NAME="Mennea">
Herr talman! Jag skulle vilja precisera att jag bara röstade för de ändringsförslag till Zabells betänkande i vilka man kräver en rättslig grund, men att jag röstade emot betänkandet som helhet. Det har ju visat sig på den senaste tiden att den politik som den internationella antidopingbyrån bedriver har misslyckats och att Europa inte skulle ha anslutit sig till denna politik som har utformats av andra och som vi inte skall ta något ansvar för.
<P>
Det är synd att Europa inte har förstått detta och därför i dag och under de kommande åren kommer att få utkämpa en mycket hård strid som vi måste ge oss in i med mycket mer verkningsfulla, kraftiga och hårda medel. Jag har försökt att utifrån min erfarenhet få kollegerna i parlamentet att förstå detta. Jag är ledsen att många av dem inte helt och hållet har insett det jag har försökt att få dem att förstå under alla dessa dagar.

<SPEAKER ID=91 LANGUAGE="NL" NAME="Blokland">
. (NL) Det är bra för en människa att utöva idrott. Att leka eller spela är också något eget för människan. Det är bra för hälsan och för välbefinnandet. Tyvärr befinner sig idrottsutövandet sedan flera decennier under press. Det främsta fördärvet kommer sig av en stark, ensidig prestationsinriktning och en inblandning av allt större kommersiella intressen. Användandet av dopingpreparat vid utövandet av idrott skall ses mot den bakgrunden. Jag är övertygad om att det inte är ett enskilt förekommande fenomen utan att det passar in i ekonomiseringen av en fritidssektor. Skillnaden mellan amatöridrott och professionell idrott har därigenom blivit alldeles för stor.
<P>
Kommissionen höjer idrotten till skyarna i sin rapport från Helsingfors. Även i resolutionen stöter jag på fraser i vilka idrotten beröms för sin sociala, integrerande och förbrödrande funktion. Tyvärr visar stora idrottstävlingar många tecken på det motsatta. Det var inte utan anledning som den nederländska chef de mission André Bolhuis kallade de olympiska spelen i Atlanta för det olympiska kriget. Han gjorde det antagligen på grund av alla de tusentals poliser som hade mobiliserats och den fientliga atmosfär som den amerikanska publiken och dess media skapade gentemot idrottsutövare från andra länder. Om vi vill motverka sådana uttryck, vilka vi även stöter på vid idrottsevenemang i våra egna länder, måste sportsligheten återigen sättas i första rummet vid internationella idrottsevenemang. Prestationsinriktning och kommersiella intressen bör hamna i bakgrunden. Det skapar också ett mycket bättre klimat för ett så kraftigt bekämpande av dopingbruket som möjligt.
<P>
Fördraget ger ingen direkt behörighet till Europeiska unionens institutioner när det gäller idrott. Vid bekämpandet av dopingbruk bör därför också gemenskapens bidrag vara begränsat. Idrottssektorn är organiserad på ett helt eget sätt och nationella federationer och förbund spelar fortfarande en stor roll. Därför instämmer jag inte i begäran om att föra in en hänvisning till idrotten i artikel 151 i EU-fördraget. Uppmaningen till en gemensam idrottspolitik överensstämmer ju inte med subsidiaritetsprincipen.
<P>
Även om det finns positiva delar att peka på i den nyss nämnda resolutionen så kan jag av de nämnda institutionella skälen inte ge den mitt stöd.

<SPEAKER ID=92 LANGUAGE="FR" NAME="Caudron">
. (FR) Jag är mycket nöjd över att vi har kunnat få en diskussion i kammaren om det allvarliga folkhälsoproblem som doping inom idrotten utgör. Jag vill lyckönska såväl Europeiska kommissionen för den föreslagna handlingsplanen som föredraganden och Buffet, rådets tjänstgörande ordförande.
<P>
Enligt formuleringarna i den olympiska stadgan skall idrotten åskådliggöra "en anda av vänskap, solidaritet och fair-play". Doping inom idrotten är detta ideals fullständiga motsats. Ändå är användningen av dopingprodukter mycket spridd bland de professionella idrottsmännen och också bland amatörerna.
<P>
Denna plåga vars omfattning är svår att mäta är ett komplicerat problem som allvarligt hotar idrottsmännens fysiska och psykiska integritet. Det är också ett bedrägeri som skadar idrottsetiken.
<P>
Detta konstaterande måste driva oss att stärka Europeiska unionens verksamhet för att bekämpa detta fenomen. Jag stöder således införandet i fördragen av en rättslig grund som gör det möjligt att vidta en gemenskapsåtgärd på idrottsområdet. Jag vet att denna fråga framkallar många diskussioner som för övrigt gör det möjligt att ge näring åt den debatt som kommer att äga rum vid det europeiska idrottsforumet den 26-27 oktober i Lille. Jag kommer naturligtvis att delta i det för att ange min ståndpunkt.
<P>
Jag instämmer för övrigt i den begäran som uppmanar kommissionen att undersöka orsakerna till doping inom de olika idrottsgrenarna, trots att man vet att ett av de främsta skälen till dopingens utbredning beror på de kommersiella incitament som numera är förbundna med idrotten.
<P>
Inom ramen för det femte ramprogrammet för forskning bör Europeiska unionen intensifiera forskningen om dopingsubstanser, metoder för avslöjande och hälsokonsekvenserna av användning av dopingsubstanser.
<P>
Det tycks mig också absolut nödvändigt att inleda informationskampanjer om riskerna i samband med dopingprodukter. Dessa kampanjer bör företrädesvis riktas till ungdomar och genomföras med hjälp av idrottsmän vars ryktbarhet är allmänt erkänd.
<P>
Eftersom kampen mot doping skall genomföras på internationell nivå utgör bildandet av Internationella antidopingbyrån otvivelaktigt ett väsentligt framsteg. Denna byrå som bildades 1999 fungerar nu enligt övergångsbestämmelser som lämnar mycket övrigt att önska vad gäller öppenhet och oberoende. Det franska ordförandeskapet har åtagit sig att förbättra dess sätt att fungera, vilket jag gläder mig åt!
<P>
Vi måste återge idrotten dess verkliga värde! Idrott måste, framför allt, anses som en fostrande och social verksamhet som uppmuntrar till laganda, solidaritets- och lojalitetsanda och hjälper till att kämpa mot rasism och utlänningshat!

<SPEAKER ID=93 NAME="Gahrton och Schörling">
. Vi röstar nej till skälen I, J och K och lägger ned våra röster vad gäller punkt 2. Dessa tre skäl och denna punkt uppmanar på olika sätt kommissionen att integrera idrottspolitik i fördragstexterna. Idrottspolitik är ett politikområde som karaktäriseras av sitt kulturella sammanhang och sin kontext, och det bör därför inte omfattas av fördragstexterna. Idrottspolitik är ett område där det är uppenbart att kommissionen inte bör ha kompetens. Denna omfattas enligt vår mening av subsidiaritetsprincipen och bör ligga på nationell eller lägre politisk beslutsnivå. Vi lägger ned våra röster i i slutomröstningen.

<SPEAKER ID=94 LANGUAGE="IT" NAME="Pittella">
. (IT) Jag skulle vilja understryka det huvudsakliga skäl som fick mig att rösta för Zabells betänkande inom ramen för samförståndet i Europeiska socialdemokratiska partiets grupp. Det handlar om prioriteringen av de förebyggande åtgärderna.
<P>
Det är nämligen rätt att framför allt satsa på förebyggande insatser. I skolan och ute i samhället måste man sticka hål på myten att man kan bli "vacker, stark och hyperaktiv" utan att anstränga sig.
<P>
Vi måste lära ungdomarna att det inte finns några genvägar till framgång och förverkligande av sina egna planer som inte är fruktansvärt skadliga. Det pilotprojekt om en stor kampanj mot doping som Europaparlamentet beslutade om i budgeten för 2000 hade också denna inriktning.
<P>
Men vad har det blivit av det projektet? Hittills har inte en enda tidsgräns hållits. Listan över kandidatprojekt skulle fastställas just nu, i september.
<P>
Alltså borde vi börja att följa upp våra avsikter, annars blir det bara meningslöst teoretiskt huvudbry som vi sysslar med vilket inte överlever länge utanför denna kammare.
<P>
Betänkande (A5-0208/2000) av Mennea

<SPEAKER ID=95 LANGUAGE="IT" NAME="Fatuzzo">
Herr talman! Jag röstade för Menneas betänkande om idrott på grund av de många positiva ingredienser det innehåller, särskilt eftersom man i det betonar hur viktigt det är att fortsätta organisera idrottstävlingar för funktionshindrade. Jag hoppas att det efter denna åtgärd även kommer att komma insatser för att främja idrottstävlingar för äldre. Om vi delar in idrottsmännen efter ålder på samma sätt som man delar in boxare efter vikt kan vi organisera idrottstävlingar för människor över trettio, fyrtio, femtio eller sextio år. Mennea skulle säkert bli olympisk stjärna igen om man hade åldersbaserade tävlingar.

<SPEAKER ID=96 LANGUAGE="IT" NAME="Mennea">
Herr talman! Jag skulle vilja tacka de kolleger som röstade för mitt betänkande. Jag tror att Europa har tagit ett steg framåt i sin inställning till idrottsvärlden i dag. Det är fortfarande långt kvar att gå eftersom idrotten ständigt utvecklas och Europa får inte underlåta att följa denna utveckling. Jag hoppas att det arbete som vi har inlett här i Europaparlamentet i dag kommer att kompletteras inom en snar framtid.
<P>
Det är viktigt att precisera att en del av de punkter jag föreslog inte bifölls, till exempel idrottsstadgan, idrottstvånget och andra. Jag hoppas att Europa inom en snar framtid kommer att mogna ur denna synpunkt sett och ta dessa frågor som inte behandlades under övervägande.

<SPEAKER ID=97 NAME="Sacrédeus">
Herr talman! Jag röstade emot betänkandet av Mennea, vilket inte har något med Mennea att göra. Jag minns hans tid som stor sprinter, och det gladde mig att någon från ett europeiskt land kunde bryta den amerikanska dominansen.
<P>
Jag röstade emot betänkandet av Mennea därför att jag med stor envishet anser att idrotten i enlighet med subsidiaritetsprincipen inte hör hemma i Europaparlamentet. Vi gör idrotten, och tanken på att föra Europas folk närmare varandra, en otjänst genom att göra idrottsfrågor till politiska frågor. Jag tror att det är direkt skadligt och felaktigt att försöka skapa en rättslig grund på detta område. Jag tror, utifrån subsidiaritetsprincipen och den människosyn jag vill arbeta för, på idrottsrörelsens egen förmåga att hantera dessa frågor i nationella och internationella förbund. Låt oss sluta upp bakom detta!
<P>
Jag anser dessutom att Bosman-domen har gjort fotbollen en mycket stor skada, och att idrottsrörelsen har all anledning att i framtiden be Europaparlamentet och Europeiska unionen att hålla sig borta från detta område. Låt dessa frågor hanteras inom nationerna och av idrottsrörelsen själv.

<SPEAKER ID=98 LANGUAGE="FR" NAME="Martinez">
. (FR) Zbigniew Brzezinski, president Carters rådgivare, klargjorde vid ett toppmöte i Davos att det var nödvändigt att utnyttja idrott, stora föreställningar och nöjesbranschen som tryckutjämningsventil för miljoner uteslutna som den omänskliga frihandeln producerar varje år i en allmänt utbredd marknadsekonomi. Ett ord hade till och med skapats för att ange den nya versionen av "bröd och skådespel". Det gäller ordet "tittytainment", som blandar det amerikanska slangordet för bröst och ordet underhållning.
<P>
Rådet följdes och faktiskt har underhållningsidrott, sportindustrin och idrott som världsomfattande lugnande medel för de medellösa massorna exploderat. Världskupperna mångdubblas, Europakupperna, Grand prix, Olympiska spelen i Helsingfors, Sydney, Olympia, fotboll, tennis, kapplöpningar, bilar och hästar.
<P>
Allt detta görs för idrottens sociala funktion som gör sunda själar i sunda kroppar, så att Amsterdamfördraget får sig bifogat en förklaring om idrott i vilken betonas "dess roll som pådrivande faktor för identitet och länk mellan människorna".
<P>
Alla vet för övrigt att tack vare idrotten och Olympiska spelen ägde aldrig kriget på Peloponnesos rum, Aten och Sparta älskade varandra, den romerska kapplöpningsbanan skapade den union, som vi känner till, mellan gladiatorerna och från Heysel-stadion med sina döda till de brittiska huliganerna i Europakuppen i fotboll i Köpenhamn eller på andra ställen, över den franska gendarmen i Nivel som massakrerades av tyska supportrar, för att inte tala om de turkiska "turisterna", franska PSG och andra, uppenbarligen ökar idrotten sällskapligheten, toleransen, samarbetet och varje annan kvalitet som förorterna och de franska höghusområdena utvecklar efter världskuppen i fotboll vid lusteldarna av bilar som brinner.
<P>
Dessutom har inte elitidrotten lett till tiotals våldtäkter och överfall i Olympiabyn i Atlanta och den franska tennismästarinnan Nathalie Tauziat, som i en bok har angett den speciella tillgivna stämning som råder bakom tennisbanorna, har eliminerats från den franska uttagningen till Sydney, naturligtvis på grund av den slaganda och de betydande sociala värden som idrotten utvecklar, enligt föredragande Klaus-Heiner Lehne, från utskottet för kultur, ungdomsfrågor, utbildning, medier och idrott.
<P>
När en gång denna sötma och dessa fina känslor applicerats på såren från den elaka verkligheten, ser föredraganden nog att idrotten inte är ett kulturellt fenomen utan ett politiskt och strategiskt instrument som främjar underkuvandet av den medborgare, som skall glömma att han fråntagits sina medborgerliga rättigheter, i en televisionsuppsättning med urgamla mimpulser.
<P>
Kapitalbolag, idrottsklubbar som är som fabriker från Manchester United till Milan AC, för att inte tala om de amerikanska basket- eller golfserierna, doping, industrin för anabola ämnen och övriga EPO, som har lämnat Pankovs Tyskland och Sovjetunionen för Adidas, Nikes och övriga sponsorers värld som vill ha resultat, överflyttningar med massor av dollar som man inte längre ens kan mäta, besluten av EG-domstolen, där det berömda Bosman-domen från 1995 ingår, som kritiserades av alla, men som säkrade fri rörlighet för elithingstarna, stona och idrottsvarorna, masskommersialisering, de påstådda sändningsrättigheterna och det hemliga samförståndet mellan idrotten och affärsvärlden utgör verkligheten i den industrialiserade idrottsvärlden som hos oss omfattas av gemenskapsrätten.
<P>
Det är från denna manipulerade värld som vi måste skydda den grundläggande idrotten, den amatöridrott som utövas i tusentals klubbar med begränsade medel, som bara lever på en mängd frivilligas självuppoffring, kompetens och generositet
<P>
Det är dit de offentliga medlen bör gå i stället för att investeras i de globaliserade idrottsarenornas falska gudar.

<SPEAKER ID=99 NAME="Talmannen">
Jag förklarar röstförklaringarna avslutade.
<P>
(Sammanträdet avbröts kl. 13.36 och återupptogs kl. 15.00.)

<SPEAKER ID=100 LANGUAGE="NL" NAME="Maes">
Herr talman! Jag ville uttrycka min oro eftersom vissa saker skulle kunna missförstås. Vi har yrkat för att kärnkraftverket i Temelin skulle behandlas i brådskande debatt eftersom det är ett ytterst aktuellt ämne, men jag skulle vilja be er att vi så snabbt som möjligt kan öppna debatten om Iran. Det är nödvändigt på grund av de aldrig upphörande skändningarna av de mänskliga rättigheterna, Jag tänker på verkställandet av dödsstraff genom stening, jag tänker också på de ständiga störningarna av internationella TV-sändningar. Vi röstade för Temelin men vi anser att en debatt om Iran är lika viktigt.

<SPEAKER ID=101 NAME="Talmannen">
Fru Maes! Frågan om Iran är upptagen under debatten om de mänskliga rättigheterna, liksom frågan om Kärnkraftverket i Temelin. Er vilja är alltså uppfylld.

<CHAPTER ID=3>
Justering av protokollet från föregående sammanträde
<SPEAKER ID=102 NAME="Talmannen">
Protokollet från gårdagens sammanträde har delats ut.
<P>
Finns det några synpunkter?
<P>
(Protokollet justerades.)

<CHAPTER ID=4>
DEBATT OM AKTUELLA OCH BRÅDSKANDE FRÅGOR
<SPEAKER ID=103 NAME="Talmannen">
Nästa punkt på föredragningslistan är debatten om aktuella och brådskande frågor av större vikt.

<CHAPTER ID=5>
Olyckor med kärnkraftsdrivna och kärnvapenbestyckade ubåtar
<SPEAKER ID=104 NAME="Talmannen">
Nästa punkt på föredragningslistan är gemensam debatt om följande resolutionsförslag:
<P>
B5­0704/2000 av Sakellariou med flera för Europeiska socialdemokratiska partiets grupp, om kärnkraftsdrivna och kärnvapenbestyckade ubåtar;
<P>
B5­0707/2000 av Belder för Gruppen för demokratiernas och mångfaldens Europa om den sjunkna ubåten Kursk och risken för radioaktiva föroreningar i före detta Sovjetunionen;
<P>
B5­0709/2000 av Thors och Väyrynen för Europeiska liberala, demokratiska och reformistiska partiets grupp om den sjunkna ubåten Kursk och risken för radioaktiva föroreningar i före detta Sovjetunionen;
<P>
B5­0717/2000 av Posselt och Oostlander för Europeiska folkpartiets grupp (kristdemokrater) och Europademokrater om den sjunkna ubåten Kursk;
<P>
B5­0725/2000 av Schroedter med flera för Gruppen De gröna/Europeiska fria alliansen om riskerna med kärnvapenubåtar;
<P>
B5­0736/2000 av Muscardini för Gruppen Unionen för nationernas Europa om incidenter med kärnvapenubåtar;
<P>
B5­0738/2000 av Sjöstedt med flera för Gruppen Europeiska enade vänstern/Nordisk grön vänster om kärnvapenubåtarnas skeppsbrott.

<SPEAKER ID=105 LANGUAGE="NL" NAME="Belder">
Herr talman! Tillsammans med de som lämnat in den gemensamma resolutionen betygar även jag min djupa medkänsla med de anhöriga till den omkomna besättningen i atomubåten Kursk. Må de få tröst och kraft från Gud som känner deras djupa sorg och som så gärna vill lindra deras nöd.
<P>
Den fruktansvärda mänskliga katastrofen med Kursk visade återigen den ryska befolkningen och oss de farliga konsekvenserna av olyckor med kärnkraftsdrivna anläggningar, respektive fartyg, och hur viktigt det är att kärnsäkerhetsföreskrifterna verkligen strikt efterlevs. Till denna medvetandeprocess bidrar, och det vill jag understryka här, inte minst direkt inblandade ryska medborgare och organisationer med ansvarskänsla. Deras namn är ingen hemlighet. De förtjänar inte bara vår respekt utan även så mycket europeiskt stöd som möjligt. Hur oansvarigt hanterar däremot inte de ryska myndigheterna, först och främst landets militärapparat, kärnenergin. Och det redan i flera år.
<P>
Den radioaktiva kontamineringen av byn Musljumovo med plutonium, ända sedan 1949 i södra Ural, är ett svidande bevis för detta mycket klandervärda handlingssätt. Tidigare fick mödrarna här blodcancer vid femtio års ålder, enligt en invånare. Samma sak drabbade deras döttrar redan vid tjugo års ålder, och nu har deras barnbarn samma dödliga sjukdom redan från två års ålder.
<P>
Fullständigt riktigt understryks i den gemensamma resolutionen de inte obetydliga nukleära risker som härstammar från tiotals utrangerade atomubåtar från den ryska flottan. Förutom denna stora potentiella risk kan jag lägga till ytterligare en för staden Murmansk och dess närmaste omgivning, fraktfartyget Lepse. Sedan början av sextiotalet fungerar den här båten som förvaringsplats för atomavfall från atomdrivna isbrytare. Lepses dåliga tillstånd gör det nödvändigt att det radioaktiva materialet flyttas över och säkras i specialcontainrar på land. Det har varit meningen i flera år. Varför har det då inte skett något sådant ännu? Svaret är enkelt. På grund av den oansvariga inställningen hos de civila myndigheterna som inte vill tillmötesgå projektets finansiär, Europeiska unionen, på två avgörande punkter: undertecknandet av ett avtal i vilket Ryssland tar på sig ansvaret för verksamheten och en skattefri import av den utrustning som behövs för arbetet. En träffande illustration av den officiella ryska inställningen i brådskande frågor om kärnsäkerhet. En markant detalj i det hela är också den nukleära skandalen i Moskva år 1995. Då tänkte direktören för det vetenskapliga institut som framställde kärnreaktorer av Tjernobyltypen ut en "genial" plan för att bättra på budgeten för sin institution: uppvärmning av de omgivande bostäderna genom institutets forskningsreaktor. I omgivningen fick man reda på vad som försiggick i tid. Planen avblåstes och reaktorn stängdes till och med. Och vad hände med direktör Jevgeni Adamov? Han är i dag Rysslands minister för kärnenergi. Han drömmer om ett mycket mer vinstgivande projekt, ett miljardprojekt, Ryssland som insamlingsställe och bearbetningsställe för utländskt radioaktivt avfall. Europa är varnat.

<SPEAKER ID=106 LANGUAGE="NL" NAME="Plooij-van Gorsel">
Herr talman, kolleger och herr kommissionär! Den liberala gruppen är djupt rörd av den nyligen inträffade katastrofen med ubåten Kursk och delar de anhörigas och den ryska befolkningens sorg. Dessutom är vi mycket oroade över den nukleära tidsinställda bomben och den ekologiska katastrof som hotar att inträffa i Barents hav med Kursk, men även med andra båtvrak som fortfarande befinner sig där. Det är därför av största vikt att Ryssland kan ingå i de internationella organisationerna för kärnsäkerhet. Därför ber jag också kommissionären att utöva påtryckningar mot Ryssland, så att det landet tar sitt ansvar och undersöker de atomubåtar som fortfarande används och om det behövs anpassar dem efter bättre säkerhetskrav. Det finns tillräckligt många internationella experter som kan hjälpa Ryssland vid inventeringen av problemen och bortförande av det kärnavfall som finns i ubåtarna i Barents hav. Ryssland måste naturligtvis ge fullständig insyn och medverkan. Ryssland är även finansiellt ansvarigt. Kan kommissionen eller kommissionären tala om för mig på vilket sätt Europeiska unionen kan bistå Ryssland för att montera ned båtvraken och få bort strålningsrisken för våra EU-medborgare?

<SPEAKER ID=107 LANGUAGE="DE" NAME="Posselt">
Herr talman! Vår bön och vår medkänsla gäller de 118 sjömännen och deras familjer. Vår solidaritet tillhör dem. Men en sak måste man också inse: vi känner en djup oro i samband med katastrofen med Kursk, och det är oron för situationen i Ryssland. Vi måste vara klara över att president Putin tillsammans med de ryska myndigheterna har dolt en mängd omständigheter kring olyckan. Fakta har tryckts ner, förfalskats eller dolts. Men i en intervju har han också sagt något sant, nämligen att olyckan med Kursk var symptomatisk för hela Rysslands tillstånd. Detta är en situation som vi äntligen måste acceptera. Vi måste se verkligheten som den är. Det gäller inte enbart den nukleära säkerheten och den nukleära ubåtsflottan, det gäller mängder av avancerade vapentekniker som inte behöver konfronteras med skälig kontroll och säkerhet.
<P>
Därför är det av avgörande betydelse att vi gör allt för att det äntligen skall skapas öppenhet i Ryssland. Vi kan tacka herr Nikitin, de oberoende medierna, vilka utsätts för skärpt förtryck, att vi efter fyra dagar över huvud taget informerades om katastrofen. Vi har internationella hjälpaktioner att tacka för att åtminstone det värsta kunde förhindras och också för att en lösning förhoppningsvis kan komma till stånd. Detta är dock inget tillfredsställande läge. Därför behövs inte bara vår hjälp, utan även det fria ordet. Det krävs fria yttranden och erbjudanden om ett samarbete som nu inte bara omfattar checker utan även inbegriper att rättsstaten, statligheten, de fria medierna skall utvecklas i Ryssland. Den viktigaste punkten blir att utbilda och stödja alla demokratiska krafter, alla oberoende medier, förvaltningen, rättsväsendet, de unga politikerna framför allt ute i kommunerna för att Ryssland skall bli en partner som vi kan leva tillsammans med utan risker i detta Eurasien.
<P>
Jag skall nu alls inte gå in på andra frågor som Tjetjenien och många andra. Redan Kursk är symptomatiskt för hur starkt katastrofer i Ryssland omedelbart påverkar vårt Europa både ekologiskt och politiskt. Därför ligger det helt och hållet i vårt eget intresse att se till att Ryssland steg för steg utvecklas till en demokratisk rättsstat. I nuläget ser vi under president Putin snarare en tillbakagång, och det är den hela vår oro gäller. Därför bär vi ett tungt ansvar i denna fråga.

<SPEAKER ID=108 LANGUAGE="DE" NAME="Schroedter">
Herr talman! Som kollegerna redan har sagt: olyckan med Kursk visar oss att militära mål fortfarande tio år efter det kalla krigets slut alltjämt går före människoliv. Även jag vill ta tillfället i akt och uttala mitt djupaste medlidande med familjerna, de som blev offer, de som förlorade sina fäder och söner.
<P>
Vi vet att det inte är uteslutet att ytterligare människor kommer att drabbas av denna olycka. På havsbottnen - det vet var och en - ligger vådan av två atomreaktorer. Hur stor risken är eller de smygande hälsoriskerna vet emellertid ingen. Och för mig finns det därför endast en konsekvens att dra av denna olycka: vi måste äntligen erkänna för oss själva att vi efter det kalla krigets slut fortfarande upprustar och övergår till andra vapensystem, i öst som i väst, och att detta är utomordentligt farligt och att människor dödas av detta - och därför måste detta äntligen få ett slut!
<P>
Det finns endast ett svar på denna olycka, och det svaret heter: Nedrustning nu! Denna nedrustning fungerar enbart om den bedrivs i samma mån i öst och i väst. Detta betyder vidare att vi genomför den gemensamt, i samarbete, och att människor som är delaktiga i den och hjälper till genom att motarbeta de risker från kalla kriget och upprustningen som fortsätter drabba människorna inte tystas, som Alexander Nikitin.
<P>
Jag ber kommissionen att i tydliga ordalag påpeka för den ryska regeringen att vi inte accepterar att domar mot Nikitin fortsätter upprätthållas eller att det hålls ytterligare rättegångar mot honom.

<SPEAKER ID=109 LANGUAGE="ES" NAME="Marset Campos">
Herr talman! Vi i gruppen Europeiska enade vänstern/Nordisk grön vänster är helt eniga i övervägandena och förslagen beträffande olyckorna med kärnkraftsubåtar, ett sorgligt arv från det kalla kriget. För att påpeka att inte allt är koncentrerat till den ena sidan, vill jag nämna situationen med den brittiska ubåten som råkade ut för ett missöde den 12 maj på Sicilien och sedan den 19 maj befinner sig i Gibraltar, den enda brittiska kolonin i Medelhavsområdet. Denna situation har gett upphov till en stark social oro bland befolkningen, för enligt normerna från Royal Navy föreligger en risk inom 10 kilometers radie, inom 100 kilometer finns det fortfarande potentiella risker, och undervattensbåtar får endast repareras vid X-märkta kajer. Gibraltars kaj är av typen Z. Förenade kungariket har visat ett märkligt nykolonialt beteende genom att lösa problemet genom att ersätta Z med X på pappret, med hjälp av Tippex eller ett suddgummi. Jag finner det angeläget att kommissionen och rådet kräver att ubåten tas till Förenade kungariket samtidigt som man bevakar att säkerhetsnormerna uppfylls.

<SPEAKER ID=110 LANGUAGE="NL" NAME="Oostlander">
Herr talman! Kursks undergång har, särskilt genom det bristfälliga sätt på vilket de ryska myndigheterna reagerat, tvingat oss att inse det förskräckliga arvet efter 70 års sovjetregim. Den kommunistiska nomenklaturens gyllene sekel har lett till att människor blev så föraktade i det gamla Sovjetunionen och så få kan räddas i det nuvarande Ryssland att det nu sker en sådan fruktansvärd katastrof. Det är kärnan i vår resolution. Jag tycker det är utomordentligt smaklöst av GUE att lägga fram ändringsförslag som försöker avleda uppmärksamheten från den här katastrofen genom att ta upp ett regionalt problem av ett helt annat slag. Det tycker jag är skamligt. Europeiska unionen och Europaparlamentet måste däremot anta en tydlig ståndpunkt med avseende på bärgningen av Kursk. Även där måste vi, bland annat av humanitära skäl, vara med. Dessutom påvisar oss bärgningen av Kursk även andra problem, nämligen det stora antalet föråldrade atomubåtarna i Ryssland och kärnavfallet i den nordliga regionen.
<P>
Europeiska unionen och Europaparlamentet måste tydligt fastställa att det är av allmänt intresse för Europa, och därmed Ryssland, att den här saken blir uppklarad så snabbt som möjligt. I första hand Kursk med de anhöriga som vi känner deltagande med. För det andra när det gäller det nukleära läget i Europa. Det handlar vår resolution om.

<SPEAKER ID=111 LANGUAGE="ES" NAME="Pérez Royo">
Herr talman! Nu talar vi om tragedin med den ryska ubåten Kursk och vi håller helt med om övervägandena i den gemensamma resolutionen i frågan. Men vi vill genast tillägga att Europaparlamentet och unionen rent generellt för att vinna trovärdighet inte kan bortse från att det inom det egna territoriet finns en allvarlig kärnkraftsrisk som uppstått till följd av en ubåtsolycka, även om denna inte var av lika dramatisk karaktär som i fallet Kursk. Jag syftar här på det fall som kollegan Marset tidigare nämnde, nämligen den brittiska ubåten Tireless, som sedan i maj ligger för ankar i hamnen i Gibraltar där man har för avsikt att reparera den.
<P>
Det är en hamn som precis som det sades saknar de tekniska förutsättningar och möjligheter som krävs för att reparera denna typ av båtar. Det är en hamn som endast är iordningställd för att reparera handelsfartyg, krigsfartyg och ännu mindre kärnkraftsubåtar. Problemet kan inte enbart lösas med hjälp av en ny beteckning, för en sådan kan påverka de tekniska förutsättningarna. Problemet är att säkerhetsnormerna inbegriper katastrofplaner och särskilda åtgärder för befolkningen inom tio kilometers radie, i det här fallet rör det sig om cirka 200 000 personer. Det är något som inte kan improviseras från den ena dagen till den andra, bland annat för att befolkningen inte kan tvångsförflyttas.
<P>
Vi får lov att kritisera den beklagansvärda attityden från den brittiska regeringen, men ännu mer från den spanska regeringen, som iakttagit en beklagansvärd och pinsam tystnad i frågan, ända tills protesterna från invånarna i området fick dem att försiktigt protestera.
<P>
Jag vill avsluta, herr talman, med att säga att jag inte har för vana att ta upp inrikespolitiska frågor här i parlamentet. Men det här är inte en inrikespolitisk fråga, det är en fråga om europeisk säkerhet, en fråga av europeisk härkomst och jag tar upp den här för att väcka en reaktion i parlamentet och hos unionens auktoriteter rent allmänt så att denna oacceptabla situation kan komma att åtgärdas.

<SPEAKER ID=112 LANGUAGE="ES" NAME="Gasòliba i Böhm">
Herr talman, mina damer och herrar! Som företrädare för Europeiska liberala, demokratiska och reformistiska partiets grupp och tillsammans med min kollega Plooij-van Gorsel, ställer jag mig bakom kondoleansen till de anhöriga till offren på den ryska kärnkraftsubåten, samt begäran om ett utvidgat samarbete mellan Europeiska unionen och de ryska myndigheterna för att undvika en ny katastrof. Det är uppenbart att vi anser att Europeiska unionen har tillräckligt många argument för att säkra ett sådant samarbete. Vi uttalar också vår oro - precis som andra talare har gjort - för att den fråga som borde diskuteras, den mycket allvarliga och beklagansvärda olyckan med dödlig utgång på ubåten Kursk tyvärr har fått oss att behandla problemet med en kärnkraftsubåt i Medelhavet, på Europeiska unionens område, i en brittisk koloni. Denna händelse har gett upphov till en allvarlig och berättigad oro på grund av ett allvarligt fel i en kärnkraftsreaktor och för att Europeiska unionens direktiv bland annat inte uppfylls. Vi anser att vi bör agera skyndsamt. Europeiska unionen måste ingripa och kärnkraftsubåten skall så skyndsamt som möjligt flyttas till en brittisk bas för att repareras under de förhållanden som krävs.

<SPEAKER ID=113 LANGUAGE="ES" NAME="Bautista Ojeda">
Herr talman, mina damer och herrar! Precis som det sades ligger en brittisk kärnkraftsubåt förtöjd vid kajen i Gibraltar sedan den 19 maj. Ett aldrig så litet fel i kylsystemet i en kärnkraftsreaktor kan inte betraktas som obetydligt, då den innehåller tungt vatten med radioaktiva isotoper. Dessutom har Förenta kungariket avsiktligt underlåtit att följa gemenskapslagstiftningen om strålskydd och utsätter därmed sina medborgare i Gibraltar och de som bor i Algecirasbukten sannolikt för förgiftning, eftersom det är först nu och inte i maj som man har erkänt missödets omfattning. I detta fall har ett brott mot gemenskapsrätten begåtts.
<P>
Vi klagar på att Ryssland dröjde fyra dagar med att informera Europeiska gemenskapen om olyckan. Vi dröjde två månader.
<P>
Jag förmodar att de burop som vi utsattes för av vissa brittiska parlamentsledamöter när vi i juli månad anmärkte på situationen även riktades mot invånarna i Gibraltar.
<P>
Härifrån kritiserar vi bristen på information till befolkningen i området och tillförlitliga och officiella nyheter från Förenade kungarikets sida. Likaså kritiserar vi något som är ett faktum: Förenta kungariket har till följd av kraftiga påtryckningar i landet beslutat att flytta basen för sin verksamhet och sina reparationer av kärnkraftsubåtar till Algecirasbukten, utan att följa de egna bestämmelserna som förbjuder denna typ av baser i tätbebyggda områden.
<P>
Vi kritiserar också den passiva hållningen hos den spanska regeringen, som inte reagerade förrän påtryckningarna och oron i samhället blev för starka.
<P>
Vi andalusier ber därför parlamentet, dess ordförandeskap, bortsett från de bilaterala diplomatiska intressen i de båda medlemsstaterna, att den rådfrågning och de förhandlingar skall äga rum som krävs för att ubåten omedelbart skall kunna förflyttas till baser som uppfyller de säkerhetskrav som är nödvändiga för att reparera den, så att den oro som uppstått i samhället upphör.

<SPEAKER ID=114 LANGUAGE="EN" NAME="Nielson">
. (EN) Kommissionen delar den djupa sorg som uttryckts i resolutionerna om olyckan där den ryska ubåten Kursk sjönk i Barents hav den 12 augusti och förlusten av 118 sjömän. Det som särskilt oroade oss var de ryska myndigheternas agerande de första dagarna efter olyckan när det rörde utländsk hjälp och information till de ryska medborgarna och allmänheten i stort. Ryssland är ytterst ansvarig för konstruktion och genomförande av en plan för hantering av dess kärnavfall och använt bränsle, och i resolutionerna uppmanar man därför helt korrekt Ryssland till att utnyttja alla tillgängliga resurser, inklusive sina egna sakkunniga.
<P>
Kommissionen anser att det internationella samfundet bör erbjuda nödvändig hjälp till Ryssland. Kommissionen har redan startat en rad biståndsprojekt inom olika gemenskapsprogram. Förbättrad hantering av radioaktivt avfall i nordvästra Ryssland, är en av de uttryckliga prioriteringar som inkluderas i den nya Tacis-förordningen som omfattar de kommande sju åren. Kommissionen välkomnar alla åtgärder som skulle öka budgetmedlens användning för att minska det ideologiska hotet i nordvästra Ryssland och i synnerhet för att göra det möjligt att se till att upplagda atomubåtar kan demonteras snabbare än den demontering som skett hittills av tio av Norra flottans 100 oanvända atomubåtar som ligger förtöjda vid olika baser i nordvästra Ryssland.
<P>
Förutom ubåtarna, späder använt bränsle från en rad atomdrivna isbrytare på den ekologiska risken. Bristen på lagringskapacitet för använt bränsle utgör fortfarande en av de större flaskhalsarna i samband med demonteringsverksamheten. Gemenskapsstödd verksamhet rör undersökningar i samband med utformning av och kostnader för en lageranläggning i nordvästra Ryssland eller södra Uralområdet. Mot bakgrund av dessa undersökningar, kan möjligen det internationella samfundet, kanske inklusive Europeiska gemenskapen, senare finansiera byggandet av en sådan lageranläggning.
<P>
I syfte att påskynda demonteringen stöder gemenskapen utformningen, byggandet och licensieringen av en transport- och lagringstank för skadat använt bränsle som producerats under driften av atomubåtar och isbrytare, och som för tillfället lagras under primitiva förhållanden. Kommissionen deltar också i en rad undersökningar som syftar till att förbättra hanteringen av radioaktivt avfall i nordvästra Ryssland.
<P>
Innan jag slutar vill jag betona vikten av internationell samordning av denna mycket omfattande uppgift. För att ge två exempel finns kommissionen närvarande i den kontaktgrupp som består av sakkunniga, och som sponsras av IAEA. Gruppens arbete kan till sist göra det möjligt att utarbeta en heltäckande strategi och viktiga investeringsprojekt som kan stödjas av det internationella samfundet och kommissionen förhandlar just nu om ett avtal med ryssarna, tillsammans med en rad givarländer. Detta avtal, känt som "Multilaterala miljöprogrammet för kärnenergisektorn i Ryska federationen", syftar till att övervinna hindren för internationellt bistånd som t.ex. härrör från skattebefrielse och skulder inom kärnenergisektorn. Kommissionen hoppas att olyckan med Kursk kommer att se till att det sker verkliga framsteg under dessa förhandlingar och i synnerhet stärker de ryska myndigheternas beslutsamhet att sluta avtalet.

<SPEAKER ID=115 LANGUAGE="ES" NAME="Marset Campos">
Herr talman! Jag vill veta om kommissionären har något att säga i den fråga, som även gäller kärnkraftsubåtar, som påverkar Tireless i Gibraltar. Den har tagits upp av fem ledamöter här i kammaren, men kommissionären har inte sagt ett ord. Det oroar mig; det är inte så att han är döv? Kan det vara så att han inte vet vad han skall ta sig till?

<SPEAKER ID=116 LANGUAGE="ES" NAME="Bautista Ojeda">
Herr talman! Vi talar här om kärnsäkerhet och jag upprepar det kollegan Marset Campos sade: vi förväntar oss att kommissionären säger något beträffande vårt problem, ett problem i Europeiska unionen som påverkar medborgare i två medlemsstater.

<SPEAKER ID=117 LANGUAGE="EN" NAME="Nielson">
. (EN) Jag tog mig friheten att på kommissionens vägnar svara på den fråga som vi behandlar enligt föredragningslistan. Jag anser det vara helt naturligt. En diskussion av andra ämnen hade måst omfattas av andra medel och under en annan punkt på föredragningslistan. Jag skall föreslå mina kolleger att vi besvarar era frågor skriftligt.

<SPEAKER ID=118 LANGUAGE="ES" NAME="Bautista Ojeda">
Herr talman! Dagens ämne är "Olyckor i kärnkraftsubåtar". Talmanskonferensen har även beslutat att införa ubåtsfrågan i Gibraltar på föredragningslistan.
<P>
(Applåder)

<SPEAKER ID=119 NAME="Talmannen">
Jag förklarar debatten avslutad.
<P>
Omröstningen kommer att äga rum i dag kl. 17.30.

<CHAPTER ID=6>
Burundi
<SPEAKER ID=120 NAME="Talmannen">
Nästa punkt på föredragningslistan är gemensam debatt om följande resolutionsförslag:
<P>
B5­0660/2000 av Sauquillo Pérez del Arco för Europeiska socialdemokratiska partiets grupp om Burundi;
<P>
B5­0711/2000 av Van den Bos för Europeiska liberala, demokratiska och reformistiska partiets grupp om fredsavtalet för Burundi, undertecknat i Arusha, Tanzania;
<P>
B5­0718/2000 av Johan Van Hecke för Europeiska folkpartiets grupp (kristdemokrater) och Europademokrater om situationen i Burundi;
<P>
B5­0726/2000 av Maes och Rod för Gruppen De gröna/Europeiska fria alliansen om situationen i Burundi;
<P>
B5­0734/2000 av Muscardini för Gruppen Unionen för nationernas Europa om Burundi;
<P>
B5­0739/2000 av Vinci för Gruppen Europeiska enade vänstern/Nordisk grön vänster om Arusha-avtalet och den demokratiska övergången i Burundi.

<SPEAKER ID=121 LANGUAGE="NL" NAME="Van den Bos">
Herr talman! Varför är så många afrikaner så dåliga på att dela med sig av makten? Om den starkaste kan ta allt för sig och låta den svagare stå med tomma händer, då är det något grundläggande som är fel. Om den starkaste sedan även bildar en minoritet så leder det oundvikligen till konflikter. Så länge olika folkgrupper utestänger varandra och vägrar samarbeta finns mycket lite hopp. Det är bara nationell försoning som kan ge lite framtidsutsikter och det gäller absolut för Burundi. Efter Mandelas stora insatser verkade det äntligen som att freden var på väg. Tyvärr upphör inte striderna och några parter vägrar att skriva under fredsavtalet.
<P>
Allt måste göras för att de nya förhandlingarna skall lyckas. Huturebellerna måste utsättas för maximala påtryckningar för att delta i fredsprocessen och inte längre följa de destruktiva instruktionerna från herrarna Kabila och Mugabe. För att se till att alla parter verkligen engageras i det hela är det av största vikt att de politiska ledarna även får personligt skydd. Det är särskilt nödvändigt att våldet mot oskyldiga medborgare upphör både från regeringens och från oppositionens sida. Om striden fortsätter, om skändningarna av de mänskliga rättigheterna fortsätter och om parterna fortsätter att vägra förhandla så kan det inte bli tal om ett fullständigt återupptagande av det europeiska biståndet. En större villighet från deras sida att skapa fred leder till större villighet från vår sida att ge bistånd. Medlarna måste stimulera initiativ som leder till att parterna demobiliseras och slutligen kan enas i en enda armé. Så snart ett eldupphör har uppnåtts måste den internationella gemenskapen hjälpa de burundiska flyktingarna att få en säker hemkomst till Burundi.
<P>
För en varaktig fred i Burundi så är det också absolut nödvändigt med fred i Kongo-området. Endast om afrikanerna vill dela makten så finns det framtidsutsikter för den världsdelen.

<SPEAKER ID=122 LANGUAGE="NL" NAME="Van Hecke">
Herr talman! Om vi utgår från principen "hellre ett ofullständigt avtal än inget avtal alls", då gjordes det verkligen ett framsteg i Arusha i den burundiska fredsprocessen. All ära för detta går till Mandela som i flera månader pendlade fram och tillbaka för att inte bar få de olika parterna på speaking terms med varandra utan även för att få dem att sitta ner runt förhandlingsbordet. Avtalet är dock ofullständigt. Det har ännu inte ingåtts något eldupphör och striderna runt huvudstaden Bujumbura fortsätter bara. De två viktigaste Huturebellrörelserna i armén, vilka är ansvariga för den största delen av våldet, var inte engagerade i förhandlingarna. Därför är nästa etapp i Nairobi, mötet mellan de väpnade grupperna den 20 september, måhända ännu viktigare än Arusha. Det är beklagansvärt att ett bredare regionalt sammanhang inte tas upp i avtalet.
<P>
Grannländerna Kongo och Tanzania, varifrån de väpnade grupperna opererar, måste också göras medvetna om sitt ansvar. Frågan är ju också om Mandela inte har analyserat den burundiska konflikten för mycket ur sitt eget sydafrikanska perspektiv. Det är riktigt att vissa Tutsi-partier använder risken för utrotning av minoriteten som alibi för att behålla en överhöghet. Det hindrar dock inte att den risken i Burundi är en verklig risk. Därför måste vi, tycker jag, kräva tillräckliga säkerhetsgarantier för minoriteten och se till att det etniska hatet inte underblåses vid eventuella val. Slutligen anser jag, herr talman, att Europa måste ge klartecken för ett återupptagande av det semistrukturella biståndet, främst med avseende på skolundervisning och hälsovård. Om det inte sker så riskerar vi att bli medansvariga för tusentals oskyldiga medborgares död och som kristdemokrat kan jag inte försona mig med den tanken.

<SPEAKER ID=123 LANGUAGE="NL" NAME="Maes">
Herr talman! Jag kan helt ansluta mig till Van den Bos anförande och Van Heckes anförande, 200 000 döda i Burundi. Då är det naturligtvis nödvändigt, herr kommissionär, att ett fredsavtal undertecknas. Jag är bara rädd för att fredsavtalet kommit till stånd eftersom statscheferna behövde ett sådant fredsavtal just då. Kanske skulle man ha förhandlat lite längre för att få med alla parter vid bordet för jag är medveten om att så länge de viktigaste antagonisterna, både på Hutusidan och på Tutsisidan, inte sitter med vid bordet så kan det inte vara tal om en riktig fred. Det gläder mig dock att vissa rörelser som tidigare hörde till de mest oförsonliga nu har satt sig vid förhandlingsbordet. Därför vill jag inte kalla det här fredsavtalet för helt misslyckat.
<P>
Jag undrar nu hur vi i Europeiska unionen på bästa sätt skall kunna tillmötesgå den önskan om fred som stiger från så många munnar i Burundi. Till att börja med tror jag att vi måste utöva mer påtryckningar för att åstadkomma en global fred i området kring Stora sjöarna. Jag kan inte bli av med intrycket att olika afrikanska ledare fortfarande har för stora egna intressen för att på ett konsekvent sätt kunna sträva mot fred i Kongo och fred i området kring Stora sjöarna. En annan sak är det berömda återupptagandet av biståndet. Jag har alltid beklagat att bojkotten av Burundi kom till stånd främst för att den var så selektiv. Jag hoppas nu att vi skall komma en bit längre på vägen med riktade fredsprojekt, en riktad uppbyggnad av demokratin.

<SPEAKER ID=124 LANGUAGE="FR" NAME="Cauquil">
Herr talman, i min egenskap av aktiv i Arbetarnas kamp i ett land som har spelat och spelar en motbjudande roll såväl i Burundi som i Ruanda, liksom i hela detta område i Centralafrika, kan jag inte tiga inför en resolution som radar upp fraser som vill vara positiva för folken i området, men som döljer stormakternas roll i de massakrer som satte upp de väpnade trupperna från de båda etniska grupperna tutsi och hutu mot varandra i området.
<P>
Utan att ens gå tillbaka till den f.d. belgiska kolonialmaktens ansvar för den fientlighet som med vilja underhölls och finslipades mellan de båda ländernas främsta etniska grupper är nu, å ena sidan, de franska intressenas och, å andra sidan, de brittiska intressenas roll i inbördeskriget allmänt känd, liksom den franska arméns direkta ansvar är allmänt känt i fråga om mobiliseringen och beväpningen av hutuernas extremhöger som gjort sig skyldig till ett verkligt folkmord. Och de på varandra följande franska regeringarna, oberoende av om de står till höger eller vänster, har inte ens velat göra det som den belgiska regeringen gjorde, nämligen att erkänna sitt ansvar för denna situation, även om det naturligtvis inte förtar det allra minsta av detta förkrossande tunga ansvar.
<P>
Jag vill således ange att jag motsätter mig stormakternas hyckleri och vill uttrycka min solidaritet med folken i Burundi och Ruanda som, bortom de etniska splittringarna och deras egna ledares ansvar, har betalat ett högt pris för de imperialistiska stormakternas dominans över Afrika.

<SPEAKER ID=125 LANGUAGE="EN" NAME="Khanbhai">
Herr talman! För över hundra år sedan splittrade europeiska kolonialmakter land som tillhörde olika stammar i Afrika, för att upprätta nationella gränser. De afrikanska länderna förde vidare arvet med stamkonflikter, eftersom större stammar försökte att dominera den nationella politiken. Exempel är Afar och Issa i Djibouti, Kikuyu och Luo i Kenya och Hutu och Tutsi i Rwanda och Burundi.
<P>
Jag menar att EU måste koncentrera sig på hur den styrande Tutsi-eliten i Burundi kan övertalas till att försonas och samarbeta med Hutu-majoriteten för att åstadkomma fred. EU måste föra fram sin önskan om att grannstater inte skall blanda sig i vad som sker i Burundi och bistånd från EU till dem bör endast ges om de är samarbetsvilliga.
<P>
Detta parlament och Europeiska kommissionen kan hjälpa Burundi, och denna resolution utgör ett mycket bra steg i denna riktning.

<SPEAKER ID=126 LANGUAGE="IT" NAME="Imbeni">
Herr talman! Jag talar med glädje för kollegan Sauquillos räkning, på hans begäran, framför allt för att tacka Nelson Mandela, som även denna gång verkligen förtjänar det Nobels fredspris som han har tilldelats.
<P>
Jag vill hävda att Arusha-avtalet inte innebär att kriget är slut än eller att freden har kommit, men avtalet existerar och kräver ett omedelbart initiativ från Europeiska unionens sida. Initiativet måste ha följande egenskaper: det måste sända ett meddelande till dem som har undertecknat avtalet för att uppmana dem att framhärda och fortsätta på den inslagna vägen. Det måste sända ett meddelande till dem som inte har undertecknat avtalet för att påminna dem om att det inte finns något alternativ till freden, att alternativet till fred bara är ett fortsatt lidande under arvet från kolonialtiden, död och förtryck. Det måste sända ett meddelande även till angränsande länder för att uppmana dem att inte lägga sig i andras inre angelägenheter utan att bidra till och stödja denna fredsprocess.
<P>
Europeiska unionens initiativ måste naturligtvis också innehålla en hjälp och ett ekonomiskt bidrag, för de verkliga fredsprocesserna, de stabila, behöver hjälp för att länderna skall kunna omvandlas till befästa demokratier.

<SPEAKER ID=127 LANGUAGE="EN" NAME="Nielson">
. (EN) Efter ändringar i sista minuten och en försening på nio timmar, undertecknade huvuddelen av parterna som deltagit i de tvååriga samtalen ett nedbantat fredsavtal i Arusha den 28 augusti. Kommissionen välkomnar undertecknandet av fredsavtalet och betraktar det som ett viktigt preliminärt steg i den långa och svåra förhandlingsprocessen för att få ett slut på konflikten mellan Burundis Hutu-minoritet och Tutsi-majoritet.
<P>
Vilket sagts under denna diskussion finns det emellertid fortfarande vissa mycket viktiga frågor som är olösta, som t.ex. den rörande vapenvilan, som utgör den största luckan i avtalet, amnesti, sammansättningen av den nationella församlingen, avtalets varaktighet och den tillfälliga regeringens ledarskap - inga små frågor.
<P>
Trots antalet och betydelsen av dessa frågor, representerar undertecknandet en viktig händelse som innebär ett slut på Arushaprocessen men inte på själva förhandlingarna. Dessa kommer att fortsätta, huvudsakligen i Bujumbura, och förhoppningsvis säkerställer detta att burundierna själva får ett större inflytande under processen. Detta har utgjort ett problem vid många tillfällen under den långa processen.
<P>
Den vägran att underteckna avtalet av extremistpartierna har oroat kommissionen och man bör ta alla tillgängliga initiativ för att se till att de gör det. Två tutsipartier skrev under avtalet följande dag. Samtalen om vapenvila är planerade att hållas den 20 september i Nairobi. De regionala presidenterna Moi och Thabo Mbeki betonar deras betydelse. Framsteg i detta avseende betraktas som ett villkor för att man skall kunna börja genomföra fredsavtalet, utplacering av FN:s fredsbevarande styrkor och en fullständig återgång till utvecklingssamarbetet.
<P>
Europeiska gemenskapen är på detta stadium beredd på en teknisk nivå att gradvis återuppta ett omfattande samarbetsprogram som samordnas med andra biståndsgivare. Förutom ett rehabiliteringsprogram på 48 miljoner euro, vars genomförande har inletts, är EG i färd med att slutföra förfarandena för ett frisläppande av 50 miljoner euro i Stabexmedel för att få igång ekonomin i glesbygden. Kommissionen håller på att utarbeta ett strategidokument som stöd till genomförandet av fredsavtalet, i vilket man koncentrerat sig på demobilisering och social och ekonomisk återuppbyggnad av Burundi samt statliga reformer.
<P>
Kommissionen kommer, till sist, att hålla ett informellt sammanträde mellan biståndsgivare på teknisk nivå i Bryssel den 15 september. Syftet med detta är att rapportera om programmets genomförande, att förbättra samordningen mellan biståndsgivarna, att utarbeta en gemensam strategi för att bidra till genomförandet av fredsavtalet och förbereda ett rundabordssamtal på hög nivå mellan parterna och biståndsgivarna, vilket skall äga rum i Paris i höst.
<P>
Vi är organiserade för att kunna öka det faktiska samarbetet. Jag kan berätta för parlamentet att vi ser detta som ett bra fall att försöka visa hur man på ett bättre sätt hanterar övergången från fasen med humanitärt bistånd till skapandet och det gradvisa införandet av ett framåtblickande långsiktigt utvecklingssamarbete. Vi försöker ge alla signaler vi kan till organisationer som t.ex. UNHCR så att dessa organiseras på ett bra sätt, såväl som andra biståndsgivare i denna situation, vilket ni har förstått från vad jag har sagt.
<P>
Samordningen är oerhört viktig, eftersom vi fortfarande befinner oss i en situation där den rätta balansen och de rätta signalerna till parterna i processen i Burundi är lika viktig som de pengar vi försöker att uppbåda. Detta är ett mycket fokuserat initiativ, genom vilket vi försöker att göra det som situationen kräver.

<SPEAKER ID=128 NAME="Talmannen">
Jag förklarar debatten avslutad.
<P>
Omröstningen kommer att äga rum i dag kl. 17.30.

<CHAPTER ID=7>
Mänskliga rättigheter
<SPEAKER ID=129 NAME="Talmannen">
Nästa punkt på föredragningslistan är gemensam debatt om följande resolutionsförslag:
<P>
Bhutanesiska flyktingar i Nepal
<P>
B5­0663/2000 av Aparicio Sánchez med flera för Europeiska socialdemokratiska partiets grupp om det fortsatta ödet för bhutanesiska flyktingar i Nepal;
<P>
B5­0673/2000 av Collins för Gruppen Unionen för nationernas Europa om det fortsatta ödet för bhutanesiska flyktingar i Nepal;
<P>
B5­0705/2000 av Dupuis med flera för Tekniska gruppen för oberoende ledamöter om situationen för bhutanesiska flyktingar i Nepal Nepal;
<P>
B5­0712/2000 av Malmström för Europeiska liberala, demokratiska och reformistiska partiets grupp om bhutanesiska flyktingar;
<P>
B5­0719/2000 av Thomas Mann för Europeiska folkpartiets grupp (kristdemokrater) och Europademokrater om bhutanesiska flyktingar i Nepal;
<P>
B5­0727/2000 av Messner för Gruppen De gröna/Europeiska fria alliansen om det fortsatta ödet för bhutanesiska flyktingar i Nepal;
<P>
B5­0740/2000 av Vinci för Gruppen Europeiska enade vänstern/Nordisk grön vänster om det fortsatta ödet för bhutanesiska flyktingar i Nepal.
<P>
Burma
<P>
B5­0667/2000 av Kinnock och Veltroni för Europeiska socialdemokratiska partiets grupp om Burma;
<P>
B5­0706/2000 av Dupuis med flera för Tekniska gruppen för oberoende ledamöter om situationen i Burma;
<P>
B5­0716/2000 av Gasòliba i Böhm för Europeiska liberala, demokratiska och reformistiska partiets grupp om Burma;
<P>
B5­0720/2000 av Maij­Weggen för Europeiska folkpartiets grupp (kristdemokrater) och Europademokrater om Burma;
<P>
B5­0728/2000 av McKenna för Gruppen De gröna/Europeiska fria alliansen om Burma;
<P>
B5­0741/2000 av Fraisse med flera för Gruppen Europeiska enade vänstern/Nordisk grön vänster om Burma.
<P>
Kränkningar av de mänskliga rättigheterna i Colombia, särskilt fallet Fader Brendan Forde
<P>
B5­0664/2000 av Medina Ortega med flera för Europeiska socialdemokratiska partiets grupp om situationen i Colombia;
<P>
B5­0713/2000 av Cox för Europeiska liberala, demokratiska och reformistiska partiets grupp om Plan Colombia och massakern på församlingen för fred La Unión - Uraba;
<P>
B5­0721/2000 av Banotti med flera om hotet mot fader Brendan Fordes liv, mot hans församling, och situationen för mänskliga rättigheter i Colombia;
<P>
B5­0729/2000 av McKenna med flera för Gruppen De gröna/Europeiska fria alliansen om massakern på församlingen för fred La Unión/San José de Apartadó (Antioquia) I Colombia, situationen för den franciskanerprästen Brendan Forde och Plan Colombia;
<P>
B5­0735/2000 av Collins med flera för Gruppen Unionen för nationernas Europa om Colombia och massakern på församlingen för fred La Unión i Urabaområdet;
<P>
B5­0742/2000 av Miranda med flera för Gruppen Europeiska enade vänstern/Nordisk grön vänster om situationen för de mänskliga rättigheterna i Colombia.
<P>
Brittiska soldater tagna som gisslan i Sierra Leone
<P>
B5­0665/2000 av Kinnock för Europeiska socialdemokratiska partiets grupp om tagandet av brittiska soldater som gisslan;
<P>
B5­0714/2000 av Ludford för Europeiska liberala, demokratiska och reformistiska partiets grupp om kidnappandet av brittiska soldater i Sierra Leone;
<P>
B5­0722/2000 av Ferrer för Europeiska folkpartiets grupp (kristdemokrater) och Europademokrater om kvarhållandet av 11 brittiska soldater i Sierra Leone;
<P>
B5­0730/2000 av Maes med flera för Gruppen De gröna/Europeiska fria alliansen om tagandet av brittiska soldater som gisslan;
<P>
B5­0743/2000 av Sjöstedt och Miranda för Gruppen Europeiska enade vänstern/Nordisk grön vänster om kidnappningen av brittiska soldater i Sierra Leone.
<P>
Turkiska bombningar av norra Irak
<P>
B5­0672/2000 av Sakellariou och Van den Berg för Europeiska socialdemokratiska partiets grupp om den turkiska militärens bombningar av Kendakorområdet i norra Irak;
<P>
B5­0715/2000 av Duff för Europeiska liberala, demokratiska och reformistiska partiets grupp om turkiska bombningar av norra Irak;
<P>
B5­0731/2000 av Cohn­Bendit med flera för Gruppen De gröna/Europeiska fria alliansen om den turkiska arméns bombningar av byar i norra Irak;
<P>
B5­0744/2000 av Uca med flera för Gruppen Europeiska enade vänstern/Nordisk grön vänster om den turkiska militärens bombningar av Kendakorområdet i norra Irak.
<P>
Bhutanesiska flyktingar i Nepal.

<SPEAKER ID=130 LANGUAGE="EN" NAME="McCarthy">
Herr talman! Resolutionen som ligger på våra bord i dag syftar inte på något sätt till att kritisera huvudaktörerna, dvs. de bhutanesiska eller nepalesiska regeringarna under processen att hitta en lösning för de 96 000 nepalesisktalande bhutanesiska flyktingar som bor i lägren. Det har fötts 17 000 barn i dessa läger under de senaste tio åren. Genom denna resolution försöker man uppmuntra till att det tas initiativ och vidtas åtgärder och uppmana kommissionen till att försöka hjälpa till med finansiella medel som stöd till återförandet av dessa människor.
<P>
Vi välkomnar det faktum att Japan har donerat 1,3 miljoner US-dollar till flyktingarna och att 1 miljon US-dollar väntas under den närmaste tiden från världslivsmedelsprogrammen. Men människorna i dessa läger skulle helst vilja återföras till sina hemländer i stället för att få dessa pengar.
<P>
De skickade detta meddelande till oss, genom vilket man bad om vårt stöd till åtgärder för att lösa deras problem och för att få rättvisa. I detta skriver de, "vi hoppas till sist, ärade Europaparlamentariker, att rättvisan segrar hos oss". Det gör vi också här i dag. Låt oss hoppas att vår resolution kan ge lite rättvisa till dessa människor, hjälpa dem att finna sig tillrätta i sina hemländer och ge litet resultat.

<SPEAKER ID=131 LANGUAGE="EN" NAME="Collins">
Herr talman! Tidigare i år fick jag äran att delta i en delegation från Europaparlamentet till New Delhi och Nepal. Som ett resultat av vårt besök och i synnerhet vårt besök vid flyktinglägren i östra Nepal, åtog sig delegationen att den skulle göra allt som stod i dess makt för att ta upp frågan om de bhutanesiska flyktingarnas allt värre situation i Nepal.
<P>
Låt mig försäkra ledamöterna om att flyktingarna är fullständigt medvetna om, och värderar och uppskattar högt, Europaparlamentets tidigare initiativ för att få deras situation uppmärksammad. Detta visades tydligt för oss under vårt besök i regionen och vår beslutsamhet att fortsätta att uppmuntra till ett avtal mellan Bhutan och Nepal är lika fast som någonsin.
<P>
Inflödet av bhutanesiska flyktingar till Nepal började i slutet av 1991 och rädslan för en minskande internationell uppmärksamhet är därför ständigt närvarande. Flyktingarna har under de senaste tio åren väntat på en godartad och slutlig lösning på krisen. Som McCarthy har sagt - väldigt många av dem vill resa hem. Det har varit åtskilliga bilaterala samtal, men än så länge har man inte kunnat säkerställa en slutlig politisk uppgörelse.
<P>
I New York äger Förenta nationernas millennietoppmöte rum i denna stund, och det ger Bhutans och Nepals premiärministrar en möjlighet att träffas och visa sitt engagemang vad gäller freds- och toleranstankarna, genom att samtycka till en snabb lösning av problemet med bhutanesiska flyktingar i Nepal. Detta skulle vara ett passande sätt att framhäva FN:s millennietoppmöte. Jag hoppas att de får all uppmuntran till att göra det.
<P>
Ett av de viktigaste frågorna att fatta beslut om är definitionen av familjeenheten som skall användas i verifieringssyfte. Nepal har accepterat en kompromiss som lagts fram av UNHCR, som har spelat en viktig roll när det gällt att försöka lösa dödläget. Jag uppmanar kraftfullt de bhutanesiska myndigheterna att acceptera kompromissen, så att verifiering på platsen kan inledas omedelbart.
<P>
Samtidigt som Europeiska unionen fortfarande är en av de större biståndsgivarna, bedömer UNHCR och Världshälsoprogrammet det som allt svårare att uppbåda medel för att driva flyktinglägren. Jag uppmanar internationella biståndsgivare att fortsätta att göra medel tillgängliga så att man skall kunna driva lägren under förhandlingarna och verifieringsprocessen. På samma gång förmodar jag att biståndsgivarna insisterar på att den bhutanesiska regeringen underlättar en snabb återföring av flyktingarna. Jag välkomnar verkligen nyheterna som kammaren erfarit genom McCarthy rörande det japanska folkets generositet i detta avseende.
<P>
Vi var säkra på att bilaterala förhandlingar snabbt skulle slutföras och att faktisk verifiering i lägren skulle inledas i juli. Vi väntar tråkigt nog fortfarande på detta avtal. Jag upprepar därför återigen vår vädjan till de berörda parterna att ta nödvändiga politiska initiativ för att få till stånd en hållbar lösning på de bhutanesiska flyktingarnas oacceptabla situation, av vilka över 17 000 fötts i lägren.

<SPEAKER ID=132 LANGUAGE="FR" NAME="Dupuis">
Herr talman, jag tror att vi först och främst skall tacka ordföranden för vår delegation i Sydostasien, Gerard Collins, som knappt har talat - det är tack vare honom som vi har fått denna resolution - och för de ansträngningar han har gjort de senaste månaderna för att försöka lösa en fråga som inte är så marginell eftersom den berör tiotusentals personer som inte har någonting, ofta sedan år tillbaka.
<P>
Jag skulle också vilja säga att Collins stöddes av hela delegationen, McCarthy, Thomas Mann och samtliga övriga deltagare och jag hoppas att kommissionen kommer att genomföra denna enhälliga ståndpunkt av Europaparlamentet och att resultaten snabbt kommer att bli synliga. Jag tror att det är Bhutans lag som har bollen, men det gäller nu för kommissionen och rådet att göra påtryckningar på Bhutans regering.
<P>
Jag skulle utöver denna fråga vilja göra er uppmärksamma på en fråga som berör oss och gäller vår framtid. Vi röstade i förrgår om betänkandet av Galeote Quecedo om den gemensamma diplomatin som slutligen begränsats till ett betänkande om en framtida skola för den gemensamma diplomatin. Det är lite. Det är lite, när man vet att i Bhutan finns det ingen delegation från kommissionen, när man vet att i Nepal finns det ingen delegation från kommissionen, men när man också vet att i Bhutan finns ingen ambassad från någon av medlemsstaterna. Det underlättar förvisso inte kontakterna och det underlättar inte möjligheten att agera diplomatiskt för att detta problem i synnerhet och andra mer allmänna problem skall kunna lösas.
<P>
Kära kolleger, det är det betänkande som ni har röstat om. Det är inte ett gemenskapsinförlivande, ens delvis, av vår gemensamma säkerhets- och utrikespolitik. Är det verkligen otänkbart att tänka sig att vi i ett land som Bhutan där vi inte har någon ambassad skulle kunna ha en delegation från kommissionen som fungerar som ambassad också för de femton medlemsstaterna? Är det verkligen omöjligt? Går det bortom era föreställningar? Det är den fråga jag ville ställa till er.

<SPEAKER ID=133 LANGUAGE="DE" NAME="Mann, Thomas">
Herr talman! I egenskap av Europaparlamentets SAARC-delegation (Sydasiatiska sammanslutningen för regionalt samarbete) kunde vi i april övertyga oss om de omständigheter som tiotusentals flyktingar sedan år tillbaka lever under i de östnepalesiska lägren. Biståndet från Europeiska unionen och internationella organisationer tål att beskådas. Men ingen kan på sikt garantera finansiellt stöd i samma omfattning. Det är absolut hög tid för överenskommelser med substans.
<P>
Bhutan och Nepal är inte grannar men står varandra nära i tanken. Båda är kungariken, båda parlamentariska med en ung tradition, det ena buddistiskt, det andra hinduiskt. Båda vet att den utdragna konflikten lamslår deras nationella och ekonomiska framsteg. Bhutan förebrår Nepal för att vara handlingsförlamat på grund av ständiga regeringsbyten. Detta har förändrats. Nepal förebrår Bhutan för att inte vara berett till effektiva lösningar. Det kommer förhoppningsvis att förändras.
<P>
Den bhutanesiske utrikesministerns löften i samband med hans besök hos oss i Bryssel den 8 juni har infriats, avgörande förhandlingar inleddes nämligen vid halvårsskiftet. Det råder enighet tvärs igenom de fyra kategorierna av boende i flyktinglägren. Dock behövs det en tydlig gemensam definition av begreppet familj i UNHCR-kompromissens mening, vilket Collins har påpekat. Nepal har redan gett sitt samtycke.
<P>
Vi vädjar även till Indien att inte längre hålla sig tillbaka i stolthet. Man är förbunden med de bägge grannarna genom avtal och gemensamma ekonomiska intressen. I Indien arbetar sex miljoner nepaleser. Gränserna är öppna. Asylproblem existerar inte. Jag känner mycket väl till konventionen som säger att bilaterala konflikter inte skall lösas på SAARC-nivå. Världens största demokrati har emellertid det djupaste inflytande även på regional nivå och bär ett humanitärt medansvar. Det har uppstått rörlighet. Europeiska folkpartiets grupp (kristdemokrater) och Europademokrater håller på de godvilliga och framsynta i Timphu, Katmandu men även i Delhi. Vi förväntar oss nu ett avgörande genombrott i samtalen i New York mellan den höga flyktingkommissionären och premiärministrarna från Bhutan och Nepal.

<SPEAKER ID=134 LANGUAGE="IT" NAME="Frassoni">
Herr talman! Gruppen De gröna/Europeiska fria alliansen kan inte annat än stödja denna resolution med kraft, en resolution som - liksom de kolleger som har direkt erfarenhet av denna tragiska situation hävdar - visar med vilken uppmärksamhet vår institution följer en region som visserligen ligger långt bort, men vars mänskliga tragedier berör oss djupt in i själen.
<P>
Som tidigare har sagts från denna talarstol har många framsteg gjorts och andra kommer att göras. Vår förhoppning är att de framtida samtalen kommer att få god effekt. För min del ansluter jag mig till Dupuis förhoppning att kommissionen och Europeiska unionen i allmänhet skall vidta diplomatiska åtgärder gentemot de länder som är mest berörda av denna kris.
<P>
Jag tycker inte att det finns mer att tillägga, utom att uttala att även vi noggrant kommer att följa hur situationen utvecklas.
<P>
Burma

<SPEAKER ID=135 LANGUAGE="FR" NAME="Dupuis">
Tack, herr talman, herr kommissionär, kära kolleger, vi står åter inför ett föredömligt fall. Denna text, tyvärr den femtielfte texten, om Burma är mycket bra. Situationen i Burma är fullständigt klar och tydlig. Den präglas av en absolut diktatur, å ena sidan, och, å andra sidan, av en föredömlig opposition, men man har inte gjort några framsteg sedan tio år i landet. Sådan är situationen. Jag tror att det bör leda till att vi också ställer oss några frågor.
<P>
Vår politik gentemot Asien är en kriminell politik, bokstavligt talat kriminell. Vi ställer på samma plan regimer som, även om de har svårt, fortsätter att konsolidera och stärka demokrati, såsom exempelvis Indien, och andra länder såsom Kina, Burma och Nordkorea som gör allt vad de kan, om man så kan säga, för att stärka diktaturen.
<P>
Enligt min åsikt, borde man således tänka sig att upprätta förteckningar, fastställa kategorier och ha olika typer av förbindelser beroende på typ av land. Så är tyvärr inte fallet. Europaparlamentet begär det sedan länge och därför bör vi framhålla denna fråga. Man kan inte fullfölja en dialog med organisationer såsom Sydostasiatiska nationernas förbund (Asean) och låtsas se dem som en homogen enhet. Asean är bara en sammanslutning av totalt olika länder som har mycket åtskilda intressen och ingen integrationsaspekt. Vi bör uppmuntra till integrationer som grundas på demokrati - det är absolut inte fallet i denna typ av land - och således underlätta och uppmuntra våra bilaterala förbindelser med dessa länder som stöder sig på demokrati, vill stärka rättsstat och demokrati och föra en mycket hård politik gentemot länder såsom Burma.
<P>
Jag skulle slutligen vilja säga att Burma är ett land som nu är ockuperat av Folkrepubliken Kina. Åtskilliga informationskällor anger att det finns tiotals kinesiska militärbaser i Burma. Folkrepubliken Kina omringar för närvarande Indien: det är ett verkligt och konkret faktum. Ni känner till situationen i Pakistan. Det strategiska stödet från Folkrepubliken Kina till återupprustning och stärkande av kärnvapenutrustningen i Pakistan utgör en form av omringande. Även om det stora problemet i världen under det tjugonde århundradet var det tyska problemet och det tysk-franska problemet, kommer det nu och i framtiden att vara ett indo-kinesiskt problem. Om vi inte redan nu stöder de länder som satsar på demokrati och på ett stärkande av demokratin, såsom Indien. Vi fortsätter att rulla ut röda mattan för den kinesiska regeringen kommer vi bara att stärka en sammansättning som till slut kommer att vara explosionsartad. Den explosion som blir följden kommer inte bara att gälla Asien utan kommer slutligen att beröra Europa och Europeiska unionen.

<SPEAKER ID=136 LANGUAGE="ES" NAME="Gasòliba i Böhm">
Fru talman, mina damer och herrar! Tyvärr måste jag göra ett inlägg igen till försvar för Aung San Suu Kyi. Det handlar inte bara om försvaret av en människa som har lidit och lider i kampen för demokrati och frihet utan även om vad det betyder för hela folkets kamp för att uppnå detta.
<P>
Aung San Suu Kyi har gjort sig förtjänt av erkännandet från det internationella samfundet och mottagit nobelpriset, Sacharov-priset från parlamentet, frihetspriset från International liberal. I dag förvägras hon sina grundläggande rättigheter liksom de som följer henne i denna svåra process mot diktaturen, som Dupuis redan har nämnt. Alla dessa personer befinner sig i en oacceptabel situation.
<P>
Därför stöder Europeiska liberala, demokratiska och reformistiska partiets grupp förslagen i resolutionen i frågan och jag vill i synnerhet rikta uppmärksamheten mot punkt 8 med kravet att både Förenta staterna och kommissionen och rådet inför politiska och ekonomiska sanktioner så länge det inte sker en demokratiseringsprocess i Burma.

<SPEAKER ID=137 LANGUAGE="NL" NAME="Maij-Weggen">
Herr talman! Återigen blir vi konfronterade med den svåra situation som Burmas folkvalda president befinner sig i och med aggressioner från den militära regimen i det landet. Jag tror att vi redan har lämnat in fem eller sex resolutioner om situationen i Burma under de två senaste åren. Det är nästan outhärdligt att en folkvald president med 80 procent av rösterna för drygt tio år sedan, som bjuder passivt motstånd mot militärregimen i sitt land, som visserligen får muntligt stöd, nu i dagarna av Clinton, och som fått både Nobelpriset och Sacharovpriset för sitt passiva motstånd, faktiskt inte får tillräckligt stöd för att verkligen kunna inta den plats i sitt land som hon förtjänar och då handlar det ändå om en militärregim som skändar de mänskliga rättigheterna och minoritetsgruppers rättigheter på ett grovt sätt.
<P>
Statsbudgeten hålls flytande på narkotikan. Det här är det andra narkotikalandet i världen efter Colombia som upplöst parlamentet och låtit mörda och fängsla flera parlamentsledamöter, som använder slavarbete på minoritetsgrupper, särskilt i uppbyggnaden av infrastrukturen och ändå kan åtnjuta investeringar, även från europeiska länder, till exempel genom det franska oljebolaget Total och den nederländska vattenbyggnadsindustrin. Inget EU och ingen nationell medlemsstat blockerar den typen av investeringar.
<P>
Jag är egentligen ingen stor förespråkare för ekonomiska sanktioner men ibland, jag tänker på Sydafrika och Chile på åttiotalet, är det nödvändigt för att sätta stopp för ondskefullheten. Jag tycker att Europeiska unionen och Förenta staterna tillsammans måste komma överens om vad som skall göras mot Burma. Jag anser att Burma måste bli politiskt och ekonomiskt isolerat och att riktigt effektiva påtryckningar måste utövas, annars legitimerar vi våldsam opposition. Människor på andra håll säger: titta på Aung San Suu Kyi. Hon har bedrivit passivt motstånd i tolv år och sedan står hon fortfarande längs vägen och hon förs tillbaka till sitt hem och hennes medhjälpare sätts i fängelse. Och vad händer? Den internationella gemenskapen ingriper inte.
<P>
Jag uppmanar Europeiska unionen att diskutera med Förenta staterna om att verkligen göra något för att hjälpa henne, för att se till att hon och Burmas parlament verkligen kan ordna så att Burma blir en demokrati igen.

<SPEAKER ID=138 LANGUAGE="EN" NAME="McKenna">
Herr talman! Jag vill instämma i de andra talarnas åsikter. Det är tio år sedan NLD erhöll en väldig majoritet genom fria och rättvisa val, men trots detta har demokratin förtryckts på alla sätt och vis och så snart tillfälle getts. Jag anser att Burmas återinträde i Asean och sammanträdena mellan EU och Asean, var ett stort misstag från första början. Burma har inte gjort någonting sedan dess återinträde i Asean för att visa att landet är värt det. Denna politik bör allvarligt omvärderas. Burma bör uteslutas.
<P>
Jag anser också att Europeiska unionen kan göra mycket mer. Aung San Suu Kyi har efterlyst sanktioner, men vi har gjort absolut ingenting i detta fall. Till och med Förenta staterna har åtminstone stoppat nya investeringar. Varför ser inte Europeiska unionen till att införa sanktioner? Vi måste göra allt vi kan för att försöka stoppa tvångsarbetet och överträdelserna av de mänskliga rättigheterna. Detta måste stödjas.

<SPEAKER ID=139 LANGUAGE="EN" NAME="Callanan">
Herr talman! Jag instämmer i många av de kommentarer som hittills gjorts av McKenna och Maij-Weggen om situationen i Burma. Jag vill emellertid också hänvisa till ett specifikt fall som rör en av mina väljare, vilket är ett bra exempel på de nuvarande burmesiska myndigheternas brutalitet.
<P>
I september 1999 dömdes James Mawdsley från nordöstra England till ett 17 år långt isoleringsstraff i ett burmesiskt fängelse. Hans mor är för tillfället i Burma i hopp om att få besöka honom.
<P>
Han brott, enligt de burmesiska myndigheterna, var att komma till landet och försöka rikta uppmärksamhet på de brott mot de mänskliga rättigheterna som sker där. Anklagelserna mot honom var falska. Han påstods t.ex. att ha tagit sig in i landet på ett olagligt sätt och ändå har personal från Brittiska ambassaden sett hans pass, som stämplats av de burmesiska myndigheterna, vilket visar att han helt lagligt kommit in i landet. Brittiska ministrar och regeringstjänstemän har gjort ständiga ansträngningar för att få de burmesiska myndigheterna att uppmärksamma hans svåra situation, men utan framgång.
<P>
Jag uppmanar parlamentet och kommissionen att göra allt som står i deras makt för att se till att han släpps.

<SPEAKER ID=140 LANGUAGE="DE" NAME="Randzio-Plath">
Herr talman! Låt mig inleda med klargörandet att det faktum att Iran ersatts av Burma i debatten om mänskliga rättigheter inte betyder att situationen kring de mänskliga rättigheterna i Iran inte skulle vara mycket oroande för min grupp. Vi kommer att fortsätta befatta oss med detta. Men de aktuella förhållandena, den burmesiska militärregeringens skandalösa beslut och skandalösa uppförande gör det helt enkelt nödvändigt för Europaparlamentet att gå i ställning. Vi måste fulla av beundran och respekt för den fredliga insatsen, för den beundransvärt beständiga insatsen från Nobels fredspristagare Aung San Suu Kyi och även medlemmarna och politikerna i Nationella fronten för samråd och demokrati betyga vår fulla respekt och försäkra dem om att vi står vid deras sida och att Europeiska unionen tillsammans med den internationella gemenskapen kommer att göra allt för att bidra till återupprättandet, eller rättare sagt införandet av mänskliga rättigheter, demokrati och även rättsstat i Burma.
<P>
San Suu Kyi är säkerligen fortfarande hoppfull. Hennes oupphörliga aktioner visar att hennes röst inte kan tystas och att vi därför, även i Europa, är förpliktade att göra allt för att hennes röst skall höras här i Europa, även i Amerika men framför allt också i Asien. Hon är den som håller hoppet vid liv åt de förföljda, förtryckta liksom för de många tvångsarbetarna. Men hon är också den som ingjuter hopp i de medborgare som före 1990 beslutade sig för demokrati och parlamentarism och rättsstat. Vi måste uppmana våra partner, Asean-staterna, men även övriga stater i Asien, att göra allt för att få till stånd en vändning i denna så kallade övergångsregering, som den cyniskt nog fortfarande kallar sig.
<P>
Därför är det enligt min mening rätt att vi skärper de ekonomiska sanktionerna. EU har agerat korrekt. Vi behöver nu i den institutionaliserade dialogen och på toppmötet i Laos få en uppgörelse med Burma högst upp på dagordningen för mötet för att klargöra att såväl Asean som EU bär ansvar för utvecklingen i Burma.
<P>
Kränkningar av mänskliga rättigheter i Colombia, särskilt fallet fader Brendan Forde

<SPEAKER ID=141 LANGUAGE="ES" NAME="Medina Ortega">
Herr talman! Parlamentet har vid flera tillfällen diskuterat situationen i Colombia. Situationen i Colombia består av ett dolt inbördeskrig där våldet sedan flera årtionden tillbaka har fått en strukturell karaktär. Det dolda inbördeskriget har komplicerats avsevärt av narkotikahandelns utveckling, eftersom Colombia har blivit ett land för tillverkning och utförsel av narkotika till övriga världen. I det här läget är det olika grupper som tillgriper våld. Då syftar jag inte bara på paramilitära organisationer och guerrillarörelser utan även på narkotikahandlarnas organisationer. Ibland tillgriper även de militära styrkorna våld och kränker de mänskliga rättigheterna.
<P>
I en situation som denna har försöken att upprätta fredsområden, till exempel i form av fredskollektiv som upprättats på landsbygden i regionen Urabá, drabbats av stora svårigheter. Faktum är att massakrer nyligen har ägt rum i kollektiven i Urabá, närmare bestämt i La Unión. De ledande har hotats till livet, och dödshot i Colombia är något som bör tas på största allvar, eftersom de brukar verkställas.
<P>
Från parlamentets sida är det i själva verket inte mycket vi kan göra. Vi stöder insatserna från den colombianska regeringen och andra organisationer i strävan mot fred och upprepar vår önskan och vårt intresse av att de europeiska institutionerna skall samarbeta med den colombianska regeringen i bevarandet av freden.

<SPEAKER ID=142 LANGUAGE="ES" NAME="Gasòliba i Böhm">
Herr talman, mina damer och herrar! Precis som min kollega Medina Ortega påpekade bör vi än en gång säga något om den situation som uppstått i konflikten i Colombia och påminna om att det i kollektivet för fred i La Unión, i regionen Urabá, har skett tre massakrer sedan 1997. Den colombianska regeringen har lyckligtvis bestämt sig för att söka rätt på de ansvariga och ge dem vederbörligt straff. Men faktum är att tre massakrer har ägt rum sedan 1997, den senaste var den 8 juli i år, och fredskollektivet i La Unión och Comisión Intercongregaciones de Justicia y Paz (den brasilianska rättvise- och fredssammanslutningen), inklusive den irländske franciskanermunken Brendan Forde har upprepade gånger hotats till livet, trots deras neutrala position och trots att de bidrar till att skapa fred i området.
<P>
Vi anser att situationen på nytt kräver ett så kraftfullt agerande som möjligt från de europeiska institutionernas sida. Såväl kommissionen som Europaparlamentet har olika möjligheter att förverkliga detta i samarbete med Förenta nationernas byrå för mänskliga rättigheter och även genom Förenta nationerna byrå för högste kommissionären för mänskliga rättigheter i Colombia. Vi insisterar på att kommissionen, givetvis i samarbete med parlamentet, sluter upp med hela sin politiska förmåga inför den colombianska regeringen och utnyttjar sin förmåga att utöva påtryckningar för att den så efterlängtade freden slutligen skall nå Colombia och att dessa dramatiska situationer med mord, död och massakrer inte skall upprepas.

<SPEAKER ID=143 LANGUAGE="EN" NAME="Banotti">
Förra året fick jag äran att besöka detta vackra, plågade land och det är ett privilegium som beviljats oss här i Europaparlamentet att få uttrycka vårt försvar av rättigheterna för ett folk som finns så långt borta. Jag fick också äran att träffa många av människorättsaktivisterna i Colombia förra året.
<P>
I år har vi i Irland fått höra om, vilket är tydligt att döma av den oro som uttryckts av våra irländska kolleger här i dag, de faror som hotar fader Brendan Forde, en franciskanermunk som arbetar i den lilla byn La Ùnion och som valt att stanna med sina församlingsbor, vilket innebär en stor fara för hans eget liv. Han är så isolerad att han förmodligen aldrig kommer att få höra talas om debatten här i dag. Han måste gå nästan en och en halv mil, där närmaste telefon finns, för att komma i kontakt med omvärlden. Av detta skäl är det ett privilegium för oss att här få uttrycka vårt krav på att hans och de andra bybornas liv skyddas, och se till att den colombianska regeringen är medveten om vårt engagemang.

<SPEAKER ID=144 LANGUAGE="EN" NAME="McKenna">
Fru talman! Låt mig först och främst uttrycka min djupa besvikelse över resolutionen på våra bord. Min grupp, Gruppen de Gröna/Europeiska fria alliansen, undertecknade ändringsförslaget, men vi tyckte det var hemskt att ändringsförslaget och resolutionen inte var tillräckligt långtgående. De omfattar inte en rad viktiga frågor som "Colombiaplanen" och de allvarliga överträdelserna av de mänskliga rättigheterna som sker i landet.
<P>
Det har konstaterats av många organisationer för mänskliga rättigheter, att de halvmilitära styrkornas överträdelser av de mänskliga rättigheterna fått stöd av den statliga militären, och att morden på den fattiga glesbygdsbefolkningen är ett resultat av detta. De flesta colombianska militärstyrkor fortsätter att vara inblandade i allvarliga överträdelser av de mänskliga rättigheterna och deras stöd och medverkan till de halvmilitära styrkornas illdåd ignoreras i stort sett av de colombianska myndigheterna. Förenta staternas utrikesdepartement rapporterar ständigt att Colombias militär ha vidtagit åtgärder för att straffa överträdelser av de mänskliga rättigheterna som sker inom de egna leden.
<P>
Colombiaplanen kommer att innebära en tilldelning på 1,3 miljarder US-dollar från Förenta staterna, som huvudsakligen kommer att användas i militärt syfte. Många människorättsorganisationer tror att planen kommer att försämra förhållandena för den fattiga glesbygdsbefolkningen och öka det politiska våldet. Den kommer oåterkalleligen att skada folket och miljön, och kommer inte att lösa narkotikaproblemet. Det skedde inget samråd med det colombianska folket i samband med Colombiaplanen, vilket är oacceptabelt.
<P>
Jag var i Colombia förra året tillsammans med icke-statliga organisationer och jag kan berätta för er att situationen verkligen är allvarlig. De colombianska soldaterna fortsätter att aktivt uppmuntra de halvmilitära grupper som är ansvariga för brotten mot de mänskliga rättigheterna och det är tydligt att Förenta staterna och Colombia har handlat mot folkets intressen. Jag anser att detta skulle varit en del av resolutionen. Den enda grupp som ville ta upp Colombiaplanen och hela situationen rörande de mänskliga rättigheterna i Colombia var vår egen grupp. Detta är verkligen olyckligt och en grov avsägelse av våra skyldigheter mot folk över hela världen.

<SPEAKER ID=145 LANGUAGE="ES" NAME="Marset Campos">
Herr talman! När president Pastrana talade inför parlamentet lovade han att arbeta för freden i sitt land men glömde att nämna frågor av tämligen allvarlig karaktär.
<P>
För det första att det yttersta ansvaret ligger hos regeringen som skyddar kränkningar av de mänskliga rättigheterna, tortyr, kidnappningar och mord som begåtts av paramilitära grupper tillsammans med armén.
<P>
För det andra att lösningen på så pass allvarliga problem som kokainodlingen och våldet endast kan komma från fredssamtalen med FARC (Fuerzas Armadas Revolucionarias de Colombia (Colombias militära revolutionära styrkor)) och ELN (Ejército de Liberación Nacional (nationella befrielsearmén)).
<P>
För det tredje att regeringen tillsammans med Förenta staterna höll på att upprätta Colombiaplanen för ett militärt ingripande i området bakom ryggen på det colombianska parlamentet, i skymundan för den europeiska uppfattningen och världens uppfattning.
<P>
Av den anledningen och med tanke på den fara för en vietnamisering av Latinamerika som Colombiaplanen innebär, är det nödvändigt att agera med hjälp av tre konkreta förslag.
<P>
För det första att all hjälp till Colombia från Europeiska unionen kommer att beviljas så snart fredsavtalet har undertecknats mellan regeringen, FARC och ELN.
<P>
För det andra att Europeiska unionen måste fördöma Colombiaplanen och kräva att en fredlig lösning på konflikten förhandlas fram för att undvika en militär upptrappning.
<P>
För det tredje bör Europeiska unionen kräva av president Pastrana att alla kränkningar av de mänskliga rättigheterna skall upphöra från de paramilitära gruppernas sida i hans land, och att det blir ett slut på de dystra världsrekorden med tusentals offer, en siffra som ökar varje år.
<P>
Därför tillåter jag mig dessutom att tillägga - något som redan har påpekats, men jag anser att det bör omvandlas i praktisk handling - att Europeiska unionen bör inrätta ett observatorium för mänskliga rättigheter i Latinamerika som kopplas till det Förenta nationerna redan har. För det finns så många länder, och då i synnerhet Colombia, som inte uppfyller garantin om respekten för demokratin och de mänskliga rättigheterna, att det är vårt ansvar att på lämpligt sätt hjälpa detta område som är viktigt både för oss och för världen.

<SPEAKER ID=146 LANGUAGE="EN" NAME="Doyle">
Herr talman! Låt mig säga direkt till kommissionär Nielson att jag skrev till er den 18 augusti och uttryckte min oro för fader Brendan Fordes liv och situation, dvs. den irländske präst vars liv för närvarande är i fara p.g.a. de komplicerade politiska omständigheter som råder i Colombia. Låt mig tillägga att en ung man som är född och uppvuxen i Irland, Tristan James Murray, vars mor kommer från samma del av landet som jag, Wexford, och hans colombianske kollega, Javier Nova, saknas sedan juli. De är båda miljöaktivister.
<P>
Vi är alla oroliga för att Colombiaplanen kan trappa upp konflikten och öka gerillans inflytande på platsen. Låt oss se till att biståndet från EU, och naturligtvis det amerikanska biståndet, används enligt dess syfte och inte för att öka antalet angrepp från milisen på de fredliga samhällena, som sker under förevändning att de skall driva ut gerillan.
<P>
Fader Forde stannar där han är, eftersom han försöker att skydda sin församling. Han har blivit hotad till livet; han har fått 20 dagar på sig att försvinna och Internationella Röda korset kommer att stödja allt vi säger om detta. Vi måste stärka den internationella profilen hos alla folk, inklusive de samhällen vars liv är hotade och vi litar på att ni kommer att göra allt ni kan för oss, kommissionär Nielson.

<SPEAKER ID=147 LANGUAGE="IT" NAME="Fava">
Herr talman, herr kommissionär, ärade ledamöter! Två minuter räcker knappt för att sammanställa och räkna upp de fruktansvärda siffror som kommer från Colombia i dag. Jag skall bara nämna några, från det senaste e-postmeddelandet från Amnesty International: 50 civila dödade av milistrupper förra månaden, 400 massakrer på civila under loppet av 1999, 3 500 offer för politiska brott, 1 000 bortrövanden, 250 000 civila colombianer som blivit hemlösa av politiska skäl. Till allt detta skall nu läggas en massaker i landsbygdssamhället La Unión, den tredje på tre år. Vi har en moralisk plikt att slå fast att denna massaker var helt förannonserad, att ingenting sker slumpmässigt i Colombia i dag.
<P>
Vad kan vi då göra? Skall vi vänta på nästa massaker i La Unión eller i en annan by så att vi kan avfatta ännu en sorgkantad resolution eller skall vi - som några ledamöter med rätta har föreslagit - göra vår röst hörd med kraft? Jag anser att detta parlament idag måste fatta mod och höja rösten, för att än en gång använda Amnesty Internationals ord: alla parterna i konflikten är ansvariga för brotten mot de mänskliga rättigheterna i Colombia, men en av dem - milisen - bär det största ansvaret. Milisgrupperna håller civilbefolkningen i ett dödligt grepp och håller på att krossa den.
<P>
Såsom har sagts framträdde president Pastrana i denna kammare och erbjöd sig tacknämligt att kämpa för att få alla parter att återuppta en dialog. Det här parlamentet står inför uppgiften att kräva att grundläggande regler och rättigheter återupprättas i staten Colombia, förutom att sprida information om vad som händer i Colombia i dag.
<P>
Milisgrupperna handlar i samklang med, som kumpaner med, armén som ofta - till exempel i detta fall - upprättar dödslistorna över de människor man skall slå till mot. Det har hittills inte gjorts några allvarliga försök att överlämna ledarna för denna milisarmé till rättvisan. Carlos Castaño, för att nämna en av dem, fortsätter att ostraffat låta sig intervjuas av de colombianska radiostationerna.
<P>
Vi slår därför fast vårt stöd för en fredlig lösning och utan att hyckla ber vi den colombianska regeringen att se över den tragiska roll milisen spelar. Slutligen uppmanar vi kommissionen och medlemsstaterna att sätta in alla politiska resurser på att värna säkerheten för de civila organisationer som ägnar sig åt skydd för de mänskliga rättigheterna.

<SPEAKER ID=148 LANGUAGE="ES" NAME="González Álvarez">
Herr talman! Det stämmer onekligen det som Manolo Medina sade att vi än en gång måste diskutera Colombia. Den här gången för att begära skydd av den irländske franciskanermunken Brendan Forde och hans kolleger. Det senaste mordet på en som försvarade de mänskliga rättigheterna i Colombia skedde i maj. Det utfördes på Ramiro Zapata. Det senaste ett och ett halvt året har 25 försvarare av de mänskliga rättigheterna mördats. De senaste åren har 3000 anhängare till Unión Patriótica dött.
<P>
Luis Guillermo Pérez, även han försvarare av de mänskliga rättigheterna, envisas med att det finns en plan, kallad planen om de hundra, för mord på upp till hundra försvarare av de mänskliga rättigheterna. Jag ser det som en katastrof för Colombia. Låt oss hoppas att denna försvarare av de mänskliga rättigheterna överdriver. Men om det han säger är sant, är det en katastrof för Colombia. Jag anser att Europeiska unionen bör fatta egna initiativ, ha en egen strategi fri från sådana militära äventyr som Förenta staternas äventyr tycks vara, för att göra tillvaron drägligare för colombianerna.

<SPEAKER ID=149 LANGUAGE="ES" NAME="Salafranca Sánchez-Neyra">
Herr talman! Nu måste parlamentet som har ett ofrånkomligt och oundgängligt ansvar för de mänskliga rättigheterna i Colombia och på hela planeten, ge uttryck för sin oro för situationen i landet och rent konkret de hot som riktats mot den irländske munken Brendan Forde och hans församling, hot som vi starkt fördömer.
<P>
Europeiska unionen, herr talman, bör enligt min uppfattning göra mer än att bara uttala sin oro, kräva medborgarnas säkerhet och upprepa sitt stöd till de försök till fredsförhandlingar som president Pastrana har inlett med de paramilitära grupperna. Det är dags att övergå från ord till handling så att vi inte fastnar i yttringar som enbart är av retoriskt slag.
<P>
Jag vill påminna om att president Pastrana är den första statschefen från en utländsk stat som under den nuvarande mandatperioden velat träda fram inför Europaparlamentet. Nu behöver han ett specifikt och solidariskt svar från Europeiska unionen om de tre fronter som han öppnat: förhandlingsprocessen om den väpnade konflikten, kampen mot narkotikan, som vi måste tackla utifrån ett delat ansvar, och ett institutionellt stärkande, med en särskild uppmaning till försvaret av de mänskliga rättigheterna.
<P>
Jag kan påminna om vad president Pastrana sade här i kammaren: "Jag tror inte att en acceptabel demokratisk framtid är möjlig utan en utveckling av de grundläggande rättigheterna. Jag vet att allvarliga kränkningar av dessa rättigheter har skett under den långvariga interna colombianska konflikten, och så får det inte fortsätta. Mitt åtagande beträffande försvaret av de mänskliga rättigheterna är totalt".
<P>
En annan sak, herr talman, är de realiteter som för närvarande ödelägger landet. Därför, herr talman, anser jag att det är viktigt att kommissionen talar om vilka åtgärder de förfogar över för att erbjuda gemenskapens lösning på problemet, för i det preliminära budgetförslaget till år 2001 finns det inga hänvisningar till det svar som González Álvarez för en stund sedan nämnde: ett genuint och eget svar från Europeiska unionens sida. Vilka planer har kommissionen på en solidarisk lösning på den konflikt som ödelägger landet?
<P>
Brittiska soldater tagna som gisslan i Sierra Leone

<SPEAKER ID=150 LANGUAGE="ES" NAME="Ferrer, Concepció">
Herr talman! Tyvärr har kidnappningar i Sierra Leone åter blivit nyhetsstoff. Den här gången rör det sig om kidnappningen av elva brittiska soldater av milisen i West Side Boys. Därtill kommer attackerna som denna grupp av rebeller gjort sig skyldig till för att utvidga området för sitt inflytande, något som har kostat tre medlemmar i de regeringsvänliga styrkorna livet.
<P>
Detta är aktioner som Europeiska folkpartiets grupp och Europademokrater kraftigt fördömer och som även Europaparlamentet bör fördöma, samtidigt som det bör kräva det omedelbara villkorslösa frigivandet av de soldater som fortfarande är gisslan och uttala sitt stöd till regeringen i Sierra Leone, liksom till UNAMSIL:s styrkor och den brittiska armén som arbetar för att stärka freden i landet. En fred som fortfarande är en bristvara, något som kidnappningen är ett bevis på. Därtill kommer att vi inte får nöja oss med fördömande ord utan även måste börja agera och kräva att Loméavtalet uppfylls och att alla milisgrupper fråntas sina vapen.
<P>
Så länge fattigdomen fortsätter att härska i Sierra Leone, så länge man inte en gång för alla sätter stopp för diamantsmugglingen och upphör med vapenhandeln, kommer inte freden att vara möjlig i detta hemsökta land.
<P>
Därför krävs det att Europeiska unionen ställer alla sina resurser till förfogande, inte bara för att bidra till att stärka fredsprocessen utan framför allt även för att möjliggöra fastställandet av sådana livsvillkor som gör att freden blir oåterkallelig. Därför är en generös och samordnad politik som medverkar till utvecklingen nödvändig, i synnerhet på utbildningsområdet. Därav de budgetinsatser som krävs för en sådan politik. En politik som bidrar till att missförhållanden som fattigdom upphör. Men det krävs i synnerhet ett bestämt agerande från Europeiska unionens sida, från medlemsstaterna och hela det internationella samfundet för att en gång för alla sätta stopp för diamantsmugglingen i området. För så länge ett lands naturrikedomar endast gynnar krigsherrarna, det vill säga så länge diamanterna tillåter paramilitärerna att förfoga över tillräckligt mycket kapital för att förse sig med vapen och upprätthålla sin verksamhet, kommer inte freden att vara annat än en ouppnåelig dröm. Och utan fred är utvecklingen en utopi.

<SPEAKER ID=151 LANGUAGE="NL" NAME="Maes">
Herr talman, herr kommissionär! Den som låter sig överspolas av den här floden av elände vid varje sammanträdesperiod i Strasbourg, undrar antagligen vad vi verkligen kan göra. I Sierra Leone tas inte bara FN-soldater, brittiska soldater, som gisslan, där hålls sedan flera år en hel befolkning som gisslan och vi har hjälpt till med det, även om det bara är genom diamanthandeln.
<P>
Den 5 juli införde säkerhetsrådet ett embargo mot diamanten från Sierra Leone. Nu borde vi göra allt för att förverkliga det här embargot, från EU:s sida göra allt som behövs för att få slut på all handel med blodsdiamanter. I det avseendet tror jag inte att det räcker med att hindra handeln med diamanter från Sierra Leone.
<P>
Vårt stöd till regeringen måste fortsätta, men jag anser att vårt stöd till krigsdomstolen också är absolut nödvändigt. Vi måste sätta stopp för straffriheten för personer som med vapen i hand berövar sina medmänniskor deras liv.

<SPEAKER ID=152 LANGUAGE="FR" NAME="Bordes">
Herr talman, jag ömmar naturligtvis för de elva brittiska soldater som kidnappats i Sierra Leone av en av de väpnade trupper som drar fram i landet. De är också offer för en politik vars främsta offer är befolkningen i Sierra Leone. Men denna politik beror i första hand på deras egen regering och den brittiska regeringen, som stöds av samtliga västerländska stormakter, i synnerhet Frankrike, samt FN.
<P>
Det är upprörande att det i resolutionen inte sägs ett ord om Storbritanniens förflutna och dess nuvarande roll i landet. Den f.d. kolonialmakten har efter att ha plundrat och exploaterat detta område i världen genom ett valfusk påtvingat landet en regering som framför allt företräder sina egna intressen. Storbritanniens manövrer är en av de avgörande faktorerna för ett barbariskt inbördeskrig i vilket landet deltar direkt genom sin diplomatkår och trycket från dess flotta och indirekt via trupper från dess f.d. afrikanska kolonier vars beteende ute på fältet är lika ohyggligt som de väpnade styrkornas beteende. Dessa väpnade styrkor, bland annat RUF, företräder säkert inte befolkningens intressen i Sierra Leone, vare sig genom metoder eller på grund av syftena. Men deras ansvar i landets olyckor når, även om det är stort, inte den höga grad av cynism som brittiska ministrar och höga ämbetsmän har visat prov på.
<P>
Sammanfattningsvis kommer vi att rösta emot resolutionen som skyler en kolonialpolitik som med nöd och näppe uppdaterats.

<SPEAKER ID=153 NAME="Van Orden">
Herr talman! Jag vill protestera mot de initiativ som den spanska vänstern tog tidigare för att göra politiska vinster av Gibraltar genom att utnyttja tragedin med Kursk. HMS Tireless är i säkra händer på brittiskt territorium och reparationerna kommer att utföras så att fartyget uppfyller de allra högsta säkerhetsnormerna.
<P>
Vad gäller Sierra Leone vill jag vidare protestera mot föregående talares uttalande, men det finns en mer omfattande fråga som jag skulle vilja ta upp rörande den brittiska regeringens roll. Vi varnade den brittiska labourregeringen för flera månader sedan för riskerna med ett förutsättningslöst användande av brittiska trupper i Sierra Leone. Våra trupper skulle ha fått ett klart och tydligt tidsbegränsat uppdrag med en realistisk strategi för tillbakadragande från början. Den nuvarande oacceptabla situationen är en tydlig konsekvens av en smygande utvidgning av uppdragets längd och politisk obeslutsamhet som man kan dra lärdom av för framtida bruk.

<SPEAKER ID=154 LANGUAGE="ES" NAME="Martínez Martínez">
Herr talman! Situationen i Sierra Leone har vid flera tillfällen blivit föremål för våra brådskande debatter, och vi har alltid behandlat frågan genom att uppmuntra fredssamtal, nationell försoning, stöd till den tvångsförflyttade befolkningen och genom att kräva internationell straffrätt som är kapabel att döma de ansvariga för det folkmord som har begåtts och begås i landet.
<P>
Nu har vi inte en fråga framför oss som endast är av politisk karaktär utan en brottslig handling som faller inom varje form av strafflagstiftning. Det handlar om en kidnappning utförd av brottslingar som inte har någon politisk anknytning, varken till medlemmar i den förra militärjuntan eller till någon av de grupper som undertecknade fredsavtalet i juli 1999. Deras enda krav är frigivningen av en grupp fångar och en översyn av fredsavtalet som avser att skapa ordning i ett styckat land. Gisslanoffren spelar emellertid en viktig politisk roll.
<P>
Den internationella närvaron i Sierra Leone är ett bra exempel på det internationella samfundets ihärdighet i strävan efter en global fred. Eftersom vi tar det ansvaret stöder vi att Europaparlamentet vänder sig till regeringen i Sierra Leone och uppmanar till en villkorslös och omedelbar frigivning av de kidnappade brittiska soldaterna.
<P>
Turkiska bombningar i norra Irak

<SPEAKER ID=155 LANGUAGE="EN" NAME="Duff">
Herr talman! Detta är en verkligt olycklig fråga. Europeiska unionens kanske viktigaste grundprincip handlar om fred, och de som har för avsikt att bli medlemmar i unionen måste försöka sköta sina inrikes- och utrikesfrågor på ett så fredligt sätt som möjligt.
<P>
Turkiet, vilket vi har förståelse för, har problem med en oerhört känslig gräns och det är särskilt svårt för landet att upprätta erforderlig stabilitet och fredliga omständigheter som krävs i samband med dess integration i Europeiska unionen. Som en del av Turkiets föranslutningsfas i samband med dess ansökan om medlemskap, bör vi försöka upprätta ett funktionellt forum där militära, såväl som civila och ekonomiska frågor kan diskuteras. Turkiets medlemskap i Nato innebär ett särskilt ansvar för många av våra medlemsstater i detta avseende. Utvecklingen av en gemensam europeisk säkerhets- och försvarspolitik bör ses som en förevändning och också en bro för oss att nå gemensamma ståndpunkter för att bekämpa terrorism, samtidigt som vi respekterar de grundläggande rättigheterna.
<P>
Om vi lyckas skapa ett dylikt praktiskt forum, bör vi kunna förvänta oss att detta slag av tråkiga, allvarliga incidenter skall tillhöra förgången tid.

<SPEAKER ID=156 LANGUAGE="NL" NAME="Maes">
Herr talman! Turkiet är ett Nato-land. Turkiet ansöker om anslutning till Europeiska unionen. Turkiet har undertecknat diverse internationella avtal, bland annat avseende skyddet av de mänskliga rättigheterna, förbud mot tortyr, o.s.v. Ändå fortsätter Turkiet att fälla bomber, utanför sin landsgräns, i norra Irak, över de kurder som befinner sig där. Herr kommissionär! Jag tror att vi måste tala klarspråk. Utan en tydlig politisk och fredlig lösning på kurdfrågan kommer det aldrig att gå bra och det måste Turkiet acceptera. Jag tror att en stabilisering, och vi hoppas åtminstone att freden i Mellanöstern kommer ett steg närmare varje dag, att en stabilisering av det här området aldrig kommer att äga rum om det inte kommer en lösning för kurdfrågan. Naturligtvis vill vi visa vårt deltagande med de familjer som återigen drabbats av bombningarna, senast nu igen i augusti och vi uppmanar till den största respekt för de internationella gränserna. Om den respekten inte kan uppbådas så fortsätter det att vara en ständig källa till nytt elände. Krig kommer aldrig att bringa fred.

<SPEAKER ID=157 LANGUAGE="DE" NAME="Uca">
Herr talman! "Vilken skuld bär mitt barn?" Denna fråga ställer modern till ett offer för bombningarna i en TV-intervju. Varför måste alltid barn, kvinnor och värnlösa civila falla offer för militära aktioner? Vid den turkiska militärens bombningar av kurdiska byar i Kendakor den 15 augusti dödades mer än 32 människor och 40 skadades. Detta är ett blodbad och ett brott mot mänskligheten. Det är ett tecken på den turkiska regeringens inställning till fred och till kurderna i en tid då dessa har sträckt ut handen för freden.
<P>
Som en talesman för det turkiska utrikesministeriet bekräftar, genomför Turkiet då och då operationer mot PKK som för tredje gången har deklarerat ensidigt vapenstillestånd. Jag undrar varför det levereras vapen till Turkiet och byggs ammunitionsfabriker just nu under närmandeprocessen till EU. Varför förbjöds människorättsorganisationer och världsfredsdagen den 1 september? Är det verkligen så att man kan påskynda demokratiseringsprocessen med vapen och ammunition? Nej!
<P>
En fredlig lösning på kurdfrågan och respekten för de mänskliga rättigheterna är den bästa vägen till fred. Skall mödrarna alltid behöva lida? Kan vi inte bidra till att det planteras en blomstergård av broderlighet och fred mellan den kurdiska och den turkiska befolkningen? Jag välkomnar Meda-programmet där det heter att varje form av statlig, rättslig, politisk, kulturell och social diskriminering av den kurdiska befolkningen från den turkiska regeringens sida skall stoppas. Beviljandet av ekonomiska EU-medel till Turkiet bör knytas till lösningen på kurdfrågan och användas till att övervinna den ekonomiska och sociala underutvecklingen i den kurdiska regionen.
<P>
Detta århundrade får dylika bombningar mot civilbefolkningen inte längre tillåtas! Jag fördömer denna omänsklighet och uppmanar till att detta brott skall klaras upp och att de skyldiga skall dömas. Jag uppmanar rådet och medlemsstaterna att konsekvent fördöma bombningarna av kurdiska byar och att även agera mot den turkiska regeringen med målet att omgående ta upp förhandlingar om en politisk lösning med de demokratiska företrädarna för kurderna. Detta är den snabbaste vägen in i EU!

<SPEAKER ID=158 LANGUAGE="FR" NAME="Morillon">
Herr talman, detta blir mitt tredje anförande i kammaren under denna plenarsammanträdesperiod om olika frågor som rör Turkiet och dess förbindelser med Europeiska unionen.
<P>
Det har gett mig tillfälle att uttala mig om ett antal frågor som kommer att återupptas i det betänkande som kammaren har bett mig avfatta om Turkiets utvidgning och dess anslutning till Europeiska unionen. Jag kommer inte att ta upp det igen, men jag skulle här vilja framföra min åsikt. Om det skulle visa sig att den turkiska armén skulle upprepa initiativet att bomba Kendakor från den 15 augusti, skulle vi bara kunna uppmuntra den turkiska regeringen att gradvis minska den roll som landets väpnade styrkor fortsätter att spela under förevändning av kamp mot terrorismen på områden som skulle kunna allvarligt skada trovärdigheten i Turkiets vilja att ansluta sig till Europeiska unionen.
<P>
Kampen mot terrorism verkar på väg att segra och jag tror uppriktigt sagt att det är rätt ögonblick för att fatta den typen av beslut. Eftersom han är den som har styrkan kan och får inte militären, utom i exceptionella tider, vara den som bestämmer hur den skall användas. Dessa fyrtio år av militär karriär har räckt för att övertyga mig om att "Cedant arma togae", vapnen bör ge efter för togan.

<SPEAKER ID=159 LANGUAGE="FR" NAME="Poos">
Herr talman, det gemensamma resolutionsförslaget om de turkiska bombningarna i norra Irak läggs fram av fem politiska grupper i Europaparlamentet. Det är bevis för det intresse som parlamentet ägnar åt att internationell rätt och mänskliga rättigheter iakttas i denna del av världen samt dess yttersta vaksamhet när ett kandidatland till unionen, i detta fall Turkiet, är berört.
<P>
Vi kan nämligen inte tolerera att norra Irak, som är ett område med begränsad suveränitet i kraft av internationella beslut, inte också blir ett rättslöst område och ett område där allt är tillåtet och där dessutom närvaro av observatörer är förbjudet. Den legitima kampen mot terrorismen rättfärdigar inte kollektiva bestraffningar vars offer är de kurdiska befolkningarna i hela byar. Denna typ av oproportionerliga repressalier borde för alla tider bannlysas från civiliserade länders militära arsenal.

<SPEAKER ID=160 LANGUAGE="ES" NAME="González Álvarez">
Herr talman! Det är som min kollega Uca sade oacceptabelt att ett land som eftersträvar medlemskap i Europeiska unionen bombarderar en oskyddad befolkning, dödar mer än 30 civila och orsakar mer än 40 sårade.
<P>
Vi anser att det minsta man kan begära av ett land under omständigheter som dessa är att den internationella rätten respekteras. Givetvis måste vi även fördöma hyckleriet från vissa medlemsstaters sida som bryter mot uppförandekodex för export av vapen till länder, som kan använda dessa som Turkiet i det här konkreta fallet, och exporterar vapen till landet. Vi anser att det är hyckleri att fördöma handlingarna och sedan skicka vapen så att dessa kan upprepas.
<P>
Vi anser också att Europeiska unionen måste bevaka att alla kandidatländer i första hand respekterar de mänskliga rättigheterna. I annat fall är det inte godtagbart att de försöker bli medlemmar i unionen.

<SPEAKER ID=161 LANGUAGE="EN" NAME="Nielson">
. (EN) För det första, rörande flyktingarna i Nepal, så delar kommissionen fullständigt ledamotens oro över flyktingarnas situation i lägren i östra Nepal och i likhet med dem vill vi se en snabb och slutgiltig lösning.
<P>
Det behövs ny kraft och politisk vilja från båda sidor för att hitta en lämplig lösning. Man bör framför allt komma överens om arrangemang för de som frivilligt vill resa tillbaka till Bhutan. Det går inte att hitta några tekniska lösningar om inte förhandlarna är fast beslutna att komma överens.
<P>
Kommissionen uttrycker sin erkänsla för de resultat som uppnåtts av Ogata, chefen för UNHCR, t.ex. när hon besökte Bhutan och Nepal i maj, och för båda sidors vilja att snart hitta en hållbar lösning. Jag har också talat med regeringsföreträdare för båda partierna. De verkar också fast beslutna att hitta en lösning.
<P>
Ogatas besök och Europaparlamentets delegations besök i april i år, har varit avgörande för att nå verklig framgång. Kommissionen beklagar emellertid att verifieringsmetoden i lägren ännu inte godkänts trots förväntningarna under den senaste tiden om en överenskommelse i detta sammanhang.
<P>
Vid sina regelbundna kontakter med de nepalesiska och bhutanesiska myndigheterna, har kommissionen alltid betonat att man snabbt måste ta itu med detta problem. EG är en större givare av humanitärt bistånd till flyktingarna och till dags dato har man skänkt mer än 11 miljoner euro. Kommissionen har tagit alla tillfällen i akt för att uppmana båda sidor till att åstadkomma faktiska resultat. Kommissionen har vid upprepade tillfällen uttryckt sin vilja att tillhandahålla nödvändiga resurser för underlättande av flyktingarnas återintegration och bosättning, när väl faktiska framsteg har gjorts. En rad medlemsstater i EU har uttryckt samma vilja.
<P>
Under det innevarande budgetåret kommer kommissionen att ge 1,5 miljoner euro i bistånd till lägren genom UNHCR. Risken att medlen kan ta slut bör undvikas. Detta är fullständigt hanterbart, givet de aktuella beloppen. Det är vår skyldighet att förhindra att detta sker.
<P>
Kommissionen ser fram emot att få utvärdera resultaten av de kommande diskussionerna mellan Nepals premiärminister, Koirala, och ordföranden för Bhutans ministerråd, Zimba, som skall äga rum i FN:s generalförsamling den 11 september.
<P>
Om vi går vidare till aktuella händelser i Burma, så beklagade kommissionen den 18 maj i denna kammare de fortsatta överträdelserna av de mänskliga rättigheterna av den burmesiska militärmaskinen. Vi hänvisade vid detta tillfälle till avrättningar utan rättegång, användandet av tvångsarbetskraft, fördrivningen av lokalbefolkning, förtrycket av den politiska oppositionen och förhindrandet av fullständigt fungerande och legitima politiska partier.
<P>
Vi fördömde också begränsningarna i rörelsefriheten för Aung San Suu Kyi och andra medlemmar av Nationalförbundet för demokrati och den rutinmässiga förekomsten av godtyckliga arresteringar.
<P>
På samma gång uttryckte kommissionen sitt stöd för EU:s gemensamma ståndpunkt om Burma och för rådets (allmänna frågor) beslut i april 2000 att stärka denna gemensamma ståndpunkt. Vi använder alla tillgängliga tillfällen för att påverka våra asiatiska partner att uppmana statens freds- och utvecklingsråd att föra en konstruktiv dialog med de demokratiskt valda företrädarna och de etniska minoriteterna. Målet måste vara att komma fram till en ömsesidigt godtagbar lösning på den nuvarande situationen, som skall återupprätta respekten för de mänskliga rättigheternas internationella normer i Burma.
<P>
Åtskilliga talare i eftermiddag har nämnt turism. EU har redan tydligt uttryckt sitt stöd till Aung San Suu Kyis uppmaning till folk från alla civiliserade länder att inte semestra i Burma. Vi uppmuntrar våra medborgare att hörsamma hennes vädjan.
<P>
Den senaste utvecklingen i Rangoon ger utmärkt stöd - om detta skulle behövas - för legitimiteten hos vårt fördömande av den militära regimens oacceptabla handlande. Det oförsvarliga gripandet och det efterföljande kvarhållandet av Aung San Suu Kyi och framträdande medlemmar av hennes parti, tillsammans med lokala ungdomsledare i lördags, kan inte på något sätt rättfärdigas med tal om att de behöver "skydd". Inte heller kan en sådan behandling rättfärdigas genom ogrundade påståenden om en konspiration. Detta var helt enkelt ett exempel på ett skurkaktigt beteende av en förvaltning som råkat i panik. Kommissionen instämmer därför i uppmaningarna från hela världen för ett omedelbart avslutande av husarresten för Aung San Suu Kyi och hennes kolleger, det omedelbara återupprättandet av normala kanaler för diplomatisk tillgång till ledarskapet för Nationella förbundet för demokrati, det omedelbara frisläppandet av de lokala ungdomsledarna som för närvarande hålls arresterade utan rättegång, och ett omedelbart slut på den illegala övervakningen av privata telefonsamtal som riktas mot demokratiskt valda politiska företrädare i Burma.
<P>
Vad gäller situationen för de mänskliga rättigheterna i Colombia, så har vår uppmärksamhet riktats vid ett flertal tillfällen till morden av oskyldiga civila i Colombia. Straffrihet för förövarna av sådana illdåd har nästan blivit satt i system. Vi har också sett en dramatisk ökning av antalet mordhot mot folk som ger hjälp på plats till mer sårbara grupper. Vi har t.ex. informerats om att allvarliga hot har gjorts mot den irländske prästen Brendan Forde, som arbetar i en av de mest våldsdrabbade regionerna. Kommissionen beklagar djupt och fördömer denna situation och uppmanar alla parter i konflikten att respektera lagstiftningen och de principer som behandlar de mänskliga rättigheterna.
<P>
Kommissionen stöder också de fredsinitiativ som tagits av president Pastrana. Kommissionen kommer att göra allt som står i dess makt för att stödja en hållbar fred i landet. Vad gäller det som sagts under debatten denna eftermiddag, anser jag inte att fler vapen är en genväg till en lösning för Colombia, utan att detta bara skulle förvärra problemen.
<P>
Kommissionen delar fullständigt parlamentets oro över den nyligen skedda kidnappningen av elva brittiska soldater i Sierra Leone. Vi hoppas att de pågående initiativen för att säkerställa frisläppandet av de återstående sex soldaterna blir framgångsrika. Vi vill uttrycka vår solidaritet med soldaterna och deras familjer. Kommissionen är oroad över att incidenter som denna och bortförandet av FN-personal kan hindra försöken att få fredsprocessen på rätt spår. Vi skulle välkomna alla beslut från Förenta nationernas säkerhetsråd att förstärka FN-styrkan i Sierra Leone.
<P>
Säkerhetsrådets resolution av den 5 juli i år genom vilken man förbjuder den illegala diamanthandeln med Sierra Leone, har nu införlivats i gemenskapslagstiftningen. Detta förbud, såväl som förbudet mot vapenförsäljning till andra grupper som varit i kraft sedan 1997, måste tillämpas utan undantag. Kommissionen uppmanar alla berörda parter - och det omfattar naturligtvis också den europeiska diamantbranschen - att stödja FN:s sanktionskommittéer, så att detta mål kan uppnås.
<P>
Kommissionen stöder alltjämt regeringens försök att få fred i landet och genomföra program för ekonomisk återhämtning. I och med medlen från Europeiska utvecklingsfonden ges stöd till demobilisering och återintegrering av f.d. soldater inom ramen för ett bredare återuppbyggnads- och rehabiliteringsprogram. Den ekonomiska återhämtningen stöds genom en budgetstödprogram på 8,2 miljoner euro och ett tekniskt biståndsprogram till stöd för en förbättrad förvaltning av offentliga medel. Inom de närmaste veckorna kommer kommissionen att försöka få godkännande av ett rehabiliterings- och återintegrationsprogram på 30 miljoner euro, ett stödprogram inom hälso- och sjukvårdssektorn på 28 miljoner euro, ett program för budgetstöd efter konflikternas upphörande på 34,75 miljoner euro och ett stödprogram till finansministeriet på 4,5 miljoner euro.
<P>
Vad gäller humanitärt bistånd fortsätter kommissionen genom ECHO att finansiera program till stöd för fördrivna personer och flyktingar genom internationella icke-statliga organisationer och Förenta nationerna. Sedan början av 1999 har ECHO tillhandahållit ca 26 miljoner euro i biståndsmedel, omfattande mediciner, terapeutiskt foder, vatten och hygien och psykosocialt stöd till barn som påverkats av krig. Detta är särskilt viktigt med tanke på den ohyggliga situationen för barnsoldaterna och barn i allmänhet i Sierra Leone. Denna finansiering har dessutom omfattat stöd till personer som fått lemmar amputerade och flyktingar och fördrivna personer inom landet.
<P>
Vad gäller norra Irak, så delar kommissionen den oro som uttryckts i olika resolutionsförslag om det turkiska flygvapnets senaste operationer och de civila offren till följd av dessa. Kommissionen har noterat att den turkiske utrikesministern håller på att undersöka incidenten och om ett eventuellt skadestånd kan betalas ut. Den oro som blir följden av varje turkiskt överträdande av irakiskt luftrum undergräver de ansträngningar som gjorts för att stabilisera området, och orsakar ett onödigt lidande för den kurdiska befolkningen. De har lidit nog. Det som krävs för en återgång till ett normalt liv i området är stabilitet, fred och stöd till ekonomisk utveckling. Under de senaste åren har unionen upprepade gånger betonat behovet av att respektera Iraks integritet och dess gräns mot Turkiet. De senaste gränsöverträdelserna löser alltså inte problemen i Turkiet eller någon annanstans. Vi menar att den enda framkomliga vägen till en hållbar stabilitet i området är fredliga samtal mellan parterna. Jag har noga lagt på minnet vad kammarens ledamöter har sagt i eftermiddag om sina förväntningar i samband med Turkiet, inte minst rörande dess framtida plats i det europeiska samarbetet, och jag delar verkligen deras åsikter.

<SPEAKER ID=162 LANGUAGE="ES" NAME="Salafranca Sánchez-Neyra">
Herr talman! Vi ställde en fråga till kommissionären angående situationen i Colombia och denne svarade att kommissionen stöder president Pastranas fredssträvan. Jag frågade om kommissionen kommer att komplettera det retoriska stödet med någon form av stöd som inte bara består av ord. Jag förstår att det inte är rätt tillfälle att diskutera detta nu, men jag skulle vilja att kommissionen gav oss ett svar, även om det är skriftligt.

<SPEAKER ID=163 LANGUAGE="EN" NAME="Nielson">
. (EN) Jag förtydligar gärna vad jag har sagt genom mer ingående skriftliga kommentarer. Min omedelbara reaktion är att vi måste vara försiktiga, för att uttrycka det klart och tydligt, så att vi inte fastnar i en roll där vi bara tillhandahåller medel till verksamhet som vi kanske inte stöder till 100 procent. Vi måste också se till att vara tillräckligt fokuserade på fattigdom och göra något som verkligen gynnar de mest eftersatta grupperna. Så vad vi gör nu och vad vi kommer att göra i framtiden, finansiellt sett, i Colombia, måste mycket noga bedömas mot denna bakgrund.

<SPEAKER ID=164 NAME="Talmannen">
Tack, herr kommissionär.
<P>
Den gemensamma diskussionen är avslutad.
<P>
Omröstningen kommer att äga rum kl. 17.30.

<CHAPTER ID=8>
Kärnkraftsverket i Temelin
<SPEAKER ID=165 NAME="Talmannen">
Nästa punkt på föredragningslistan är en gemensam debatt om följande resolutionsförslag:
<P>
B5-0708/2000 av McNally med flera för Europeiska socialdemokratiska partiets grupp om kärnkraftverket i Temelin.
<P>
B5-0723/2000 av Flemming och Chichester för Europeiska folkpartiets grupp (kristdemokrater) och Europademokrater om reaktorn i Temelin.
<P>
B5-0732/2000 av Echerer med flera för gruppen De gröna/Europeiska fria alliansen om kärnkraftverket i Temelin.
<P>
B5-0745/2000 av Papayannakis och Sjöstedt för gruppen Europeiska enade vänstern/Nordisk grön vänster om kärnkraftverket i Temelin.

<SPEAKER ID=166 LANGUAGE="EN" NAME="Adam">
Herr talman! Jag träder in som ersättare för McNally, som var tvungen att resa tillbaka till Förenade kungariket i eftermiddags. Europeiska unionen med stöd från detta parlament har redan gjort mycket för att höja den tekniska och operativa säkerheten hos kärnreaktorer av sovjettyp och för att inrätta oberoende myndigheter. Såvitt jag har förstått har det som görs i Temelin redan gjorts i Finland, och att det är liknande uppgraderingsarbete på gång i Kozloduy i Bulgarien med stöd av ett lån från Euratom.
<P>
Jag skulle vilja att kommissionen om möjligt bekräftade att arbetet i Temelin följer rekommendationerna i samband med tolv inspektioner utförda av Internationella atomenergiorganet och att man kommer att skapa säkerhetsstandarder som motsvarar dem som tillämpas i våra medlemsstater. Det är denna garanti, eller trygghet, som allmänheten i Europeiska unionen kräver. Vi har fått många meddelanden från de tjeckiska myndigheterna i veckan. De hävdar att de flesta åtgärder som vi begär i denna resolution, redan genomförts och att återstoden faktiskt håller på att åtgärdas. Kan kommissionen bekräfta detta i eftermiddag? Om inte, kan man så snart som möjligt meddela sina åsikter i denna fråga till Europaparlamentets utskott för industrifrågor, utrikeshandel, forskning och energi?

<SPEAKER ID=167 LANGUAGE="DE" NAME="Flemming">
Herr talman! Många stater inom Europeiska unionen har mycket vänskapliga relationer, ja släktskapsförhållanden med Tjeckiska republiken. Men jag antar också att man just i en god familj kan säga varandra saker som inte passar en. Kärnkraftverken i Europeiska unionen förfogar över den högsta säkerhetsstandarden i världen, och ett land som är villigt att gå med och som vill ta ett nytt kärnkraftverk i drift måste självfallet följa dessa standarder!
<P>
Det är att bedömningen av säkerhetsstandarden i Temelin är den tjeckiska kärnkraftsinspektionens ansvar. Men det stämmer även att kommissionen har satt tillämpningen av gemenskapens rättsföreskrifter på området miljögranskning som första prioritet i partnerskapet för anslutning med Tjeckiska republiken, också vad gäller Temelin. Trots detta har Tjeckiska republiken, som 1993 visserligen undertecknade överenskommelsen om miljögranskning inom en gränsöverskridande ram, den så kallade Espoo-överenskommelsen, ännu i dag inte ratificerat detta. Nu skall, forcerat och förhastat, provdriften i Temelin plötsligt tas upp om några få dagar, utan att grannarna Tyskland och Österrike har fått begärd information och utan att den djupt oroade befolkningen i grannstaterna har haft tillfälle att ta ställning och komma med invändningar till de tjeckiska myndigheterna. Sådant är nämligen innehållet i Espoo-konventionen. Detta är rådande EG-rätt!
<P>
Jag ber den tjeckiska regeringen, ja, jag bönfaller dem att ta befolkningens rädsla i grannstaterna men även i det egna landet på allvar. Reaktorerna i Temelin är nu en gång för alla, det kan inte ens Westinghouse ändra på, sovjetiska konstruktioner av typen VVER1000. Tänk då bara på Tjernobyl.
<P>
Jag vädjar ännu en gång till den tjeckiska regeringen: Agera redan nu på frivillig väg så som ni skulle tvingas agera om ni redan i dag vore medlem av Europeiska unionen, medlem i vår stora europeiska familj!

<SPEAKER ID=168 LANGUAGE="DE" NAME="Echerer">
Herr talman! Först vill jag tacka för det konstruktiva, sakliga samarbete kollegerna emellan som ledde fram till detta gemensamma resolutionsförslag.
<P>
Vid 13 projektändringsförlopp helt enkelt försummades miljögranskningen. Som kollegan Flemming nämnde: Espoo-konventionen skrevs under för länge sedan. I början av året skulle denna ha ratificerats och även införlivats av parlamentet i Tjeckien - detta har skjutits upp på obestämd tid utan någon som helst form av motivering.
<P>
De ständiga betänkligheter rörande säkerheten som förs fram i offentligheten, i pressen och även i det privata tas trots detta inte på riktigt allvar. På det senaste bilaterala mötet mellan tjeckiska, österrikiska och tyska experter den 2 och 5 september i år kunde det på nytt konstateras att Temelin inte svarar upp mot de tyska säkerhetsstandarderna och att det därmed inte vore möjligt att godkänna i Tyskland.
<P>
En fjärde punkt: strömmen från Temelin är inte avsedd för eget behov; det är exportström, dessutom till dumpingpris.
<P>
För det femte: De europeiska medborgarnas säkerhet liksom ansvaret gentemot medborgarna i Europa borde faktiskt vara en tillräcklig grund för att börja agera.
<P>
Kommissionen säger att vi inte har några rättsliga möjligheter i detta fall. Nå, detta har kommissionen vetat länge. Hade kommissionen förväntat sig att någon skulle dyka upp och trolla fram en rättslig åtgärd ur hatten? Nej! Jag förväntar mig att - som ni alla vet - den gröna ståndpunkten heter: säkerhet och kärnkraftverk är två begrepp som inte är förenliga. Vi har nu en gång i vårt Europa en verklighet med östkärnkraftverk och med västkärnkraftverk. Och här finns en dubbelmoral som måste få ett slut. Med rättsliga åtgärder allena, ärade kommission, kan man inte lösa allt och inte alla problem.
<P>
Därför förväntar jag mig av kommissionen och av rådet att de lägger en lika stark gemensam politisk vilja i dagen som Europaparlamentet gör i detta resolutionsförslag.
<P>
Tillåt mig även att peka på ett ändringsförslag från tekniska gruppen av oberoende ledamöter som varken innehåller några meningsfulla eller alls nya krav förutom ett förtäckt ultimatum. Denna politik kan jag inte godkänna! Flera års misslyckanden eller det politiska ointresse som ligger i att populistiskt blåsa upp problemet genom att hota med veto kan inte leda till målet och skapar ingen konstruktiv bas för förhandlingarna!
<P>
De europeiska medborgarnas säkerhet och därmed förtroende för gemenskapen borde vara högsta prioritet för oss alla. För den europeiska befolkningen, men framför allt för den tjeckiska allmänheten är vårt resolutionsförslag av största betydelse. Jag hoppas att vi inte skall göra dem besvikna!

<SPEAKER ID=169 LANGUAGE="EN" NAME="Chichester">
Herr talman! Denna punkt skulle inte ens diskuteras under brådskande frågor. Jag beklagar Gruppen De grönas cyniska utnyttjande och förvrängning av situationen. Inblandning i ett ansökarlands inhemska frågor tillsammans med den politiska utpressningen att hota att lägga in ett veto mot anslutningen till EU är fullständigt oacceptabelt. Jag beklagar att folk i Österrike låtit sig styras av sina känslor och inte av rationella vetenskapliga argument. Tjeckerna visar alla tecken på att de beter sig ansvarsfullt och korrekt enligt internationellt accepterade standarder, och vi bör låta dem vara ifred och genomföra detta. Trots att jag undertecknade det gemensamma förslaget enligt instruktioner från min politiska grupp, har jag för avsikt att rösta mot denna resolution.

<SPEAKER ID=170 LANGUAGE="DE" NAME="Scheele">
Herr ordförande! Som talare nummer tre från Österrike befarade jag att det inte skulle återstå något för mig att tillägga. Efter Chichesters ord tror jag att det lönar sig att återigen påpeka nödvändigheten av att ta den europeiska men även den österrikiska befolkningens behov och betänkligheter i frågan om atomenergi och i synnerhet kärnkraftverket Temelin på allvar. Min grupp stöder av principiella skäl gällande resolution om Temelin eftersom vi tar befolkningens oro på allvar och eftersom många av oss sedan länge har varit aktiva i kampen mot atomenergi i öst och väst.
<P>
Personligen har jag långsiktigt präglats av den politiska kampen i Österrike mot kärnkraftverket Zwentendorf och därför har det aldrig krävts något konservativt övertalningsarbete, som jag med ett litet leende, men ändå med förvåning, understundom har hört i de österrikiska medierna de senaste dagarna.
<P>
Liksom föregående talare är även jag emot det mycket luddigt formulerade enda ändringsförslaget eftersom jag tror att formuleringen "hög nivå" inte säger någonting, för även den Tjeckiska republiken är ju medveten om nödvändigheten av en hög säkerhetsnivå. Därför riktar sig mitt fulla stöd till liggande resolutionsförslag, och jag är emot ändringsförslaget.

<SPEAKER ID=171 NAME="Olsson">
Herr talman! Jag vill gärna bekänna för kammarens ledamöter att jag känner mig lite dubbel i denna fråga. Dels är jag gammal kärnkraftsmotståndare och mångårig ledamot av den svenska kärnkraftsinspektionens styrelse, dels är jag ordförande i delegationen till den gemensamma parlamentarikerkommittén EU-Tjeckien.
<P>
Därför vill jag snabbt säga tre saker. För det första: oron för kärnkraften gör att säkerheten inte bara skall vara god, utan den skall vid varje tillfälle vara den bästa möjliga. För det andra gäller naturligtvis samma regler för Tjeckien som för andra ansökarländer, och på sikt samma regler som för medlemsländerna. För det tredje bör denna resolution ses som en del i en öppen dialog med Tjeckien, en dialog som vi för inom ramen för den gemensamma parlamentarikerkommittén, men som också bör kunna föras i våra respektive parlament.
<P>
Vi måste bredda denna debatt, den utgör en del av vår demokrati. Detta får dock inte leda till hårda känslor mellan Tjeckien och medlemsländerna i EU. Jag hoppas att tjeckerna kan svara positivt på alla frågor, och att detta ärende därmed får en lycklig lösning.

<SPEAKER ID=172 LANGUAGE="DE" NAME="Raschhofer">
Herr talman, ärade kolleger! Efter reaktorkatastrofen i Tjernobyl kan man tycka att alla borde ha lärt sig en läxa. Här begränsades den radioaktiva strålningen varken till Ukraina eller lät sig inskränkas till ett bilateralt problem. Jag vet att förespråkare och motståndare i frågan om kärnkraften står emot varandra i unionen, och det finns ingen enhetlig linje. Men framför allt finns det ingen enhetlig säkerhetsstandard för atomkraftverk. Här finns det ett trängande behov av handling också i trovärdighetens intresse.
<P>
Efter erfarenheterna från Tjernobyl ställer jag dock frågan om det verkligen är möjligt att ett kärnkraftverk som fortfarande visar upp väsentliga brister i säkerheten skall tas i drift i hjärtat av Europa i och med Temelin. Genom att aktivera Temelin försöker Tjeckien skapa fulländade fakta. Detta tillvägagångssätt har, med förlov sagt, ingenting att göra med partnerskap. Edmund Stoiber uttryckte detta korrekt i dag: Det gäller att hålla sig till ordningsreglerna i huset.
<P>
I det österrikiska parlamentet fattades på tisdagen denna vecka ett beslut av alla - jag betonar: alla - partier, vilket klarlägger att anslutningsförhandlingarna kan komma till ett avslut endast om Temelin förbättras. Låt mig konstatera en sak: vi förordar tjeckiskt medlemskap i unionen. Men villkoren måste uppfyllas. Jag ber er stödja vårt resolutionsförslag som till innehållet är identiskt med de fyra partiernas beslut i det österrikiska parlamentet. Till syvende och sist måste det vara allas vårt mål att kärnkraftverken skall uppvisa högsta möjliga säkerhetsstandard.

<SPEAKER ID=173 LANGUAGE="DE" NAME="Linkohr">
Herr talman! Jag kommer också att rösta för denna resolution. Jag anser att den är förnuftig. Om den kan bidra till att bägge sidor trappar ner ordkriget en aning, så har den absolut fyllt sin funktion. Jag beklagar att den tjeckiska sidan inte kan värja sig här och lägga fram sin ståndpunkt, för i en så komplicerad fråga är det alltid bra om bägge sidor hörs.
<P>
Med samma öppenhet vill jag dock även säga att jag inte tycker det är bra att den österrikiska regeringen och även parlamentet ställer ett slags ultimatum. Det är inte på det sättet vi hittills har handskats med sådant i Europeiska unionen. Att detta är ett problem är vi medvetna om. Men om vi börjar ställa ultimatum har vi i morgon ett landslag här som kräver att tjeckerna kan ansluta sig först när Benesch-dekreten dras tillbaka. Sedan kommer rätt som det är en annan grupp och kräver det ena eller det andra. Var försiktiga med sådana ultimatum! Det finns andra sätt att lösa sådana problem på. Jag vill dock även rekommendera den tjeckiska sidan att ta de betänkligheter som har yttrats framför allt från tyska sällskapet för reaktorsäkerhet (Gesellschaft für Anlage- und Reaktorsicherheit) på allvar. Detta ville jag också ha sagt.
<P>
Min sista viktiga punkt riktar sig till kommissionen. Det talas ständigt om miljöhänsyn. Det är helt i sin ordning. Men vi har även ett Euratomfördrag. Där finns artikel 97. Andemeningen där är beslutet att kommissionen skall informeras om alla planer på att avleda radioaktiva ämnen av alla slag. Dessutom skall kommissionen uttala sig om huruvida vattnet, marken eller luftrummet i en annan medlemsstat kan komma att förorenas.
<P>
Visserligen vet jag att Tjeckiska republiken ännu inte är medlem i Europeiska unionen. Men det skulle ändå intressera mig hur kommissionen yttrar sig om denna artikel och om man anser att Tjeckiska republiken har hållit sig till artikeln. Intressant vore, vilket även Gordon Adam frågade, att få veta hur man bedömer miljögranskningen.

<SPEAKER ID=174 LANGUAGE="DE" NAME="Flemming">
Herr talman! Det krävs en rättelse av Linkohrs redogörelser. Jag skall gärna ge er dokumentet om vad det österrikiska parlamentet har beslutat. Detta innehåller inget ultimatum och inte den ringaste utpressning, och även jag har nu sagt mycket tydligt att vi inte kan tvinga och inte alls vill tvinga fram något. Vi ber, vi vädjar till den tjeckiska regeringen att förhålla sig på ett sätt som motsvarar gällande europeisk rätt, att helt enkelt hålla sig till Espoo-överenskommelsen, även om de ännu inte har ratificerat den.

<SPEAKER ID=175 LANGUAGE="EN" NAME="Nielson">
. (EN) Kommissionen har mycket noga följt den politiska debatten om kärnkraftsanläggningen i Temelin. Kommissionen har vid upprepade tillfällen betonat vikten av att ansökarländerna uppmärksammar en hög kärnsäkerhetsnivå, i överensstämmelse med tillämpliga rådsresolutioner. Kommissionen deltar aktivt i rådets överläggningar som syftar till att bedöma och säkerställa en hög kärnsäkerhetsnivå i ansökarländerna som ett viktigt krav i samband med anslutning till Europeiska unionen.
<P>
Ansvaret för licensiering av kärnkraftsinstallationer ligger hos de tjeckiska myndigheterna inom kärnenergiområdet. Kommissionen har samarbetat med de tjeckiska myndigheterna i syfte att stärka myndigheternas kapacitet. De tjeckiska myndigheterna har garanterat att driftslicensen för enhet 1 vid kärnkraftsanläggningen i Temelin inte kommer att utfärdas förrän alla kvarstående problem har lösts och godkänts av kärnenergimyndigheten.
<P>
Enligt gällande tjeckisk lagstiftning måste det genomföras en miljökonsekvensutredning innan man utfärdar driftslicensen. Kommissionen förväntar sig att denna bestämmelse tillämpas av de tjeckiska myndigheterna. Adams frågar om tjeckerna tog hänsyn till IAEA:s inspektion och åsikter. Svaret är "ja". IAEA har granskat de ändringar av säkerhetssystemet som tjeckerna har utfört enligt IAEA:s program. IAEA kom fram till att punkterna åtgärdats på ett korrekt sätt av tjeckerna.
<P>
Detta är den information jag kan lämna rörande detta ämne.

<SPEAKER ID=176 NAME="Talmannen">
Den gemensamma diskussionen är avslutad.
<P>
Omröstningen kommer att äga rum om några minuter, kl. 17.30.

<CHAPTER ID=9>
Bränder i Europa
<SPEAKER ID=177 NAME="Talmannen">
Nästa punkt på föredragningslistan är en gemensam debatt om följande resolutionsförslag:
<P>
B5-0703/2000 av Malliori med flera för Europeiska socialdemokratiska partiets grupp om skogsbränder i Europa.
<P>
B5-0724/2000 av Hatzidakis med flera för Europeiska folkpartiets grupp (kristdemokrater) och Europademokrater om bränder i södra Europeiska unionen.
<P>
B5-0723/2000 av Isler Béguin och Frassoni för gruppen De gröna/Europeiska fria alliansen om skogsbränder i Europa.
<P>
B5-0737/2000 av Muscardini med flera för gruppen Unionen för nationernas Europa om bränder i Europa.
<P>
B5-0746/2000 av Ainardi med flera för gruppen Europeiska enade vänstern/Nordisk grön vänster om bränder i Medelhavsområdena.
<P>
B5-0747/2000 av Korakas med flera för gruppen Europeiska enade vänstern/Nordisk grön vänster om bränder i Grekland.

<SPEAKER ID=178 LANGUAGE="EL" NAME="Malliori">
Herr talman! Bränderna som även detta år i somras förstörde stora ytor av skog runt Medelhavet är främst följden av en temperaturförhöjning och utbredd torka, men naturligtvis får vi inte bortse från de kriminella fallen av anlagd brand.
<P>
De klimatförändringar som sker i snabb takt har alla följder för hela ekosystemet. Vetenskapsmännen noterar faran med våra oöverlagda ingrepp i naturen, vilket bland annat resulterar i extrema väderleksfenomen. De senaste åren har det brunnit allt oftare i södra Europa. Området runt Medelhavet har blivit ett högriskområde och kräver därför ett speciellt angreppssätt. I mitt land, Grekland uppstod det i år mer än 500 bränder, av vilka de flesta kunde angripas med minsta möjliga negativa följder. Tyvärr fanns det tillfällen då man förlorade kontrollen över bränderna, vilket resulterade i att människoliv gick till spillo och att förmögenheter förstördes. Jag vill här utrycka min sympati till offrens familjer samt de drabbade i alla länder som möter samma problem.
<P>
Jag anser, herr talman, att det är ett politiskt ansvar av omedelbar prioritet att utarbeta en europeisk strategi inom området skogsskydd. För övrigt tror jag att en inriktning mot ett återskapande efter naturkatastrofer, inom ramen för budgeten, är påbjuden. Jag anser att kommissionen måste använda sitt inflytande på medlemsstaterna så att lagstiftningen blir strängare när det gäller förändringar i markanvändningen, så att omplantering av skog efter brand blir nödvändig, så att adekvat utbildning skall tillhandahållas till lokalt och regionalt ansvariga rörande släckningsarbete och så att en informationskampanj för medborgarna kan förverkligas angående skogens gagn, sätt att skydda den, och med en uppmaning till frivilligt deltagande vid bränder.

<SPEAKER ID=179 LANGUAGE="EL" NAME="Trakatellis">
Herr talman! Varje år i september samlas vi här och gör en tragisk summering av både de människooffer och de skogskatastrofer som orsakats av bränderna. Förvisso förorsakas bränderna inte bara av de klimatologiska förhållanden som råder under sommaren i Medelhavet utan också av brottsliga handlingar. De kan också bero på andra saker, t.ex. kan de uppstå på soptippar. Naturligtvis förvärras brändernas katastrofala framfart på grund av att det saknas olika administrativa strukturer och framför allt på grund av att inte finns något genomgripande bemötande av bränderna.
<P>
Vilka är då de förslag som vi kan förverkliga? Först och främst måste både medlemsstaterna och kommissionen ånyo anpassa de regionala utvecklingsprogrammen och samtidigt vidta åtgärder i fråga om förebyggande, återupprättande och omplantering av skogen. Exempelvis kunde man använda unionens initiativ Interreg. Utöver detta skulle införandet av skogsregister vara av stor betydelse och medverka till att skydda återupprättandet av den ekologiska mångfalden samt att bekämpa markprofitering.
<P>
Det krävs dock, herr talman, samordning och samarbete på ett europeiskt plan, och jag inbjuder härmed kommissionen till att utveckla ett europeiskt centrum som skall kunna förebygga bränder och systematiskt utforska nya förebyggande tekniker men också bekämpningstekniker och metoder. Jag vill ta ännu ett steg. Stunden är inne för kommissionen att fullfölja en fullständig försvarsstrategi som är avsedd att samordna nationella åtgärder och medel som motverkar katastrofer, naturliga såväl som människorelaterade. Naturligtvis skall alla dessa åtgärder vidtas med respekt för subsidiaritetsprincipen.
<P>
Med dessa förslag, herr talman, hoppas jag att jag kommer få ett positivt gensvar från kommissionen, så att vi kan skydda våra skogar ännu mer effektivt.

<SPEAKER ID=180 LANGUAGE="FR" NAME="Isler Béguin">
Herr talman, som om det gällde en kronisk och säsongsartad sjukdom har sommaren 2000 förvisso än en gång härjats av eldsvådor, vars skador i vårt land och i vår världsdel breder ut sig över tusentals hektar och ända till en del kyrkogårdar vad gäller brandmän och bofasta som faller offer för denna tragiska död. Detta har brottsliga orsaker: det kan tillskrivas oansvariga pyromaner, som måste beläggas med avskräckande straff, eller skrupelfria byggherrar, som är beredda till allt för att tillskansa sig områden som har byggnadsförbud och för vilka arsenalen av straffrättsliga instrument bör vara en fasa. Men det har också ansvariga orsaker: å ena sidan, frånvaro av inventering av de ekonomiska verksamheterna, såsom jordbruks- och boskapsuppfödningsverksamhet på Korsika, till exempel, eller också frånvaro av riktiga metoder utifrån geografiska databaser för planering av landsbygdsområdet genom att framhålla naturresurserna och minska spridning av bränder. Slutligen, och framför allt, att det inte finns någon ordentlig miljöutbildning som går längre än till de nödvändiga kampanjerna om skydd och medvetenhet.
<P>
Denna allmänna sommarepidemi går således att bota, herr talman. Det är absolut nödvändigt att åter balansera riktlinjerna för viss markanvändningspolitik, såsom den som gäller uppfödning på Korsika, och fördela utdelningen av tillägg i förhållande till de ekonomiska och förebyggande sammanhangen. Dessa bestämmelser uppströms ersätter inte de nödvändiga investeringarna nedströms i lämplig brandskyddsutrustning i tillräcklig mängd för att sprida sig på bred front i de av unionens länder som är belägna inom riskområdena. De berörda medborgarna räknar med konkreta åtgärder från kommissionens sida.

<SPEAKER ID=181 LANGUAGE="EL" NAME="Papagiannakis">
Herr talman! I år har bränderna runt Medelhavet och framför allt i Grekland slagit historiska rekord. Jag tror att det har brunnit upp dubbelt så många hektar som någonsin tidigare och de människoliv som gått förlorade är många, och detta trots att den grekiska regeringen på ett adekvat sätt förberett sig och trots att Grekland i dagens läge förfogar över en av de starkaste utrustningarna i världen vad gäller maskinpark, flygplan och mänskliga resurser för brandbekämpning. Det har visat sig att en hämmande intervention inte är nog. Vi måste övergå till prevention. Alla säger vi det, men vi gör det inte. Det är en mycket komplex fråga och angår förvisso de lokala myndigheterna men också den nationella regeringen.
<P>
Vad kan Europeiska unionen göra? Herr talman! Den grundläggande politiska riktlinjen måste göras mer aktiv; med mer samordning och större intervention; att se till den gemensamma jordbrukspolitikens svagheter, vilken i allt väsentligt tar ifrån de människor som lever i skogen och livnär sig på skogen, de motiv de har för att stanna och sålunda lämnar den. Den gemensamma jordbrukspolitiken subventionerar betesgång på bränd mark, den subventionerar djur som betar på bränd mark i samma stund som skogen på ett naturligt sätt försöker återhämta sig. Europeiska unionen måste naturligtvis kontrollera, dubbelkontrollera sin riktlinje en smula samt sina prioriteringar när det gäller investeringar. Väldigt länge har vi skrikit efter en jordebok, framför allt då efter en skogsjordeboken och för de skogskartor, vilka företrädesvis måste förstärkas i jämförelse med de övriga. Och naturligtvis måste varje utveckling och investeringsåtgärd vidtas, som kan införliva skogen, i egenskap av skog, och inte i egenskap av ett konsumtionsföremål, i en utveckling, samt kan göra det möjligt för den befolkning som lever av skogen att stanna kvar. Detta utgör den bästa förebyggande åtgärden och det bästa skyddet.
<P>
Självfallet så kommer bränder alltid att förekomma och med den klimatutveckling vi iakttar kommer vi tyvärr tvingas uppleva allt värre fenomen. Emellertid så är det upp till oss att försöka göra vad vi kan för att förekomma åtminstone de av oss kända orsaken.

<SPEAKER ID=182 NAME="Coelho">
Herr talman! Portugal har också drabbats av de tragiska skogsbränderna, dels genom naturliga orsaker, dels genom anlagda bränder, främst av oförsvarliga ekonomiska intressen.
<P>
Vi vet att detta främst är en fråga för medlemsstaterna, vilka måste organisera och förstärka sina medel för bekämpning och förebyggande åtgärder. De bör också prioritera dessa åtgärder, liksom den nationella skogsplanteringen, inom ramen för de nationella programmen för regional utveckling. Men det finns också behov av en förstärkt europeisk skogsstrategi med tekniska och finansiella medel som kan stärka och komplettera de nationella resurserna. Här vill jag understryka parlamentets förslag i punkt 12 i vår resolution om att skapa ett europeiskt center för förebyggande av bränder, och jag tar mig friheten att föreslå att detta förläggs till Portugal.

<SPEAKER ID=183 LANGUAGE="EN" NAME="Nielson">
. (EN) Kommissionen beklagar djupt förlusten av människoliv, såväl som den ekologiska och ekonomiska skada som orsakades av de senaste skogsbränderna i Europa.
<P>
Subsidiaritetsprincipen har nämnts i denna debatt. Vi måste undvika att skapa för många förväntningar och överlasta kommissionen med uppgifter. Vi måste vara noga med att inte lova saker som vi inte kan hålla. Uppriktigt sagt har detta skett för ofta. Vi måste vara försiktiga när vi går in i diskussioner som denna och inte automatiskt anta att kommissionen kommer att lösa problemet. Vi kan och bör göra något, men jag vill bara nämnda denna försiktighetsåtgärd.
<P>
För att komma till kärnpunkten i diskussionen, frågan om en budgetpost för nödhjälp, överväger kommissionen att föreslå en rättslig grund för en sådan budgetpost.
<P>
Kommissionen kan emellertid tänka sig att ge ekonomiskt stöd till återuppbyggnad av potentialen för produktionen inom skogsbruket, på grundval av förordningen om glesbygdsutveckling, nr 1257/1999. Enligt de grekiska myndigheterna är de ekonomiska bidragen från jordbruksfonderna inte tillräckliga för att det ge ett betydande bidrag till återuppbyggnadsarbetet.
<P>
Kommissionen uppmanar därför de grekiska myndigheterna att lägga fram förslag till ändringar av utvecklingsprogrammet, så att nödvändiga anslag kan diskuteras.
<P>
Jag vill rikta er uppmärksamhet på förordning (EG) nr 2158/1992, enligt vilken förebyggande åtgärder i samband med skogsbränder kan finansieras. Respektive medlemsstat skall bekräfta att alla nödvändiga åtgärder har vidtagits för att reducera risken för bränder till ett minimum. Nya initiativ från kommissionen har redan trätt i kraft eller kommer snart att träda i kraft. Kommissionen kommer under den närmaste framtiden att diskutera ett förslag till rådsbeslut genom vilket man upprättar en gemenskapsmekanism för samordning av akuta åtgärder för skydd av det civila samhället. Detta kommer att syfta till att förbättra det ömsesidiga biståndet mellan medlemsstater. Det kommer också att få en viktig sidoeffekt, genom att det kommer att hjälpa tredje land att hantera oväntade nödlägen eller katastrofer de inte skulle kunna hantera själva. Genom denna samordningsmekanism kommer medlemsstaterna uppmanas att identifiera grupper som kan ingripa på kort varsel på platsen.
<P>
Kommissionen inledde nyligen ett satellitbaserat projekt för att förbättra informationen om de operationella eldbekämpningscentrumen i Medelhavsregionen, i syfte att dagligen fastställa risknivåerna. Vi kommer att diskutera om detta kan leda fram till ett system för tidig upptäckt av skogsbränder. Kommissionen uppmuntrar också medlemsstaterna att förstärka sin interventionskapacitet. Regionalfonden och Sammanhållningsfonden har redan bidragit i hög grad under perioden 1994-99. De nationella myndigheterna bör se till att det finns nödvändiga ekonomiska resurser för att konsolidera denna åtgärd för perioden 2000-06.
<P>
Rent generellt kommer beslut om inköp av sådan utrustning för eldbekämpning att vara medlemsstaternas ansvar även framöver. Seminarier för studier om hur man bekämpar skogsbränder planeras också. Kommissionen har emellertid inte tillräckligt med resurser för att genomföra ytterligare aktiviteter. Strukturfonderna kan användas för återskapande av miljön efter naturkatastrofer, och man har dragit fördel av denna möjlighet under de senaste åren.

<SPEAKER ID=184 NAME="Talmannen">
Tack, herr kommissionär.
<P>
Den gemensamma diskussionen är avslutad.
<P>
Jag förklarar debatten om aktuella och brådskande frågor av större vikt avslutad.
<P>
Vi övergår till omröstning.

<SPEAKER ID=185 LANGUAGE="FR" NAME="Morillon">
Herr talman, liksom vissa av mina kolleger har jag just varnats om utvecklingen av situationen i norra Afghanistan, där talibanerna efter två månaders oavbruten offensiv sägs ha tagit över staden Toligan i natt till priset av ett tungt resultat vad gäller stridande och civila offer. Det är naturligtvis för sent att i detta ämne inge en resolution för brådskande förfarande. Kan jag be er, herr talman, att till talmanskonferensen vidarebefordra begäran om att vår kammare skall få ett uttalande av rådet och kommissionen vid nästa minisession i Bryssel om de åtgärder som Europeiska unionen skulle kunna vidta för att bidra till att finna en politisk lösning i Afghanistan och sätta stopp för dessa onödiga blodbad.

<SPEAKER ID=186 LANGUAGE="DE" NAME="Talmannen">
Tack så mycket, herr Morillon, vi skall vidarebefordra detta.

<SPEAKER ID=187 LANGUAGE="DE" NAME="Sakellariou">
Herr talman! Jag vill stödja kollegan Morillons förslag. Även för min grupps räkning vill jag betona att vi anser att rådets förklaring i denna fråga är av stor vikt, och jag ber er vidarebefordra detta till talmanskonferensen.

<SPEAKER ID=188 LANGUAGE="DE" NAME="Talmannen">
Det skall jag gärna göra, herr kollega!
<P>
  

<SPEAKER ID=189 LANGUAGE="DE" NAME="Sakellariou">
Herr talman! I anslutning till omröstningen vill jag be ordföranden i budgetutskottet att säga oss huruvida han tillhandahåller de medel som krävs i artiklarna 12 och 14 i resolutionsförslaget om bränder i Europa som vi just har röstat fram.

<SPEAKER ID=190 LANGUAGE="EN" NAME="Wynn">
Herr talman! Detta visar vilken dårskap det är att försöka forma politiken utan närmare eftertanke. Detta har aldrig gått genom något utskott. Man har krävt pengar som inte existerar och ingen har sagt varifrån man skall få dem. Det är en brådskande fråga som detta parlament röstat om - det må så vara, men det är fullständigt löjeväckande.
<P>
(Applåder)

<SPEAKER ID=191 LANGUAGE="DE" NAME="Talmannen">
Jag har uppfattat budskapet mycket tydligt, herr Wynn!

<CHAPTER ID=10>
Situationen på Fijiöarna efter statskuppen
<SPEAKER ID=192 LANGUAGE="DE" NAME="Talmannen">
Nästa punkt på föredragningslistan är kommissionens meddelande om situationen på Fijiöarna efter statskuppen. Ordet går till kommissionär Nielson.

<SPEAKER ID=193 LANGUAGE="EN" NAME="Nielson">
. (EN) Frisläppandet av gisslan den 13 juli, arresteringen av rebelledaren och hans närmaste kolleger den 26 juli samt regeringens initiativ att återinföra lag och ordning är grund till en viss glädje. Det finns emellertid fortfarande stora bekymmer när det gäller Fijis framtid.
<P>
För det första är användandet av våld av vissa etniska grupper för att påtvinga sina idéer på andra grupper oacceptabelt. För det andra måste man återupprätta en demokratisk regering. Den nuvarande interimistiska regeringen har ingen demokratisk grund. Det bör finnas en tydlig plan för ett fullständigt återinförande av demokratiska principer och förfaranden. 1997 års författning, i vilken principerna för lika rättigheter till alla fijianska medborgare fastställs, måste återinföras. Denna process bör genomföras mycket snabbt. Den tidsram som föreslagits, två eller tre år, är alldeles för lång.
<P>
De grundläggande etniska motsättningarna i Fiji måste få ett slut. Ett samarbete mellan de olika befolkningsgrupperna och fred måste uppnås. Detta kan innebära att det kommer att krävas internationell medling. Om vi skall vara realistiska måste vi stödja varje möjligt steg på vägen till stabilitet, utan att förlora det scenario jag just beskrivit ur sikte. Det internationella samfundet och givarna av bistånd till Fiji stöder dessa principer.
<P>
Vad gäller EU, har rådet informerat fijianerna om dess begäran att inleda samråd enligt artikel 366 i Lomékonventionen, genom vilken man uppmanar till en grundlig undersökning av situationen på grundval av information som skall tillhandahållas av fijianerna. Ytterligare material kommer att tillhandahållas genom rapporten från en undersökningsdelegation som besökte Fiji i mitten av augusti och som leddes av Papua Nya Guineas utrikesminister. Kommissionen fick dessutom förstahandsinformation från den laglige premiärministern, Chaudhry, den 31 augusti.
<P>
Vi befinner oss nu i början av samråden. Åtgärder enligt artikel 366 kommer att vidtas om man under samråden misslyckas med att få fram en godtagbar lösning för båda parter. Allt som kan sägas för tillfället är att åtgärderna, om det vidtas några, inte bör vara till nackdel för de fattiga och de som redan lider av den allvarliga ekonomiska kris som utlösts genom situationen. Fattigdomsrelaterade projekt bör följaktligen fortsätta. Sammanfattningsvis hoppas jag att de internationella biståndsgivarnas samordnade initiativ kommer att få den önskade effekten på Fijis nuvarande regering.
<P>
Även om vi uppfyller vårt mål att återigen upprätta demokratiska principer och en regering som valts genom fria och rättvisa val på mindre än två år, kommer detta bara var ett första steg mot en lösning av det fijianska problemet. Kraftfulla, långsiktiga ansträngningar krävs från alla parter, och i första hand från Fijis regering och samhällsgrupperna när det gäller att ta itu med de djupgående fördomarna och oron, så att ett samarbete mellan folkgrupperna och en acceptans återigen kan bli verklighet i Fiji. Detta är helt nödvändigt och det finns inga alternativ till denna verklighet.

<SPEAKER ID=194 LANGUAGE="NL" NAME="Van Hecke">
Herr talman! Det som utspelats på Fiji de senaste månaderna verkade vara hämtat ur en såpopera. Tyvärr var det bitter verklighet och då i ett AVS-land som åtnjuter avsevärda fördelar inom ramen för sockerprotokollet med Europeiska unionen. Det är nästan ironiskt att undertecknandet av det nya partnerskapsavtalet, i vilket demokratin värderas högt skulle äga rum precis vid samma tid som en statskupp ägde rum där. Det visar ännu en gång hur skör demokratin verkligen är, även i de områden där den verkar var ett fast värde.
<P>
Fiji-frågan är dock mer invecklad än så! Det är frågan om delikata maktförhållanden mellan den inhemska befolkningen och de invånare av indiskt ursprung som utgör 44 procent av befolkningen. Det är frågan om arméns tvivelaktiga roll. Attackerna mot indiska egendomar kunde tydligen försiggå obehindrat utan att ordningsmakten ingrep och dessutom valde vissa element inom armén öppet kuppmakarnas sida. Det har nyligen gjorts avslöjanden om Speights roll i den lukrativa träindustrin som ställer det hela i ett annat sken. Enligt ny information avskedades han tydligen som ordförande för det statsföretag som förvaltar mahognyplantagerna. I år riskerade han att förlora ett viktigt kontrakt för exploatering av ädelträ. Det väcker aningar om att kuppen mer gällde personliga ekonomiska intressen än politiska sådana. Hur det än är med den saken, Speight har genom sitt odemokratiska agerande störtat ett helt land i en djup politisk och ekonomisk kris. Turismen, som står för en femtedel av bruttonationalprodukten, har minskat till mindre än en tredjedel. De etniska spänningarna stiger igen. Tusentals invånare av indiskt ursprung befinner sig fortfarande på flykt och dessutom äventyrar händelserna på Fiji även den hoppingivande dynamik i området som skulle nå sin höjdpunkt i och med Pacific Regional Trade Agreement. Europaparlamentet, som i sina avtal med AVS-partner ställer stränga krav på mänskliga rättigheter och demokrati, kan och får inte acceptera ett sådant händelseförlopp. Vi måste fortsätta kräva att alla medborgares säkerhet garanteras och att varje form av etnisk delning och uppvigling straffas. Speight får inte frias. Vi måste främst engagera oss för en återgång till verklig demokrati inom ramen för grundlagen från 1997, i vilken alla invånare i Fiji garanteras lika rättigheter och det måste anordnas val så snart som möjligt. En övergångsperiod på tre år är oacceptabelt. Om interimsregeringen inte lyckas säkerställa en återgång till verklig demokrati inom en rimlig tidsrymd så det övervägas att införa sanktioner, helst smart sanctions och att upphäva det strukturella biståndet. Förhandlingarna om detta börjar i september. Jag hoppas i alla fall att kommissionen kommer att hålla fast vid sina principer och inte falla till föga för politiska eller ekonomiska påtryckningar. Nu när vi står inför ett nytt viktigt partnerskapsavtal mellan Europa och dess partner i AVS så är det av största betydelse att det inte skapas något prejudikat.

<SPEAKER ID=195 LANGUAGE="EN" NAME="Ford, Glyn">
Herr talman! Jag välkomnar rent generellt kommentarerna både från föregående talare och kommissionär Nielson, som gjorde ett uttalande på kommissionens vägnar.
<P>
Jag är inte lika övertygad som kommissionär Nielson, om att våldet faktiskt är över i Fiji. Jag fick i förra veckan möjlighet att, tillsammans med en rad kolleger från olika partier och grupper, träffa premiärminister Mahendra Chaudhry som rapporterade till oss att våldet mot Indo-fijianerna fortfarande pågår i Fiji. För det andra håller jag inte med om att det finns grundläggande etniska motsättningar i Fiji. Jag tycker det verkar som, om man tittar på orsaken till statskuppen, att man bör hålla ett öga på pengarna istället för de etniska relationerna. Jag välkomnar det faktum att artikel 366 i Lomékonventionen kommit i fråga.
<P>
Om vi ser tillbaka på historien om vad som hände i Fiji, så såg vi Fijis labourparti vinna en storslagen valseger i de allmänna valen i maj 1999, då det tillsammans med sina stödpartier erhöll 58 av de 71 mandaten, vilket innebar att den sittande högerregeringen fick överlämna makten. Efter valet har det skett systematiska försök att destabilisera den nya regeringen, ledda av element från det tidigare regeringspartiet och extremnationalistiska grupper, under den luddiga förevändningen att man vill skydda inhemska intressen. Det är intressant att även om Mahendra Chaudhry är indo-fijian, så är 12 av de 18 ledamöterna i hans kabinett, så att säga, inhemska fijianer och en majoritet av ursprungliga fijianska parlamentsledamöter stödde faktiskt regeringen.
<P>
Destabiliseringsoperationen finansierades av vissa delar av näringslivet, som blivit skrämda av regeringens genomgripande program för sociala reformer och fattigdomsbekämpning och av dess nära anknytning till fackföreningsrörelsen. Denna finansiering leddes av företagsgrupper som konkurrerade om rätten att få exploatera mahogny- och ursprunglig lövskog.
<P>
Polisen och militären misslyckades märkligt nog med att skydda och försvara regeringen. Tillsammans med George Speight och hans grupp, när folkets koalitionsregering togs som gisslan den 19 maj, fanns medlemmar av militärens kontrarevolutionära stridande enhet. Det som hänt i Fiji är inget annat än en militärkupp av det militära industrikomplexet. Det är faktiskt som ett andra Chile i liten skala.
<P>
Som ett resultat har 1997 års författning rivits upp. En regering har installerats av militären och den kontrolleras effektivt av de som stöder kuppen, och militären försöker att välta över skulden genom att anklaga en liten del av de som är inblandade, dvs. gruppen kring George Speight.
<P>
Jag anser att parlamentet, kommissionen och ministerrådet måste stödja den labourledda folkkoalitionens förslag till ett återupprättande av 1997 års författning och, i en anda av nationell försoning, till ett bildande av en heltäckande koalition som skall regera i Fiji. Om inte denna glidning mot en form av apartheid i Fiji stoppas, där indo-fijianerna som nästan utgör halva befolkningen fördrivs från sina hem och arbeten, så bör vi kräva att få stöd till sanktioner mot den nuvarande regeringen.
<P>
Vi bör stödja de åtgärder som vidtagits av Nya Zeelands premiärminister Helen Clark för gemensamma aktioner på bilateral, regional och global nivå, vilka bör omfatta, som van Hecke sade, kraftfulla sanktioner som riktas mot de som deltagit i kupperna, vilka förvägrar dem friheten att resa, fryser utländska tillgångar och hotar dem när de anhålls på grundval av tillämpning av FN:s konvention om tagande av gisslan.
<P>
För det andra bör Fiji bannlysas från alla internationella idrotts- och kulturevenemang. För det tredje bör man stoppa allt ekonomiskt och militärt bistånd till och genom den nuvarande regeringen. Fiji-frågan är inte bara viktig i sig, utan därför att den kommer att skapa ett prejudikat om huruvida halvhemliga blivande kupper enligt liknande premisser kommer att genomföras, och om huruvida Europeiska unionen och resten av den utvecklade världen är redo att ta itu med frågan om inhemska rättigheter - tredje världens variant av den rasism som hotar oss alla.

<SPEAKER ID=196 LANGUAGE="NL" NAME="Maes">
Herr talman, herr kommissionär, ärade kolleger! Statskuppen i Fiji i maj i år var inte den första. År 1987 skedde också en statskupp som ledde till uteslutning från Commonwealth och det får mig ändå att tro att spänningarna, de etniska spänningarna tydligen, måste ligga mycket djupare än vad vi föreställer oss. Även då var bakgrunden spänningar mellan Fijis ursprungsbefolkning och indo-fijianer och naturligtvis: 44 procent mot ursprungsbefolkningens 64 procent, det är två nästan jämbördiga befolkningsgrupper. Jag kan föreställa mig att vad ni har sagt, herr kommissionär, om att få bort alla fördomar, inte är så självklart i sådana situationer. Arbetslöshet ökar dessutom på spänningarna och den lagligt valda regeringen fördrivs genom militärkuppen. Det som särskilt oroar mig är att den här konflikten skulle kunna blåsa över till andra öar där liknande problem och liknande spänningar förekommer. Egentligen det motsatta till det som vi siktar på och vilket redan hänvisats till: åstadkommandet av ett stort Pacific Regional Trade Agreement mellan 14 nationer. Om vi inte ser upp så blir det här den första stora konflikten i Stillahavsområdet och det kan påverka situationen i området i flera decennier framåt.
<P>
Allt det här får mig att undra: är inte den här statskuppen ett förebud om värre saker? Det får mig också att undra: hur ser Europeiska unionens förebyggande politik egentligen ut? Vad gör man för att föra tillbaka ett sådant land på rätt spår till en demokratisk rättsstat, bort från det här nödläget, bestraffning av de skyldiga, vilket mycket riktigt begärts, säkerhet för alla medborgare, det tycker jag är grundläggande, och det i ett land där tusentals människor är på flykt i eget land, ett parlament som borde sammankallas redan nu i höst, en i demokratisk form stöpt regering. I vissa av våra resolutionsförslag har det sagts: en regering som även oppositionen ingår i. Det förutsätter dock naturligtvis ett avtal, ett avtal som inte längre finns sedan grundlagen om flera raser från år 1997, som då tydligen godkändes av alla parter men som ändå inte kan tillämpas.
<P>
Herr kommissionär! Europeiska unionen är Fijis viktigaste handelspartner och den är också dess viktigaste bidragsgivare. Hur kan vi nu översätta den rollen i effektiv fredsmedling? Skulle vi inte kunna tillsätta en riktig medlare eller ett medlingsorgan i samordning med FN och Commonwealth? Avtalen från Kotonu avser ett partnerskap för utveckling och fred och även Lomékonventionen innehåller förfaranden, nämligen i artikel 366, som det redan hänvisats till. Dessa förfaranden borde kunna tillämpas på ett klokt men inte naivt sätt. Det vore bra om kommissionen före årets slut skulle kunna rapportera till parlamentet om utvecklingen i Fiji och i hela den regionen, och om de insatser som Europeiska unionen gjort.

<SPEAKER ID=197 LANGUAGE="NL" NAME="Meijer">
Herr talman! De senaste månadernas händelser i Fiji är inga fristående incidenter. Det handlar om mer än en rasistisk affärsman som blir galen, det handlar om mer än en illojal armé, det handlar om mer än träexploatörernas intressen och det handlar om mer än politiker som accepterar att den demokratiskt fastställda grundlagen sätts åt sidan. Det har allt att göra med förhållandet mellan folk och stat i allmänhet och med Fijis historia och befolkningssammansättning i synnerhet.
<P>
Tack vare den europeiska kolonialismen åstadkoms en invandring av arbetskraft från en annan del av det dåvarande brittiska kolonialriket varigenom personer av indiskt ursprung nu med sina 44 procent nästan utgör en majoritet av befolkningen. Ursprungsbefolkningen på Fiji har själv aldrig valt den invandringen men under tiden har befolkningens sammanställning ändrats kraftigt. Nykomlingarnas ättlingar känner sig med rätta som jämlika fasta invånare på ögruppen, medan den situationen ännu inte accepterats av en stor del av den ursprungliga befolkningen. Den situationen kan i flera avseenden jämföras med situationen i Surinam, Guyana, Trinidad och Sydafrika. Även där har den europeiska kolonialismen sammanfört befolkningsgrupper av mycket skilda ursprung. Det handlar om grupper med språk och kultur och religion som inte har någonting alls gemensamt och som är lätta att skilja åt på utseendet. De lever ofta som slutna grupper bredvid varandra inom samma område men till stor del i åtskilda bosättningar och stadsområden.
<P>
I de länderna har läget mellan olika befolkningsgrupper ofta varit mycket tillspetsat. Ibland anser en sådan grupp att den är mer värd än de andra men ofta handlar det om ett stenhårt försvar av intressen och fördelningen av det lilla som finns gentemot den konkurrerande gruppen. Dessa konkurrenter behöver samma mark, samma jobb och samma bostäder och det medan det är brist på allt. I Sydafrika ledde den situationen till och med till ett fruktansvärt system av ojämlikhet och förtryck, apartheid.
<P>
Under tiden har invånarna i sådana länder allt mer kommit till slutsatsen att den ena människan aldrig kan vara mer värd än den andra och att de inte har något annat val än att gå vidare tillsammans. Det hindrar dock inte att slutna befolkningsgrupper fortsätter att leva bredvid varandra utan riktig integrering till ett enda folk. Politiker och äventyrare som vill uppvigla befolkningsgrupper mot varandra har där ett fruktbart arbetsområde. Det är den stora skillnaden med de nuvarande staterna i Europa. De är i allmänhet förbundna med ett enda folk, en gemensamt upplevd historia, ett språk och mer eller mindre en kultur. Det gäller för gamla stater som Nederländerna, Danmark och Portugal men det gäller även för relativt nya stater som Polen, Italien, Tyskland och Rumänien eller för mycket nya stater som Tjeckien, Slovenien eller Litauen. Just för att dessa stater ovedersägligen hänger samman med den stora majoriteten av människor som lever där så kan de vara öppna mot minoriteter och nykomlingar och upprätthålla sin demokrati.
<P>
Även i europeiska länder har man dock fortfarande negativa minnen av tidigare nykomlingar som kom som soldater, som rövare och som en prioriterad grupp företagare. Det var grupper som folket missgynnade och vilkas avkomlingar man ofta hellre såg försvinna eller önskade att de anpassade sig till oigenkännlighet.
<P>
I Europa erkänner vi att den israeliska och den palestinska staten finns till bredvid varandra, vilket i veckan på ett demonstrativt sätt återigen kom till uttryck vid det imponerande besöket av de båda parlamentens ordförande. Där går det inte att fredligt leva tillsammans i en stat men däremot som goda grannar.
<P>
Herr talman! Europa är skyldigt och borde bidra till en lösning på problemen. Det hindrar inte att den situation som nu uppstått på Fiji är fullständigt oacceptabel. Den indiska minoritetens lika rättigheter, grundlagen och den parlamentariska demokratin måste återinrättas. De som utnyttjar rasismen måste straffas och åtminstone uteslutas från den politiska makten och flyktingarna måste kunna återvända hem och våldet måste stoppas. Den grundlag om ett flerrassamhälle från 1997, om vilken det förhandlades så länge efter en tidigare statskupp, måste snabbt återinföras.

<SPEAKER ID=198 LANGUAGE="EN" NAME="Wynn">
Herr talman! Jag uttalar mig i egenskap av vän till Fiji, som någon som har följt händelserna där under många år. Jag har vänner och bekanta där och jag har själv varit där. När jag talade med politikerna senaste gången jag var där, för tre eller fyra år sedan, så var det en sak som alla var nöjda med och det var den nya författningen som det hade tagit fyra år att utarbeta, och när jag tagit del av den senaste tidens händelser blev jag modfälld, eftersom jag vet vilka konsekvenser det får för landet.
<P>
Jag skulle vilja ha ett klargörande från er, herr kommissionär. Att döma av det ni har sagt, förmodar jag att ni säger att det inte skall införas några sanktioner, att det handlar om att vänta och se och ge dem tid att reda ut saker och ting innan vi vidtar några åtgärder. Jag vill ha ett klargörande på denna punkt. Jag vill inte bara lämna kammaren i tron om att så är fallet; det skulle vara bra om ni kunde vara lite tydligare.
<P>
Ford har föreslagit att Fiji skall bannlysas från alla idrottsevenemang. Min idrott råkar vara en minoritetsidrott - dvs. rugby - och i oktober eller november kommer världsmästerskapen att hållas i Förenade kungariket och i Frankrike. Fiji kommer att delta med ett lag. Den australiska regeringen vill att de skall bannlysas. Den australiska regeringen anser att Fiji inte bör delta i denna tävling. Om man talar med spelarna, vare sig de är asiatiska, polynesiska eller melanesiska, kommer de naturligtvis att säga att de vill spela.
<P>
Min specifika fråga till er, herr kommissionär, är om kommissionen förespråkar en bannlysning från idrottsevenemang eller inte.

<SPEAKER ID=199 LANGUAGE="EN" NAME="Nielson">
. (EN) Det kan vara ganska bra för oss, som politiker, att konfronteras med frågan om idrott och politik bör ha någonting att göra med varandra eller inte. Det är ett mycket användbart sätt att analysera hur hållbara vår principer är och om det finns aktiviteter som bör vara helt oberoende. Idrotten av i dag är inte bara idrott, det handlar också om affärer. Av detta skäl har idrottsvärlden skapat fler svårigheter för sig än vad som brukade vara fallet under den mer oskyldiga tiden.
<P>
Såvitt jag vet, till skillnad från den linje ni säger de följer när det rör rugby, vidhåller australierna, när det gäller deltagande i OS, en tydlig skiljelinje mellan politik och idrott. Vi tar inte ställning inom kommissionen för den ena eller andra sidan. För tillfället är vi sysselsatta med samtalen i samband med Lomékonventionen, så vi har alltså vid denna tidpunkt inte dragit några slutsatser.
<P>
Som svar på er mer allmänna fråga kan det mycket väl införas omfattande sanktioner, men det beror på resultatet av samtalen. Dessa samtal är välorganiserade och systematiskt grundade på våra utmärkta förbindelser med AVS-staterna. Det handlar inte bara om ett biståndsgivare-mottagareförhållande. Vi kan arbeta utifrån ett system. Detta system träder in i en given situation. Alla möjligheter finns. Vi har både käppen och moroten till hands. Vi ser aktivt till att våra regionala AVS-partner deltar i debatten och ger myndigheterna i det ifrågavarande landet en röst i diskussionen. Men det handlar om en oerhört känslig situation. Den innehåller alla dilemman som denna typ av situationer normalt uppvisar.
<P>
Det är inte lätt att komma fram till vad som är rätt att göra, men vi gör allt för att mobilisera påtryckningar för en snabb, oåterkallelig återgång till demokrati.
<P>
Detta är också ett svar till fru Maes. Vi har en mycket viktig roll som handelspartner och biståndsgivare i Fiji, och detta skapar ett allvarligt läge för den nuvarande diskussionen med de som har makten i Fiji.
<P>
Vad gäller att återkomma till parlamentet, måste jag säga att jag naturligtvis alltid är beredd att gå till utskottet för utveckling och samarbete och diskutera vilken fråga som helst. Jag vill gärna förklara lite mer i detalj före slutet på året, om detta är något som utskottet välkomnar.
<P>
Jag instämmer helt och fullt i allt som Ford sade. Det som händer är verkligen tragiskt. Som andra nämnde bör också risken för negativa spridningseffekter i regionen också beaktas när vi beslutar vilka åtgärder vi skall vidta.
<P>
En viktig åtgärd som vidtogs - och detta är en kommentar till van Hecke - var att inställa den underteckningsceremoni som planerades för Fiji. Det är alltså inte Suva-avtalet som kommer att styra våra framtida förbindelser med AVS-staterna. Vi reste till Benin i somras i stället för till Fiji, och detta var faktiskt en kraftfull åtgärd från både EU:s sida och AVS:s sida att det sågs som en naturlig sak att vi inte kunde underteckna det nya avtalet i Fiji. Politiskt sett har vi alltså redan skickat ett kraftfullt budskap.

<SPEAKER ID=200 LANGUAGE="EN" NAME="Ford, Glyn">
Herr talman! I den gemensamma kompromissresolutionen finns det en hänvisning till att det skall ske ett fastställande av en tidsfrist till slutet av november för återupprättandet av demokrati. Kan kommissionären acceptera detta som ett lämpligt mål och en lämplig tidsfrist? I annat fall finns risken att den nuvarande regeringen i Fiji kommer att fortsätta förhandla i evighet, utan att vi får se någon slutlig lösning.

<SPEAKER ID=201 LANGUAGE="EN" NAME="Nielson">
. (EN) Om vi ser på etiken när det gäller att fastställa ett datum, så är detta datum alldeles för sent, men den operativa, praktiska idén med att bestämma ett datum handlar om att utöva en meningsfull påtryckning på ifrågavarande partner. Jag är inte säker på att just detta datum är meningsfullt.
<P>
Vi har partners i AVS-gruppen som utgör parter i processen som går ut på att övertyga och pressa Fiji att göra det rätta. Jag skulle inte bara bestämma ett datum utan vidare. Jag föredrar att ha mina partners i södern väl förankrade i processen, och även göra bedömningar om risken för negativa spridningseffekter i regionen. Jag skulle inte vara beredd att acceptera ett specifikt datum på detta stadium. Det är en taktisk nödvändighet att inte skapa problem i detta sammanhang.

<SPEAKER ID=202 LANGUAGE="DE" NAME="Talmannen">
Jag förklarar debatten avslutad.
<P>
Jag har i enlighet med artikel 37.2 i arbetsordningen mottagit fem resolutionsförslag..
<P>
Omröstningen om dessa resolutionsförslag kommer att äga rum i morgon kl. 9.00.
<P>
(Sammanträdet avslutades kl. 18.40.)

