<CHAPTER ID=1>
Justering av protokoll
<SPEAKER ID=1 NAME="Ordföranden">
Protokollet från föregående sammanträde har delats ut.
<P>
Finns det några synpunkter?

<SPEAKER ID=2 LANGUAGE="EN" NAME="Provan">
Fru ordförande, när jag tittar på resultatet av omröstningen igår, så är det av något oförklarligt skäl - och jag är vanligtvis ganska noggrann med sådant - tre omröstningar där det protokollförts att jag inte deltagit. Jag deltog i alla omröstningar igår.

<SPEAKER ID=3 NAME="Ordföranden">
Vi har noterat detta och kommer att undersöka saken.

<SPEAKER ID=4 LANGUAGE="EN" NAME="Chichester">
Fru ordförande, jag vill peka på sidan 8 i protokollet för igår där det står: " Ordföranden avslutade debatten" . Vad som inte står är att ledamöterna kallades till omröstning klockan 12.00, men att debatten fortfarande pågick. Faktum är att kommissionsledamot Cresson var tvungen att svara på debatten medan ledamöterna fortfarande kom in för omröstning. Ordföranden fick uppmana ledamöterna att sluta prata och att gå till sina platser så att kommissionsledamoten kunde avsluta sitt svar.
<P>
Det förefaller mig som om vi inte handhar våra ärenden så effektivt som vi borde. Ledamöter kommer till parlamentet för att prata och om de kommer till kammaren i tron att det är dags för omröstning och finner att en debatt pågår, är det inte konstigt att de pratar med varandra. Jag anhåller om att vi organiserar vårt arbete bättre och tillåter antingen en viss tid under morgonens sammanträde för de kollegor som drar över tiden - som jag - eller börjar rösta senare.

<SPEAKER ID=5 NAME="Ordföranden">
Detta hörde visserligen inte till protokollet men vi har noterat det.
<P>
(Protokollet justerades.)

<SPEAKER ID=6 LANGUAGE="DE" NAME="Posselt">
Fru ordförande, trots att vi hade stora betänkligheter samtyckte vi i tisdags morse till att det brådskar med ekonomisk hjälp till Makedonien och Bulgarien trots att vi inte hade haft någon möjlighet att diskutera detta i utskottet. Vi samtyckte på grund av det brådskande läget och i utskottet hette det att vi skulle få möjlighet till en kort diskussion om frågan på fredag. Idag ser jag att ingen debatt är planerad och jag vill protestera mot detta eftersom det inte var det vi kom överens om och eftersom detta inte heller stämmer överens med det hittillsvarande förfarandet!

<SPEAKER ID=7 NAME="Ordföranden">
Herr Posselt, jag kan bara säga detta: Utskottet har beslutat om ett förfarande utan betänkande och därmed finns det inget underlag för en diskussion i kammaren.

<SPEAKER ID=8 LANGUAGE="NL" NAME="Aelvoet">
Fru ordförande, det som herr Posselt säger, stämmer. Vi har tagit upp den punkten och av den anledningen bad vi herr Posselt då att inte behandla det på detta sätt, eftersom vi mycket väl visste att det inte skulle diskuteras i utskottet och alltså inte heller i plenum. Det var en del av det. Så ni har rätt i att säga att det inte är seriöst, att detta sker utan debatt, men det var en del av paketet som ni har röstat för och det är problemet.

<SPEAKER ID=9 NAME="Ordföranden">
Tack så mycket, fru Aelvoet .

<CHAPTER ID=2>
Omröstning
<SPEAKER ID=10 NAME="Ordföranden">
Förslaget betraktas som antaget då inte minst en tiondel av Europaparlamentets ledamöter motsatt sig detta.

<SPEAKER ID=11 NAME="Kreissl-Dörfler">
Jag protesterar mycket kraftigt mot det sätt på vilket rådet har satt press på oss i frågan om makroekonomiskt stöd till Bulgarien och Makedonien. Det är ingen brådska med denna ekonomiska hjälp eftersom det inte handlar om nödhjälp till en hungrande befolkning. Det var ju inte precis igår som det inträffade katastrofer i dessa länder, vilket innebär att det inte är nödvändigt att skicka filtar dit idag.
<P>
Trots detta vänder sig rådet till Europaparlamentet vid en tidpunkt när man varken kan pröva och diskutera förhållandena i de ansvariga utskotten eller i kammaren och inte heller kan skriva ett betänkande och genomföra en omröstning i frågan med nödvändiga kunskaper om förhållandena. Rådets sätt att ignorera Europaparlamentet kastar än en gång en skugga över det europeiska institutionssystemet och gör det absolut nödvändigt att genomföra en grundläggande ändring av detta.
<P>
Ytterligare kritik gäller själva det makroekonomiska stödet. Det handlar i föreliggande fall om att, på ett ogenomskinligt sätt, ge lån för att ställa ekonomin i de aktuella länderna till rätta. I grund och botten är dessa krediter endast till för att garantera andra krediter som givits av europeiska privatbanker. Offentliga medel sätts än en gång in för att se till att bankernas privata profit inte minskar. Offentliga medel smörjer de privata bankernas maskineri. Detta är inte ett ansvarsfullt sätt att hantera skattemedel. Dessutom gör detta att de "gynnade " länderna blir kvar i skuldfällan. Detta handlar alltså inte om någonting annat än en kupp för att bevara systemet med beroende av bankerna.
<P>
Krediterna är en del av en samlad strategi som samordnas av Internationella valutafonden. I en rent ut sagt oförskämd utsträckning lägger man sig på detta sätt i dessa länders inrikespolitik. I Bulgarien har till och med en regering avsatts på grund av denna fråga. Politiken med morot och piska är ytterst problematisk. EU kan alltid dra åt pengakranen om regeringen i fråga inte fogar sig och driver den finans- och näringspolitik som anses vara den bästa i Washington och Bryssel.
<P>
Vi i vår grupp är på intet sätt principiellt emot makroekonomiskt stöd till Bulgarien och Makedonien. Det skall dock inte vara till för att trygga bankernas vinster utan det skall komma fram till länderna och till de berörda befolkningarna och på ett öppet sätt hjälpa ekonomiska system, som råkat i svårigheter, på benen.

<SPEAKER ID=12 NAME="Schroedter">
Denna brådska har förbigåtts utan debatt i parlamentet - både i det ansvariga utskottet och i kammaren.
<P>
Detta makroekonomiska stöd är en tillfällig hjälp som är till för att betala de skulder som dessa länder skaffade sig vid anpassningen till de kriterier som Internationella valutafonden ställt upp.
<P>
Befolkningen i dessa länder kommer inte att ha någon nytta av dessa pengar utan de kommer att flyta från bank till bank. Kommissionens dokument påpekar att dessa pengar inte betalas ut förrän de berörda länderna har betalat sina skulder. I själva verket föder dessa offentliga medel endast det privata banksystemet och drar in de berörda länderna i en permanent skuldfälla.
<P>
De gröna kräver trovärdiga stödåtgärder som innefattar strukturella bidrag till långsiktiga utvecklingsprojekt. Den demokratiska utvecklingen i dessa länder i förändring gynnas inte om en stor del av deras folkekonomiska resultat flyter tillbaka till bankerna i västländerna. Kommer det någonsin att finnas en beredskap att införa ett människovärdigt system för de internationella ekonomiska förbindelserna?
<P>
Jag lämnade inte kammaren förrän efter omröstningen om denna punkt och deltog därför inte i den anslutande debatten om arbetsordningen. Jag anser inte att deltagande i denna debatt om arbetsordningen är avgörande för rätten att göra en skriftlig röstförklaring eftersom jag, som jag redan nämnt, deltog i omröstningen och debatten om arbetsordningen ägde rum först efter uppropet till Magda Aelvoets betänkande.
<P>
Betänkande (A4-206/97) av Cox
<SPEAKER ID=13 NAME="Kirsten Jensen och Sindal">
De danska socialdemokraterna har i dag röstat ja till Cox betänkande.
<P>
Resolutionsförslaget innehåller tillstånd för medlemsstaterna att använda en rad punktskattereduktioner och -befrielser fram till den 31.12.1998 samt ett upphörande av en rad andra punktskattereduktioner och -befrielser från och med den 31.12.1996.
<P>
De danska socialdemokraterna ser gärna, att direktiv 92/81/EEG, som är rättslig grund för föreliggande resolutionsförslag, ändras så snart som möjligt, så att medlemsstaterna tillåts att belägga sådana mineraloljor med punktskatt som levereras för användning som motorbränsle i särskilt förorenande kommersiella fartyg i EU: s farvatten.
<P>
Bestämmelsen i artikel 8.1 c i rådets direktiv 92/81/EEG bör utgå, så att medlemsstaterna ges möjlighet att beskatta bränsle som används i t.ex. katamaranfärjor.
<P>
Katamaranfärjorna orsakar allvarliga miljö- och bullerföroreningar och störningar för djurlivet, de utgör en fara för andra sjögående fartyg och stör strandgäster. De danska socialdemokraterna önskar en överflyttning av gods och passagerare från katamaranfärjor och andra snabbgående fartyg till mer miljövänliga farkoster.

<SPEAKER ID=14 NAME="Peijs">
PPE-gruppen är enig med föredragande. Det betyder att vi också begär att ingen revideringsprocedur som har till följd att dispens lämnas för obegränsad tid, godkänns. Dessutom måste alla dispenser regelbundet revideras. Det är enligt PPE-gruppen av stor vikt att det blir tydligt när alla befintliga sänkningar eller dispenser från punktskatter avslutas. Om medlemsstaterna vill förlänga dispensen eller sänkningen av tariffen, måste de vidare ange det med goda skäl. Dessa anledningar får inte vara i strid med den interna marknadens principer, ärlig konkurrens eller hållbar miljöpolitik. Om för många undantag görs, som inte uppfyller dessa tre villkor kan den interna marknaden omöjligt fungera. Det är för min grupp därför också tydligt att tariffsättningen inte helt kan överlåtas åt medlemsstaterna.
<P>
Kommissionen uttalar sig i sin rapport om många relativt små saker, men om de viktiga sakerna, så som undantagspositionen som punktskatten på bränsle för professionell luft- och sjöfart intar, uttalar sig inte kommissionen. Jag har fått veta att kommissionen tänker göra en ny rapport om punktskatterna på mineraloljor, jag frågar mig vad är det dokument som ligger framför oss nu, värt då. Kanske kan kommissionären ge oss större klarhet om det.
<P>
Ytterligare en sak måste jag avbörda mig. När jag ser att det under 70-talet gavs minst 70 dispenser och undantag för olika politiska målsättningar och ofta inte ens de mest övertygande, förvånar jag mig över att kommissionen krånglar så för att tillåta en sänkt momstariff för arbetsintensiva tjänster, som skulle kunna främja sysselsättningen i känsliga sektorer. Kanske kan kommissionen i ljuset av de många undantagen som görs på punktskatteområdet, äntligen ta detta förslag till seriöst övervägande.
<P>
Tillbaka till dispenserna från punktskatter. Under det kommande Ecofinrådssammanträdet måste det enhälligt beslutas om ett nytt närmande på dispensansökningar. Det tycks som om allt är godkänt förutom de två nederländska ansökningarna. Nederländerna vill per den 1 juli 1997 höja bränslepunktskatten, förutom för tunga lastbilar (den lila dieseln). Dessutom kommer tariffen för bensin i gränsregioner att höjas mindre än i resten av Nederländerna (så kallad Laxzon). Jag kan mycket väl föreställa mig att men ännu inte är enig om det. Med en sådan (lax)-zon tillkommer det en tariffskillnad på den interna marknaden, men bara för att jämna ut och det inom ett land. Om regeringen inte bättre kan argumentera för denna dispensansökan, så som parlamentet begärde i sin resolution, då hoppas jag att ansökan, när det gäller Laxzonen, inte beviljas. Det kommer att bli en ny handelsbarriär och sådana har vi redan nog av.
<P>
Betänkande (A4-197/97) av Pack
<SPEAKER ID=15 NAME="Burenstam Linder, Carlsson, Cederschiöld, Stenmarck och Virgin">
Vi delar uppfattningen att sport spelar en viktig roll för ungdomars utveckling och också för folkhälsan. Däremot betyder det inte att vi delar uppfattningen att EU skall engagera sig i särskild sportpolitik, vare sig det gäller elitidrott eller ungdomsidrott. Medborgarnas sportaktiviteter behöver i mycket liten utsträckning regleras inom den politiska sfären.
<P>
Det främsta ansvaret för idrotten bär idrottsrörelsen, och så bör det förbli. Den har själv byggt upp ett omfattande internationellt samarbete med globala och regionala samarbetsorganisationer, byggda på lokala och nationella strukturer. Idrottsrörelsen har visat sig kapabel att utan övernationella politiska ingrepp genomföra imponerande internationella evenemang som europamästerskap, världsmästerskap och olympiska spel. Den kraften bör få verka i fred.
<P>
Det är också viktigt att understryka att ungdomens idrott ytterst är ett ansvar för föräldrarna och familjen, som utgör den lägsta instansen i subsidiaritetskedjan. Europeiska sportprojekt faller utanför ramen för det som unionen bör ägna sina krafter åt.

<SPEAKER ID=16 NAME="Darras">
Idrotten är en av våra främsta aktiviteter. Miljoner människor deltar i olika idrottsaktiviteter som erbjuds inom unionen, för pengar eller för nöjes skull, regelbundet eller tillfälligt. Som den enkla parlamentsledamot jag är fruktar jag att kommissionens entusiastiska tal om idrott är en skenmanöver för att dölja bristen på rättsliga och ekonomiska medel, splittringen som bekräftar att helhetsvisionen saknas och otillräckligheten i fördragen där idrotten inte alls nämns.
<P>
Därför välkomnar jag varmt och tacksamt vår kollega Packs utmärkta betänkande. Tillfället är desto lägligare, eftersom vi kan ha förhoppningar om att kunna utöva påtryckningar både på våra regeringar och på kommissionen, så att regeringskonferensen erkänner idrotten som företeelse, och inte bara utifrån kapitlet för "Information och kommunikation " i budgeten.
<P>
Idrotten är inte bara en ekonomisk verksamhet som bör behandlas enligt konkurrensreglerna, vilket Bosmandomen från 1995 ofrivilligt visade. Idrotten är också ett område där olika kulturer och nationaliteter kan närma sig varandra, där funktionshindrade personers sociala integration främjas och där åskådare och utövare är inbördes jämlika. Idrotten samlar många människor i organisationer och föreningar där de engagerar sig i kulturella nätverk och utövar ett demokratiskt ansvar.
<P>
Det är dags att vi skaffar fram medel för våra ambitioner. Därför stöder och gillar jag Packs betänkande. Jag önskar att vår kammare skall göra detsamma.

<SPEAKER ID=17 NAME="Holm">
Idrottens betydelse och det intresse som majoriteten av EU: s medborgare har för idrott råder det ingen tvekan om. Men jag håller inte med föredraganden om att det behövs en artikel i EU-fördraget som handlar om idrott. Detta område anser jag att man skall besluta om på nationell nivå.
<P>
Ändringsförslag nr 3 från socialistgruppen kan jag inte stödja, eftersom innebörden av ändringsförslaget är att det skall vara otillåtet att ge offentliga bidrag till professionella idrottsföreningar. I Sverige har vi ingen skillnad mellan professionella och ickeprofessionella idrottsföreningar, utan de är ofta sammanhängande. Om detta blev en EU-regel, skulle det dra undan grundbultarna i svensk idrottsverksamhet. Däremot ser jag det som positivt att den offentliga sektorn ger stöd, eftersom det skapar en oberoende ställning för föreningarna. Idrotten är av sådan vikt, bland annat för ungdomar, att dess verksamhet inte får vara beroende av om den får sponsorer eller inte.

<SPEAKER ID=18 NAME="Poisson">
Fram till nu har idrotten tyvärr förbisetts i våra fördrag. Detta fantastiska verktyg för social sammanhållning, för utbildning, för förebyggande av brottslighet och för skapande av arbetstillfällen måste nu samla alla våra ansträngningar.
<P>
Inom unionen utövas idrott av över hundra miljoner européer, i tiotusentals idrottsföreningar, och det fanns ingen helhetsvision över verksamheten som kunde tillämpas på gemenskapsnivå.
<P>
Packs utmärkta betänkande för fram en utomordentlig syntes inom ett ämne som angår flera olika områden.
<P>
Idrotten betraktas alltför ofta som en lek och inte som en socialt, medicinskt, kulturellt och ekonomiskt väsentlig faktor. En god idrottspolitik kan minska de sociala kostnaderna genom att vara integrerande och utbildande.
<P>
Idrotten är en möjlighet till individuell och kollektiv utveckling och till ett öppet Europa. Den är det främsta sättet för en ung människa att lära känna och respektera sin kropp, och lär henne senare att respektera en motståndare samt reglerna för ett liv i samhället, att utveckla sin styrka i en grupp utan åtskillnad vad gäller ursprung, utbildning och språk, och slutligen att knyta kontakter inom unionen.
<P>
Vi bör stödja de initiativ som föreslagits av Pack, genom att stärka de pilotåtgärder som redan dragits igång, utan att för den skull behöva återkomma till subsidiaritetsprincipen.
<P>
Varje land inom unionen har sina särdrag och det talas ofta om den engelska modellen. Idrotten i Frankrike har trumfkort men också svagheter. Enligt våra vänner inom unionen är fransmännen dåliga i idrott kanske på grund av skolelevernas höga frånvaro, vilken ligger runt femton procent i idrott, som ändå är ett obligatoriskt ämne.
<P>
Jag hoppas att ett utbyte kommer att utvecklas inom gemenskapen, inte bara för att vi skall kunna lära av varandras erfarenheter, utan också för att inspirera till vissa åtgärder och inte tvinga dem på människor.
<P>
Jag skulle sammanfattningsvis önska att en särskild uppmärksamhet riktas på idrottsverksamheten på landsbygden, där den ju är svårare att tillgå. På många ställen ligger möjligheterna till idrott ofta långt från ungdomarna och är koncentrerad till en enda idrottsgren. I små samhällen är det ont om nöjesaktiviteter och där kan idrotten vara ett utmärkt sätt att återknyta sällskapsbanden mellan människor, och också att hjälpa dem att finna sysselsättning och på så sätt förhindra att de lämnar vårt betydelsefulla nätverk på landsbygden.
<P>
Idrotten förblir därigenom en fast punkt i de områden som avfolkas mer och mer och ger också en befolkning möjlighet att ge uttryck för sin identitet.
<P>
Från våra små samhälle och upp till Europanivå är idrotten en stark faktor för enhet och sammanhållning, vilket vi målmedvetet bör uppmuntra.

<SPEAKER ID=19 NAME="Ryynänen">
Över 100 miljoner medborgare i Europa utövar själva idrott, och om man tar hänsyn till den breda publiken kan man säga att idrotten med alla sina dimensioner är en verklig folkrörelse. Idrotten är också en betydande ekonomisk faktor och skapar arbetstillfällen. Därför är det också egendomligt, att idrotten inte med ett enda ord nämns i EU: s grundfördrag.
<P>
Detta å sin sida har lett till att det i EU inte finns någon helhetssyn på idrottsverksamheten. Beslutsfattandet inom många andra sektorer kan i hög grad påverka idrottens ställning. Exempel på detta är Bosmanutslaget om övergångsbelopp som hinder för rörligheten och det nyss beslutade TV-direktivet om begränsning av utsändningsrättigheterna för betydande evenemang till förmån för medborgarnas rättigheter.
<P>
Idrotten är naturligtvis i första hand en nationell angelägenhet och huvudansvaret vilar på idrottsrörelsen och de nationella myndigheterna. Man måste emellertid på EU-nivå kunna främja denna verksamhet, som i så hög grad intresserar medborgarna. I samarbete kan man stärka idrottens positiva inflytande och minska de problem som har samband med idrotten.
<P>
Jag anser att idrotten inte kräver en egen artikel, men det vore naturligt, att knyta den till tillämpningsområdet för kulturartikeln genom ett särskilt omnämnande. På detta sätt skulle unionens verksamhet till sin karaktär komplettera den nationella politiken och inte styra den. Kommissionen borde utarbeta en grönbok om idrottsområdet och tillsätta en särskild grupp, som skulle dra upp linjerna för en helhetsutveckling.
<P>
Vid den utfrågning, som Europaparlamentets kulturutskott anordnade om idrott, framkom starkt en gemensam oro över att undervisningen i gymnastik och motion minskar i olika medlemsländer och att denna försämrade situation menligt kan inverka på barns och ungdomars hälsa. Denna tendens måste brytas. Många nya forskningsresultat stärker uppfattningen om idrottens och motionens oändligt stora betydelse för barnens och ungdomarnas sunda fysiska och psykiska utveckling.
<P>
Idrottsföreningarna och skolan måste bättre och närmare än tidigare samarbeta till barnens fromma. Hittills har intresset på unionsnivå endast inriktats på elitidrotten, och då närmast som ekonomisk företeelse. Men i EU: s verksamhet måste idrotten framför allt ses som kulturell, pedagogisk och social verksamhet, som måste uppmuntras och stödjas också med budgetmedel.

<SPEAKER ID=20 LANGUAGE="DE" NAME="Pack">
Fru ordförande, jag har bara en fråga. Är det egentligen tillåtet att göra röstförklaringar om man inte har deltagit i omröstningen? Åtminstone två tredjedelar av de personer Ni har nämnt har inte deltagit i omröstningen.
<P>
(Applåder) Jag tycker inte att det spelar någon roll för min egen del men jag anser att det är oanständigt!

<SPEAKER ID=21 NAME="Ordföranden">
Tack så mycket för upplysningen. Vi skall undersöka detta.

<SPEAKER ID=22 NAME="Carlsson">
Med anledning av Packs påstående kan jag hålla med om att det är konstigt att man lämnar in röstförklaringar när man inte ens är här. Men eftersom röstförklaringar skall lämnas in innan betänkandena är färdigbehandlade i kammaren, är det ju så att man lämnar in skriftliga röstförklaringar, om det står att omröstningen skall ske exempelvis torsdag lunch. Detta medför att om omröstningen sedan skjuts upp i flera omgångar, ligger röstförklaringar kvar från kolleger som av olika anledningar inte längre är här. Det beror således inte på de ledamöter som inte längre är här, utan på att reglerna är litet konstiga.

<SPEAKER ID=23 NAME="Ordföranden">
Tack så mycket. Vi skall undersöka detta.

<SPEAKER ID=24 LANGUAGE="EN" NAME="Tomlinson">
Fru ordförande, en ordningsfråga. Ni kommer att undersöka saken, men jag är inte säker på hur, om ni faktiskt inte vet vem som är här, så att ni kan jämföra dem med dem som lämnat röstförklaringar. Får jag föreslå att ni har en omröstning med namnupprop, som ger en närvarolista, som ni kan kontrollera mot.

<SPEAKER ID=25 LANGUAGE="DE" NAME="Pack">
Fru ordförande, jag vill inte förlänga diskussionen men en röstförklaring innebär att jag förklarar varför jag röstade på det ena eller andra sättet. Om jag inte har röstat kan jag inte heller göra en förklaring och därmed basta!
<P>
(Applåder)

<SPEAKER ID=26 NAME="Ordföranden">
Vi är visserligen försenade i fem minuter men jag skulle ändå, enligt Tomlinsons förslag, kunna kontrollera närvaron genom att genomföra en omröstning med namnupprop. Är Ni med på det?
<P>
(Applåder)

<SPEAKER ID=27 LANGUAGE="NL" NAME="Aelvoet">
Fru ordförande, alla som är närvarande här i salen har sett att människor som verkligen var närvarande vid omröstningen, sedan har lämnat salen. Så om ni nu låter det ske, är det för sent. Jag är ledsen, det ger ingen rättvis bild.

<SPEAKER ID=28 LANGUAGE="FR" NAME="Bourlanges">
Fru ordförande, jag är lite förvånad över det här förslaget. Jag skulle vilja veta vilken artikel i förordningen ni grundar er på när ni begär en "polisomröstning ", som man säger i dagligt tal, i syfte att kontrollera närvaron. Omröstning genom handuppräckning är till för att försäkra sig om att parlamentarikerna röstar i ena eller andra riktningen. Jag visste inte förrän idag att ordförandens roll är att hålla upprop som i ett klassrum.

<SPEAKER ID=29 NAME="Ordföranden">
Ett förslag om att genomföra en omröstning med namnupprop för att fastställa närvaron har lämnats. Jag frågar nu: Vill Ni genomföra denna omröstning? Med denna omröstning kan vi endast fastställa vilka ledamöter som är närvarande just nu.
<P>
(Parlamentsledamöterna gav sitt samtycke till kontrollen och ordföranden genomförde en omröstning med namnupprop.) Antalet närvarande ledamöter kommer att tas med i protokollet. Man kan dock inte utan vidare dra några slutsatser om antalet närvarande ledamöter för tio minuter sedan.

<SPEAKER ID=30 LANGUAGE="IT" NAME="Florio">
Fru ordförande! Jag vill bara säga att jag inte deltog i omröstningen, trots att jag var närvarande, eftersom jag anser att detta är första gången som parlamentet röstar om ingenting! Jag anser inte att det är rätt ett rösta om ingenting! Vad har vi röstat om? Man kan inte rösta om ingenting!

<SPEAKER ID=31 NAME="Ordföranden">
Tack så mycket! Jag förklarade det redan tidigare. Vi har bara genomfört en kontroll av närvaron vid en viss tidpunkt. Parlamentsledamöterna ville ha det så.

<SPEAKER ID=32 LANGUAGE="DE" NAME="Nassauer">
Fru ordförande! Jag vill för säkerhets skull påpeka att ingen av de personer som har gjort en röstförklaring var berättigad att göra det eftersom ingen av dem bevisligen var närvarande i kammaren och detta inte heller kontrollerades.
<P>
De gjorda röstförklaringarna är alltså inte giltiga eftersom närvaron enligt artikel 122 i vår arbetsordning är - som Pack så träffande uttryckte det - obligatorisk och den kontrollerades inte och fastställdes naturligtvis inte heller i den s.k. omröstningen med namnupprop. Alltså måste denna omröstning accepteras utan personliga förklaringar.

<SPEAKER ID=33 NAME="Ordföranden">
Tack så mycket, herr Nassauer! Jag vill ännu en gång bekräfta att den omröstning som vi just har genomfört inte på något sätt har någon retroaktiv effekt.

<SPEAKER ID=34 LANGUAGE="NL" NAME="Wijsenbeek">
Fru ordförande, jag kan absolut inte fastställa någon Geschäftsordnungswidrigkeit . Det står nämligen i artikel 118: "utslaget från omröstningen registreras ". Det står inte hur det skall registreras i artikel 118. Så om ni begär en elektronisk omröstning, och det är er rätt, får ni registrera som ni vill, med eller utan namn.

<SPEAKER ID=35 LANGUAGE="FR" NAME="d'Abouville">
Fru ordförande, under omröstningen av betänkandet lät ni utföra ett antal kontroller av röster. Vi var då 178. Nu har ni just låtit räkna hur många vi är i salen och vi är 151 eller 152.
<P>
Retsamt nog kan ingen veta vilka som var här men som nu har gått.
<P>
Med andra ord tjänade kontrollen ingenting till.

<SPEAKER ID=36 NAME="Ordföranden">
Vi kan inte debattera detta i timmar. Jag ger ordet till ytterligare fyra talare och sedan börjar vi debatten om Aelvoets betänkande.

<SPEAKER ID=37 LANGUAGE="EN" NAME="Chichester">
Fru ordförande, jag stöder Tomlinsons förslag. På något sätt måste det ha skett ett misstag i PPE: s inpiskarorganisation i morse. Vi tycks inte ha haft vår omröstning med namnupprop ännu. Några av oss väntar tålmodigt på den.
<P>
(Skratt.)

<SPEAKER ID=38 LANGUAGE="EN" NAME="Falconer">
Fru ordförande, vi har erbjudit åhörarläktaren tillräckligt med underhållning. Jag föreslår att vi nu fortsätter med våra ärenden och återför denna kammare till någon form av sans och vett.
<P>
(Applåder.)

<SPEAKER ID=39 LANGUAGE="EN" NAME="Cars">
Fru ordförande, detta sammanträde har visat att vi aldrig kan ta fredagsmorgnarnas sammanträden på allvar. Följaktligen lämnar jag kammaren.
<P>
(Blandade reaktioner.)

<SPEAKER ID=40 LANGUAGE="DE" NAME="von Habsburg">
Jag håller inte med Cars. Det är vår förbannade plikt och skyldighet att vara här på fredagar liksom alla andra veckodagar. Vi är anställda för att arbeta här och inte för att vara borta.
<P>
(Applåder) Herr Cars, jag önskar en trevlig resa men Ni är inte längre en ledamot.
<P>
(Applåder)
<CHAPTER ID=3>
Artikel 366a i fjärde Lomékonventionen
<SPEAKER ID=41 NAME="Ordföranden">
Nästa punkt på föredragningslistan är interimsbetänkande (A40175/97) av Aelvoet för utskottet för utveckling och samarbete om förslag till rådets beslut (KOM(96)0069 - C4-0045/97-96/0050(AVC)) om ett ramförfarande för genomförandet av artikel 366a i fjärde Lomékonventionen.

<SPEAKER ID=42 NAME="Aelvoet">
Fru ordförande. Rådet ber om vårt samtycke till ett förslag till ett beslut om proceduren för verkställighet av artikel 366 a i den fjärde Lomékonventionen. Sistlidna 15 april fäste utvecklingsutskottet sitt godkännande på mitt förslag om att lämna in ett interimsförslag i överensstämmelse med artikel 80 stycke 3 i vårt reglemente. Den första gången som en klausul om de mänskliga rättigheterna togs upp i den beslutande delen Lomé-konventionen, var år 1989. Vi skrev då Lomé IV. I realiteten passar detta perfekt i den nya geopolitiska konstellationen, nämligen att sedan murens fall använda och också vilja arbete med att de mänskliga rättigheterna så sakta kunde bli en del och ett inslag i internationella avtal. Det var redan 1991, alltså två år senare, som rådet antog en resolution inte bara om en människorättsklausul utan också om demokratiska principer och utveckling. Om dessa tre frågorna tillsammans godkändes då en omfattande resolution. Ett år senare, vid förhandlingarna och slutligen godkännandet av Maastrichtfördraget, bekräftades också denna politiska vilja om att ta med en människorättsklausul i artikel 130 U. I det ögonblicket sågs klausulen mänskliga rättigheter som en del av såväl de allmänna målsättningarna i utvecklingssamarbete som av den gemensamma utrikes- och säkerhetspolitiken. Från 1992 ser vi också att de mänskliga rättigheterna och demokratiska principer betraktas som en viktig del av utrikespolitiken. Vi ser egentligen en gradering, först ett erkännande, inskrivning i fördraget, sedan betraktad som en viktig del av politiken. År 1995 publicerade kommissionen i sitt dokument nr. 216 ett meddelande, där det inte bara hänvisas till, utan där till och med möjligheten öppnas för att övergå till omedelbart uppskjutande av ett internationellt fördrag, utan att till och med starta procedurerna för att bilägga tvister när det handlar om särskilt viktiga, särskilt angelägna angelägenheter.
<P>
När det gäller sakens kärna, i samband med beslutet som vi behandlar här i dag, är det så att utskottet för utvecklingssamarbete föreslår ett antal ändringar, alltså ett antal rekommendationer från parlamentet, som avviker från vad rådet självt överväger. I första hand hänvisas det uttryckligen i övervägandena till en rad internationella avtal som alltså måste göra det möjligt att tillämpa hela begreppet i dess vidaste mening.
<P>
I andra hand önskar parlamentet att, för att sätta i gång proceduren, inte bara kommissionen kan ta ett initiativ eller en medlemsstat, utan att Europaparlamentet självt också kan ta initiativet. En andra viktig ändring är att utskottet för utvecklingssamarbete är av den åsikten att rådet måste besluta, inte med enhällighet, utan med en kvalificerad majoritet och att det därvid krävs parlamentets instämmande. Vi ber om instämmande från parlamentet och ett beslut med kvalificerad majoritet.
<P>
Slutligen tycker vi att det är nödvändigt att för återupptagningen av hjälpen, skall samarbetet diskuteras efter en utvärderingsrapport från kommissionen, varvid rådet åter beslutar med kvalificerad majoritet, men efter instämmande från Europaparlamentet. Det är kärnan i kommissionens uppställning av utvecklingssamarbetet.

<SPEAKER ID=43 NAME="Bertens">
Fru ordförande, som föredragande för yttrandet för utskottet för utrikesfrågor, säkerhets- och försvarspolitik är jag mycket nöjd med innehållet i detta betänkande. Fru Aelvoet har själv, blygsam som hon är, redan sagt det. Jag tycker att det är ett betänkande med genomgripande betydelse för framtiden. För egentligen ställs de mänskliga rättigheterna och demokrati som villkor för former av samarbete. I ett bra samspel mellan de olika utskotten har ett betänkande kommit till stånd som är ett första steg i riktningen mot en förhandlingsprocess med rådet. Genom valet av procedur enligt artikel 80 stycke 3, är parlamentet nu i stånd att lämna in ändringsförslag på en begäran om instämmande till ett avtal där normalt endast ja eller nej kan sägas och det inte finns något utrymme för ändringsförslag. De ändringsförslagen är nödvändiga, även om förslaget från kommissionen i princip redan är ett steg framåt. Vi talar här om ett procedurförslag för att fastställa vilken väg man skall välja om en Lomé-partner inte följder de essentiella elementen i Lomékonventionen. De essentiella elementen i Lomé-konventionen är demokrati, mänskliga rättigheter och rättsstaten.
<P>
Valet för uppskjutande av samarbetet måste grundas på tydliga kriterier och procedurerna måste också vara klara för partnerländer och ärligt avtalade. I princip välkomnar utskottet för utrikesfrågor, säkerhets- och försvarspolitik förslaget från den Europeiska kommissionen om att fastställa tillämpningen av den så kallade demokratiklausulen, i en procedur. Tydlighet och transparens är essentiellt i en bra människorätts- och utrikespolitik. Våra partner - jag har redan sagt det, i detta sammanhang alltså Lomé-länderna - har rätten att veta vad de ger sig in på. Samråd för utfärdandet av sanktioner är en princip för partnerskap, men dessutom ofta också ett effektivare instrument.
<P>
Transparens kräver också tydlighet om kriterierna på vars bas samarbetet skjuts upp. Kommissionsförslaget tiger om det. Den bristen måste parlamentet komplettera. Att handskas med att respektera de mänskliga rättigheterna, de demokratiska principerna och "rättsstaten ", så som föreslagits i ändringsförslagen, förtjänar allt stöd. Jag frågar mig om jag under förhandlingsproceduren med rådet också måste tillägga respekt av territoriell immunitet av tredje land som kriterium.
<P>
När det gäller beslutsprocessen själv, välkomnar utskottet för utrikesfrågor förslaget från den Europeiska kommissionen om att låta den slutliga beslutsprocessen ske i rådet med kvalificerad majoritet. Vi har i unionen redan för mycket erfarenhet av att låta ekonomiska intressen gå före, genom en eller ett litet antal stater, de politiska övervägandena när det gäller mänskliga rättigheter. Enhällighetsbeslut gör Europa maktlös och det har vi sett för ofta.
<P>
Majoritetsröstning bara är dock inte tillräckligt. Utskottet för utrikesfrågor begär en instämmanderätt från parlamentet när det gäller uppskjutande av samarbetet i Lomésammanhang. Det är oacceptabelt för oss att ett samarbetssammanhang som ingåtts med instämmande från parlamentet, kan skjutas upp utan något engagemang från Europaparlamentet. Utskottet för utrikesfrågor vill förutom instämmande vid ikraftträdandet, också ha instämmande vid uppskjutande av samarbetet i Lomésammanhang.
<P>
En annan försummelse i förslaget från kommissionen gäller regleringen av proceduren då uppskjutandet avslutas. Om det har överhuvud taget inget meddelats från kommissionen. Regleringen är dock verkligen nödvändig, angeläget nödvändig till och med. Vi vill ju inte göra varje tillfälligt uppskjutande definitivt. Av det tillfälliga uppskjutandet måste det bli en korrigerande verkan och vidare utveckling av redan tidigare angiven logik i instämmanderätten, utskottet för utrikesfrågor tycker att också avslutningen av uppskjutandet måste beslutas med kvalificerad majoritet av rådet på förslag från kommissionen och med instämmande från Europaparlamentet.
<P>
Utskottet för utrikesfrågor hoppas att plenarsammanträdet i detta hus kommer att stödja de föreslagna ändringsförslagen till detta betänkande. De kommer att ge förslaget från kommissionen mer kött på benen och ge mer tydlighet för berörda. Den nuvarande praxisen att det beslutas på ett ad hoc-sätt i rådet utan att man informerar de berörda parterna, måste lämnas. Unionen, särskilt på initiativ av detta parlament, är alltid aktivt på jakt efter sätt att göra politiken effektivare och klarare. Människorättsklausulen var redan ett steg framåt. Ett av de stora problemen därvid var dock bristen på en enhetlig tillämpning när det gäller procedur och när det gäller innehåll. Det nuvarande förslaget är det första steget på väg mot det förtydligandet och jag hoppas att rådet skall stödja våra förslag.
<P>
Slutligen, fru ordförande, jag tycker att det är mycket viktigt att här påpeka, och därför har jag sparat det till sist, att i våra ögon kan en sådan uppskjutandeprocedur inte endast vara tillämpning på AVS-länder. Denna konstruktion måste ha en exempelfunktion i riktningen mot alla avtal med alla andra länder. Alla avtal behöver en sådan uppskjutandeprocedur. Ju längre vi väntar därmed, ju skyldigare vi är till diskriminering. Det är precis vad vi måste förebygga i tillämpningen av de universella mänskliga rättigheterna.

<SPEAKER ID=44 LANGUAGE="EN" NAME="Smith">
Fru ordförande, föredraganden gav en mycket adekvat beskrivning av bakgrunden till detta interimsbetänkande och jag har inte för avsikt att gå in i sådan detalj - hon har gjort ett utmärkt arbete där. Jag skulle vilja tala om de idéer som vi tänkt på främst och de rekommendationer som vi beslutat oss för efter diskussionen i utskottet för externa ekonomiska förbindelser.
<P>
Först av allt skulle vi vilja att kommissionen i det föreslagna förfarandet inkluderade de olika steg som skulle gälla för övervägande av upphävande av handelspreferenserna under Lomékonventionen, i linje med upphävandet av handelspreferenserna under t.ex. ordningen för generella preferenser. Det ligger väldigt mycket i linje med vad Bertens också uppmanat till: att vi behöver någon form av kontinuitet och ett visst mått av uppfyllande av en de allmänna regler för att inte bli anklagade för diskriminering.
<P>
Vi krävde också specifikt att sådana artiklar skulle inkluderas som, i fallet med upphävande av handelspreferenserna under Lomékonventionen, berör de omständigheter under vilka handelspreferenserna under Lomékonventionen kan upphävs: längden på och målet för kommissionens undersökningen, detaljerna kring kommissionens slutgiltiga förslag till rådet och parlamentet om upphävande av handelspreferenserna under Lomékonventionen för landet i fråga.
<P>
Vi stöder också kommissionens förslag att rådets beslut om upphävande under artikel 366a skall fattas med kvalificerad majoritet och vi insisterar på att om rådet inte samtycker till principen om kvalificerad majoritet under det föreslagna förfarandet, bör parlamentet konsulteras ytterligare en gång i form av ett brådskande förfarande.
<P>
Vi ber även rådet och kommissionen att säkerställa att nödvändig öppenhet och konsekvens tillämpas vid upphävande av preferenser gentemot individuella AVS-länder och att AVS-länderna behandlas likvärdigt med Europeiska unionens övriga samarbetspartners.
<P>
Vi uppmanar kommissionen och rådet att säkerställa att Europaparlamentet på ett tidigt stadium involveras i alla fall av upphävande enligt artikel 366a. Vi anser att Europaparlamentets närvaro under samrådsperioden har varit av avgörande betydelse. Jag skulle bara vilja återge två viktiga punkter som framkommit ur våra diskussioner. För det första att dessa beslut endast skall fattas genom en omröstning med kvalificerad majoritet i rådet och, om detta inte uppnås, bör parlamentet omgående höras igen. För det andra, parlamentet bör involveras i alla fall av upphävande vid en så tidig tidpunkt som möjligt. Jag vore tacksam om kommissionen kunde bekräfta att så blir fallet.

<SPEAKER ID=45 LANGUAGE="DE" NAME="Liese">
Fru ordförande, mina damer och herrar! PPE-gruppen stöder det föreliggande betänkandet. Vi anser att människorättsklausulen är en mycket viktig klausul med tanke på människorna i de berörda länderna eftersom det ju inte handlar om att bestraffa människorna utan de regeringar som kränker medborgarnas mänskliga rättigheter. Därför är det inte en handling mot de berörda länderna utan mot de regeringar som kränker de mänskliga rättigheterna när vi avbryter Lomékonventionen på detta område.
<P>
Det är riktigt att Europeiska unionen fortfarande mäter med olika måttstockar och fortfarande inte är helt konsekvent. Jag håller dock inte med dem som säger att AVSländerna principiellt ligger sämre till på detta område än andra länder utan det är snarare så att geopolitiska och ekonomiska överväganden spelar en roll här. I detta sammanhang hänger det inte på om ett land är AVS-medlem eller inte utan på om medlemslandet ifråga har vissa bestämda intressen. Detta måste vi nu äntligen komma till rätta med. Vi måste driva en konsekvent människorättspolitik och mäta alla med samma måttstock.

<SPEAKER ID=46 LANGUAGE="NL" NAME="Van Bladel">
Ordförande, så vida jag kan se det, syftar interimsbetänkandet från kollega Aelvoet till att främja två saker. De mänskliga rättigheterna i AVS-länderna och beslutanderätt och auktoritet för detta parlament för detta. Med händelserna under de gångna två åren i Afrika är alla dock övertygade om att uppskjutande av utvecklingshjälp i många fall är en ytterst nödvändig, ofta oundviklig och tyvärr inte alltid effektfull åtgärd. Men i allmänhet kan det sägas att i länderna där man tar seriöst på att följa de mänskliga rättigheterna, går också rätten till utvecklingen i vid mening bättre. Det måste i all ärlighet sägas att klausulen om att följa de mänskliga rättigheterna redan sedan en lång tid utgör en mycket viktig del av Lomé-konventionen. Eftersom denna aspekt först senare kommet till stånd i avtal med andra länder, får det i vår praktik inte vara så att alla AVS-länder skall bedömas strängare genom det. Ändringsförslaget om procedurer från fru Aelvoet måste ske på basis av tydliga kriterier. Också måste det vara så att länderna som det gäller, har rätt till tydlighet. Ett steg framåt måste vara att beslutsprocessen med kvalificerad majoritet sker i rådet med instämmande från parlamentet.
<P>
Interimsbetänkandet från fru Aelvoet, min mycket värderade kollega som alltid ställer upp för de mänskliga rättigheterna, passar utmärkt i den nuvarande andan med förhandlingarna i regeringskonferensen.
<P>
Slutligen delar jag helt kollega Bertens åsikt, att närmandet som föreslagits av fru Aelvoet, verkligen skulle vara tillämplig på alla andra avtal med tredje land. Min grupp står helt bakom fru Aelvoets betänkande.

<SPEAKER ID=47 LANGUAGE="FR" NAME="Hory">
Fru ordförande, Aelvoets betänkande lägger verkligen en bra grund för att vi skall kunna förena våra principer med verkligheten och våra ord med handling.
<P>
Samarbetet mellan Europeiska unionen och AVS-länderna har ända sedan början grundats på respekten för mänskliga rättigheter och friheter rent teoretiskt, men vardagens verklighet vittnar tyvärr om att grunden bara är teoretisk. Flera år efter att samarbetet startade föreslås nu äntligen åtgärder som upprättar villkor för bistånd, eller snarare villkor för upphävande av våra ingripanden. Vi har ju redan en tradition av bistånd, om alltför grova kränkningar av de mänsklig rättigheterna och den personliga friheten konstateras i de biståndstagande länderna.
<P>
Jag tillägger att förslagen inte är alltför begränsande eftersom ett samrådsförfarande föreskrivs som ger möjlighet att upprätta en dialog med det land man avser att införa sanktion mot. Jag ser alltså bara fördelar med den föreslagna bestämmelsen, i ännu högre grad då den förbättrats av det arbete som Aelvoet och utskottet för utveckling och samarbete har lagt ner.
<P>
Vi skriver helt och hållet under på andemeningen i Aelvoets ändringsförslag till det förslag som förelagts oss. Jag tänker främst på de ändringar som syftar till att initiativet till en upphävandeförfarande delas med parlamentet och att kvalificerad majoritet införs för rådets beslut, eftersom jag vet att, om enhällighet skulle krävas, finns det fall där ett ensamt land, för övrigt mitt eget i vissa fall, skulle lägga hinder för alla de bestämmelser vi skulle vilja införa. Vi håller däremot inte med Aelvoet, när hon ville föreslå en uttömmande lista över de rättigheter som vid överträdelse skulle medföra att biståndet upphävs, eftersom vi tror att man måste ta större hänsyn till de olika situationerna i de biståndstagande länderna.
<P>
Jag skulle slutligen vilja fästa parlamentets uppmärksamhet på ett ändringsförslag från vår före detta kollega Bernard Kouchner, där vi uppmanas att visa prov på all erforderlig försiktighet när det gäller att ta till embargo eller blockad eftersom vi har kunnat konstatera att det är folket som tar skada av sanktionerna trots att det är de politiska myndigheterna vi vill bestraffa. Jag anser att rådet bör lyssna på de förslag till ändringar av texten det tagit del av och jag tror att vi hade förhindrat många tragedier i Afrika om vi hittills hade tillämpat en sådan bestämmelse.
<P>
Jag tycker slutligen att det verkar som att vårt inlägg skulle bli fullständigt först när vi föreslagit att denna villkorsmekanism skulle tillämpas även i det bilaterala samarbetet mellan medlemsstaterna och Europeiska unionen.

<SPEAKER ID=48 NAME="Aelvoet">
Fru ordförande, jag vill under denna sista minut fästa uppmärksamheten på två saker. I praktiken ser vi verkligen att den hållning som intas när det gäller AVS-länder och icke-AVS-länder pekar på diskriminering. Man uppträder mycket lättare när det gäller AVS-länder än när det gäller icke-AVS-länder, med ett undantag Burma.
<P>
För det andra, man gör en stor skillnad i praktiken mellan mäktiga och rika AVS-länder och andra. Så när det gäller Gambia och Niger uppträder man snabbt, när det gäller Nigeria väntar man mycket länge.
<P>
Slutligen, och det är mitt sista påpekande, drog jag in mina ändringsförslag som då inte fick något instämmande i kommissionen. De ligger nu tydligen åter framme. Så det enda som jag föreslår är det som det fanns ett avtal om i utskottet för utvecklingssamarbete, eftersom punkten om att eventuellt göra skillnad i en sanktionspolitik mellan politiska och civila rättigheter och sociala och ekonomiska rättigheter, också i världen hos människorna som gör studier inom området för mänskliga rättigheter, är en diskussionspunkt. Jag tror att det är bättre att göra ett politiskt uttalande först i det ögonblick som det finns mer tydlighet om det. Därför drog jag också in ändringsförslagen innan plenarsammanträdet. Administrativt har men tydligen inte respekterat det.

<SPEAKER ID=49 NAME="Gradin">
Fru ordförande! Kommissionen har med intresse tagit del av ledamot Aelvoets interimsbetänkande om artikel 366a i Lomékonventionen, liksom yttrandena från REX-utskottet och utrikesutskottet. Kommissionen delar åsikten att det krävs ett konsekvent och samordnat synsätt när det gäller mänskliga rättigheter, demokratiska principer och rättssäkerhet. Vi kommer därför inom kort att lämna över ett meddelande till rådet och till parlamentet, i vilket vi klargör vilka begrepp som skall gälla samt föreslår ett mer strukturellt förhållningssätt.
<P>
Kommissionens förslag gäller själva beslutsförfarandet inom de europeiska institutionerna. Det ändrar inte och kan inte ändra det förfarande som läggs fast i artikel 366a i Lomékonventionen, vilket är viktigt att understryka. En del av de ändringar som utrikesutskottet föreslår skulle göra lydelsen av artikel 366a meningslös. Det gäller förslagen om samtycke från varje land i förfarandet, särskilt innan den berörda staten inbjuds till konsultation och innan åtgärder vidtas eller upphävs.
<P>
Artikeln föreslår att lämpliga åtgärder vidtas omedelbart i brådskande situationer, eller om ett land vägrar konsultation. Det sägs också att sådana åtgärder skall, jag citerar, " upphävas så snart skälen till att de vidtogs inte längre är för handen" . Det skulle inte vara möjligt att tillämpa sådana regler med ett så långvarigt och besvärligt förfarande som utskottet föreslår. Det skulle också strida mot de normala procedurer som fördragen förutser. Däremot är det självklart lämpligt att se närmare på vilken ökad roll parlamentet skall ha när det gäller implementeringen av sanktionsklausulen, dvs. det som i texten kallas non-executive clause . Kommissionen är helt beredd att undersöka hur det skulle kunna genomföras.

<SPEAKER ID=50 NAME="Ordföranden">
Tack så mycket, fru Gradin!
<P>
Jag förklarar debatten för avslutad.
<P>
Vi skall nu genomföra omröstningen.
<P>
(Parlamentet antog lagstiftningsresolutionen.)

<SPEAKER ID=51 LANGUAGE="FR" NAME="Dury">
Fru ordförande, jag vill bara säga att jag självfallet har röstat för det förslag som lagts fram av Aelvoet. Jag skulle dock vilja påpeka för alla kolleger som röstat för förslaget att politiken för de mänskliga rättigheterna i AVS-länderna inte kan skiljas från Europeiska unionens utrikes- och säkerhetspolitik. Jag tror verkligen att problematiken med de mänskliga rättigheterna hänger samman med vår politiska uppfattning i förhållande till dessa länder.
<P>
Med anledning av detta skulle jag föreslå de kolleger som röstade för Aelvoets förslag att kvalificerad majoritet och inte enhällighet skall tillämpas i rådet när det gäller utrikesoch säkerhetspolitik. Vi gör ibland motsägande omröstningar här. Igår var det ett antal kolleger som förkastade vårt ställningstagande för omröstning med kvalificerad majoritet när det gäller utrikes- och säkerhetspolitik. Omröstning med kvalificerad majoritet är nödvändig för att vi skall kunna vara samstämmiga i försvaret av de mänskliga rättigheterna.

<CHAPTER ID=4>
Kontroll av marina biotoxiner
<SPEAKER ID=52 NAME="Ordföranden">
Nästa punkt på föredragningslistan är betänkande (A4-0177/97) av Macartney för fiskeriutskottet om förslag till rådets beslut (KOM(96)0464 - C4-0547/96-96/0234(CNS)) om ändring av bilagan till rådets beslut 93/383/EEG av den 14 juni 1993 om referenslaboratorier för kontroll av marina biotoxiner.

<SPEAKER ID=53 NAME="Macartney">
Fru ordförande, jag skulle vilja uttrycka min respekt för det arbete som utförts vid ett mycket fint referenslaboratorium i Torry, Aberdeen i Skottland. Ironiskt och konstigt nog, låg inte detta ansvar på den skotska grenen av den brittiska regeringen, utan på det engelska ministeriet. Det laboratoriet hade mycket god renommé, det är välkänt över hela Europa. Faktum är att inom det ministeriet var det referenslaboratoriet i Torry som erhållit mest samfinansering från Europeiska kommissionen. Det var ett laboratorium med europeisk betydelse.
<P>
Belöningen blev nedläggning. Orsaken till detta var blott bart och kostnadsskäl, eftersom ministeriet under föregående regering beslöt att koncentrera verksamheten söder om gränsen och att lägga ned Torry marinlaboratorium. Naturligtvis var de berörda förfärade. Det gavs uttryck för oro även från Europakommissionens sida och jag är tacksam för deras stöd. Detta laboratorium har varit i frontlinjen i forskningen om t.ex. salmonella, E.coli 0157 och botulism och med den berättigade oron för folkhälsan för ögonen är detta just den typ av laboratorium som borde uppmuntras istället för att läggas ned. Vi i området - jag representerar den valkretsen i Skottland - blev förfärade av den behandling som laboratoriet utsattes för.
<P>
När jag försökte ta upp denna fråga fick jag veta att det inte hade något med Europaparlamentet att göra och kritiserades för att ha gjort. Vad som är riktigt fascinerande för kännare av parlamentets förfaranden är, att den rättsliga grunden plötsligt har ändrats och ett år senare, när laboratoriet redan lagts ned och det är för sent att ändra beslutet, det plötsligt sägs " Javisst ja, parlamentet borde ha involverats" . Förra månaden fick jag veta att den rättsliga grunden skulle ändras och så kom den till fiskeriutskottet i måndags denna vecka. I absolut sista minuten blev vi tillsagda " Javisst ja, ni hade ju rätt att bli hörda, parlamentet har samansvar" . Detta gör frågan viktigare än kanske ödet för ett enda laboratorium i en del av Europa.
<P>
Laboratoriet har skingrats för de fyra vindarna. En del av forskarna där har flyttas med till York och en del till Newcastle. De har antingen skickats i exil i England eller, i vissa fall, blivit av med sina jobb helt och hållet. Jag är glad att kunna säga att en del av arbetet har kunnat behållas i området efter en mycket enträgen kampanj och att det finns fem olika enheter i Aberdeen-området som har tagit över en del av laboratoriets arbete.
<P>
Jag hoppas av Torry-andan lever kvar, även om detta är ett exempel på hur subsidiaritet kan missbrukas av medlemsstater, som helt enkelt säger " Det är vårt beslut, håll er näsa ur det här" . Jag anser att detta är den sortens beslut som parlamentet framgent bör vara involverat i.
<P>
Men, detta är nu historia och jag skulle avsluta med att lovorda allt laboratoriets arbete. Behovet av sådant arbete kommer att existera även i framtiden, inte enbart i Skottland, utan på samarbetets grund över hela Europa.

<SPEAKER ID=54 LANGUAGE="EN" NAME="McMahon">
Fru ordförande, detta är ett mycket tekniskt, men viktigt betänkande, eftersom den rör frågan om livsmedelssäkerhet och -hygien. Bara under de senaste månaderna har forskare i Tyskland upptäckt en konstig stress hos lax. Förra månaden publicerades en artikel i en nederländsk tidning om " först den galna kon, nu den galna laxen" . Man påstås ha funnit en påfrestning i laxens hjärna liknande den som orsakade BSE-tragedin. Det är därför viktigt, att vi behåller sådana institutioner som Torry-laboratoriet och att vi säkerställer att livsmedelshygien hos fisk är av högsta möjliga standard.
<P>
Torry Institute är ett mycket bra laboratorium. Som Macartney sade är det ett offer för de vildsinta Tory-nedskärningarna. Det föll också offer för privatiseringen. Man bildade ett privat företag för fiskeriforskningen. Det blev ett " väldans liv" om nedläggningen bland de skotska parlamentarikerna i alla partigrupper. Nordöstra Skottland tog verkligen fyr.
<P>
Jag är mycket glad att kommissionen nu ändrar den rättsliga grunden, så att fiskeriutskottet framgent kommer att involveras i dylika diskussioner. I synnerhet när vi har med medlemsstater att göra, kommer fiskeriutskottet att tillfrågas om synpunkter och yttranden. Vi har även frågan om öppenhet. Vi kan bara uppnå större öppenhet genom att vara involverade. Socialistgruppen är mycket tacksam för att den rättsliga grunden har ändrats. Vi hoppas på ett givande framtida samarbete med fiskeriutskottet i frågor som denna. Å Socialistgruppens vägnar stödjer jag detta betänkande.

<SPEAKER ID=55 LANGUAGE="DE" NAME="Langenhagen">
Herr ordförande! Nu har det hänt: BSE-krisen har kastat sin skugga även över fisket, men denna gång i positiv bemärkelse. Jaques?? Santer, kommissionens ordförande, garanterade i februari i år inför Europaparlamentet, som en reaktion på den just nämnda BSE-krisen, att veterinärrättsliga beslut i fortsättningen skall fattas inom ramen för medbeslutandeförfarandet.
<P>
Kommissionen har inför parlamentet förbundit sig att även använda sig av det medbeslutandeförfarande, som föreskrivs i artikel 101a i Maastrichtfördraget, för förslag som rör den allmänna hälsan.
<P>
Detta förfarande kommer faktiskt till användning för första gången för direktivet om hygien och hälsoföreskrifter på fiskeområdet och då i synnerhet när det gäller kontroll av marina biotoxiner vid produktion och marknadsföring av levande tvåskaliga molusker respektive fiskprodukter. Kanske rör det sig här om ett prejudikat som leder till att medbeslutande blir det huvudsakliga beslutsförfarandet även inom fisket. Detta är åtminstone vårt krav på regeringskonferensen för att vidareutveckla Maastrichtfördraget. I Amsterdam kommer de 15 EU-regeringarna inte längre att kunna bortse från detta.
<P>
Till betänkandets innehåll: Förslaget räknar med två beslut. För det första genomförandet av hygienföreskrifterna för produktion och marknadsföring av de nämnda levande tvåskaliga moluskerna respektive fiskprodukterna. För detta ändamål måste varje medlemsstat utse ett nationellt referenslaboratorium som är ansvarigt för kontrollen av marina biotoxiner. Detta har nu äntligen uppfyllts i Förenade kungariket igen.
<P>
För det andra föreslår kommissionen att förfarandeprocessen för den här typen av frågor förenklas. Den kommer i fortsättningen bara att informera parlamentet om en medlemsstat endast vill ändra adressen till de nationella referenslaboratorierna. Jag anser att det är en självklarhet. Fiskeriutskottet har också enhälligt samtyckt till detta så länge man inte riskerar grundprincipen att det skall finnas sådana laboratorier i varje medlemsstat. Jag måste dessutom lägga till att det handlande som Förenade kungariket har beslutat sig för i detta sammanhang principiellt strider mot förfarandet. Jag förstår mina kollegers besvikelse men jag är likväl glad att man efter ihärdiga förhandlingar har kommit fram till en - förhoppningsvis - bra lösning.

<SPEAKER ID=56 LANGUAGE="EN" NAME="Provan">
Herr ordförande, jag är glad att vi diskuterar Macartneys betänkande idag. Det tar upp en mycket viktig fråga. Varför tänkte kommissionen från början inte på att låta medlemsstaternas regeringar få möjlighet att ändra de olika forskningsstationer som skulle erkännas? Det förefaller mig märkligt, att den, när den lade fram sitt ursprungliga förslag, inte lämnade utrymme för detta slag av mindre ändring, som berör en medlemsstat, utan ett fullständigt samrådsförfarande, Med detta sagt vill jag understryka det Macartney och McMahon sagt om att orsaka stora omlokaliseringar och mycken oro hos de berörda i Skottland. Jag deklarerar mitt intresse, i egenskap av ordförande för en del av en organisation som var tvungen att anställa en del av den personal involverad i f.d. Torry Research Station.
<P>
Mitt huvudsakliga bekymmer - och jag undrar om vi någonsin kommer att få ett svar från kommissionen - är hur de nya bestämmelser som ordföranden i kommissionen har utlovat för livsmedelssäkerhet och övervakning av livsmedelssäkerhet kommer att beröra andra delar och andra institutioner inom Europeiska gemenskapen? Vilket förhållande kommer detta nya livsmedelsorgan att ha till vad som mycket väl kan vara ett nytt organ för livsmedelsnormer i Förenade kungariket? Vilken kontroll kommer den att utöva på sådana organisationer som Torry Research Station som nu är splittrat mellan tre eller fyra olika byråer? Kopplingen mellan Europeiska gemenskapen och medlemsstaterna kommer att vara av yttersta betydelse i framtiden och vi vet ännu inte hur denna relation kan komma att skapas.

<SPEAKER ID=57 NAME="Gradin">
Herr ordförande! Låt mig först tacka föredraganden, ledamot Macartney, och fiskeriutskottet för det positiva ställningstagandet till kommissionens förslag.
<P>
Som det sades har kommissionen gjort ett åtagande gentemot parlamentet, nämligen att ändra den rättsliga grunden från artikel 43 till artikel 100a för alla förslag som gäller folkhälsa.
<P>
Det var också mot denna bakgrund som kommissionen lämnade över ett nytt förslag till parlamentet, nämligen KOM(97)/0210, där titel och innehåll hade ändrats i enlighet med detta. Jag är glad att kunna konstatera att utskottet i måndags snabbt kunde anta kommissionens ändrade förslag. Som svar på frågan på vilket sätt vi i övrigt kommer att följa upp det löfte som ordförande Santer har givit parlamentet, vill jag säga att vi naturligtvis vid varje tillfälle kommer att följa upp förslagen, så att vi lever upp till våra löften.

<SPEAKER ID=58 NAME="Ordförande">
Jag förklarar debatten för avslutad.
<P>
Vi övergår nu till omröstningen.
<P>
(Parlamentet antog lagstiftningsresolutionen.)

<CHAPTER ID=5>
Mandat till den rådgivande gruppen för bioetik (GCEB)
<SPEAKER ID=59 NAME="Ordföranden">
Nästa punkt på föredragningslistan är muntlig fråga (B4-0348/97) av De Clercq för utskottet för rättsliga frågor och medborgarrätt om förlängning av mandatet för den rådgivande gruppen för etik på det biotekniska området (GCEB).
<P>
Jag har för att avsluta debatten fått två resolutionsförslag i enlighet med artikel 40 i arbetsordningen .
<P>
Omröstningen kommer att äga rum efter debatten.

<SPEAKER ID=60 LANGUAGE="DE" NAME="Gebhardt">
Herr ordförande, kolleger, kommissionär Gradin! Vi vet alla att biotekniken kan innebära en stor potentiell nytta för mänskligheten. Visserligen möts vi av nyheter som visar att denna potentiella nytta är förenad med stora risker och väcker svåra etiska frågor, det må handla om kloning av får eller nyheten att en brittisk läkare i Saudiarabien målinriktat önskar erbjuda par barn av manligt kön eller om en sekt i Schweiz som vill propagera för att man skall kunna klona barn om man betalar bra. Detta ringa antal nyheter visar vilka etiska frågor som är förenade med och väcks av detta ämne. De är bevis nog för att det är absolut nödvändigt att vi har en rådgivande grupp för etiska frågor.
<P>
Den 31 juli 1997 upphör Europakommissionens mandat för den rådgivande gruppen om etiska frågor. Detta gav naturligtvis oss i utskottet för rättsliga frågor och medborgarrätt en anledning att fundera över hur det skall gå efter detta datum. Därför ställer vi följande frågor: Planerar kommissionen att förlänga mandatet för den rådgivande gruppen? Om ja, kommer gruppen att behålla sin nuvarande sammansättning och sin nuvarande funktion och struktur eller har kommissionen för avsikt att ändra mandatet för den rådgivande gruppen? Det vore, måste jag säga, önskvärt. I vilken form och med vilken målsättning skall prövningen av etiska frågor organiseras i framtiden om kommissionen planerar en ändring av mandatet? Dessutom undrar jag: Hur snabbt kommer detta att ske? I vilken form har kommissionen tänkt sig att Europaparlamentet skall delta i planeringen av vilken inriktning prövningen av etiska frågor på Europeiska unionens nivå skall ha?
<P>
Jag är mycket nyfiken på de svar som kommissionären kommer att ge oss och jag kommer förmodligen att reagera på vederbörligt sätt i debattenen en gång till. Jag tror inte det är nödvändigt att ännu en gång framhäva att jag, med anledning av denna frågas betydelse, kommer att utnyttja mina fem minuter till fullo.

<SPEAKER ID=61 LANGUAGE="FR" NAME="Cot">
Herr ordförande, fru kommissionsledamot, denna morgon utreder vi frågan om förlängning av mandatet för den rådgivande gruppen för etik på det biotekniska området. Vi vet att det biotekniska området är särskilt svårt, då det har en etisk, moralisk och religiös dimension. Dessutom tillkommer tekniska svårigheter, som är mycket specialiserade och ofta svåra att förstå för den som inte är sakkunnig. Vi kommer här in på frågeställningar som har stora sociala och industriella konsekvenser.
<P>
För min grupps räkning skulle jag vilja framföra vår aktning för det arbete som utförs av Lenoir och hennes kolleger, vilka utgör gruppen av rådgivare. Gruppens yttranden har varit värdefulla inom de ämnen den förelagts av kommissionen. De har lyckats uppnå en oemotsäglig auktoritet, såväl tekniskt som moraliskt, allt eftersom yttrandena lagts fram.
<P>
Naturligtvis är vi inte alltid överens om innebörden i yttrandena vilket är naturligt inom ett sådant svårt ämne. Bruket att låta framföra individuella uppfattningar, jag tänker till exempel på professor Mieths inlägg i ärendet om patentmöjligheter på biotekniska uppfinningar, har gett nödvändiga svar på detta problem, eftersom det i denna sak handlar om att belysa det politiska beslutet och inte om att ersätta de politiska beslutsfattarna.
<P>
En förlängning av gruppens mandat är säkert välkommen. Den har ytterligare arbete att utföra och jag är övertygad om att Gradin håller med om det. Samtidigt handlar det om att utnyttja den extra betänketid som en förlängning av gruppens mandat skulle medföra, till att finslipa inrättandet av en högre instans. Vi önskar att instansens institutionella befogenhet skall erkännas och förstärkas. Vi har visserligen sagt oss att instansen till sin natur är svår att förstärka eftersom biotekniken som sådan inte lyder under gemenskapens befogenheter, men bara till viss del, liksom EG-domstolen erkänt, eftersom biotekniken berör en grupp ärenden som i sin tur fullständigt ingår i vårt verksamhetsområde och lyder under gemenskapens befogenhetsområde. Det är för övrigt anledningen till att gruppen inrättades som ett första steg. Jag uppmanar alltså Gradin och hennes kolleger till eftertanke, till att åter igen ta upp frågan om huruvida det är möjligt att ge en starkare interinstitutionell ställning till denna instans, som har till uppgift att upplysa oss inför valen inom biotekniken.
<P>
Vi vill att Europaparlamentet ska medverka vid utnämningen av medlemmarna till den framtida instansen. Vi har inte alls i sinnet att göra instansen mer politisk utan tvärtom att garantera gruppens och medlemmarnas oberoende och därigenom stärka dess befogenhet. I någon mån på samma sätt som vi gör när vi utser medlemmar till revisionsrätten, vilket hittills förhindrat vissa alltför politiska nomineringar.
<P>
Instansens befogenhet bör förbli endast rådgivande. På grund av olikheterna i etisk uppfattning och kultur inom Europeiska unionen vore det ett misstag att överföra beslutande makt i ämnet på ett oberoende organ, vilken annan befogenhet ett sådant organ än skulle ha i övrigt. Det finns ingen enhetlig europeisk uppfattning om bioetik. Vi behöver säkert direktiv, vi behöver referenser, dessutom är det nödvändigt att det politiska ansvaret för beslutet skall godtas inom vår institutionella demokratiska ram, i en anda av tydlig konfessionslöshet. Det vill säga att det ska kännetecknas både av trofasthet mot våra värderingar, våra gemensamma värderingar och av ett motstånd mot den intolerans och det oförnuft som fortfarande är alltför vanligt förekommande på området.

<SPEAKER ID=62 NAME="Gradin">
Herr ordförande! Kommissionen föreslår för sin del att mandatet för den rådgivande gruppen för etiska aspekter på bioteknologi skall förlängas till slutet av detta år. Avsikten är att gruppen, som arbetar under ordförandeskap av madame Léonard, skall kunna slutföra det arbete som den har inlett på kommissionens uppdrag. Det handlar nu i första hand om att man skall titta på utkastet till det femte ramprogrammet för forskning och utveckling.
<P>
Det är ju så att alltfler etiska frågor väcks i samband med framstegen på det biotekniska området. Kommissionen vill därför snabbt få en ny impuls till gruppen. De nya frågeställningarna på området berör ju människors vardag och bör alltså utredas noggrannare. Kommissionen har därför uppmanat gruppen att sammanställa en plan för sin kommande verksamhet. På grundval av denna plan kan vi ge gruppen ett nytt mandat, vilket vi skulle kunna göra vid årets slut. Det blir då också möjligt att förstärka gruppens roll, struktur och plats som en rådgivande och oberoende etikgrupp i den europeiska debatten.
<P>
Kommissionen är nöjd med det arbete som gruppen har åstadkommit hittills. Samtidigt är det vår bedömning att gruppen bör förstärkas för framtiden, för att den skall kunna svara upp mot de förväntningar som medborgarna har, och som ju också har uttrycks i den fråga som vi har fått här i parlamentet. Under tiden kommer kommissionen att ha överläggningar om dessa frågor inom den grupp av kommissionsledamöter som arbetar med konsumenternas hälsofrågor.

<SPEAKER ID=63 LANGUAGE="DE" NAME="Liese">
Herr ordförande, kommissionär Gradin! Den riktiga tidpunkten för svaret på frågan hade naturligtvis varit före Cots yttrande och inte efter men jag kan visa överseende här om Ni, kommissionär Gradin, lyssnar mycket noga även på det som de andra grupperna i detta parlament har att säga i detta ämne. Jag vill framhålla detta en gång till för protokollet. Jag vill bara en gång till tala om för Er, kommissionär Gradin, att den rätta tidpunkten naturligtvis hade varit efter Gebhardts fråga men vi kan gärna vara toleranta om Ni lyssnar mycket noga också på de andra grupperna och deras åsikter i detta ämne.
<P>
Bioteknikens möjligheter är obestridliga och vi måste utnyttja den samt ta vårt ansvar som lagstiftare på detta område. Biotekniken kan emellertid endast utnyttjas om människorna har förtroende för tekniken, om de vet att det finns klara och etiskt motiverade gränser vilka inte överskrids och om missbruk sanktioneras på något sätt dvs. bestraffas. I detta sammanhang är det säkert en god idé att det finns en rådgivande grupp som är sammansatt av representanter från olika håll dvs. att den är såväl multidisciplinär som multinationell. Gruppens arbetssätt är emellertid inte tillfredsställande enligt min grupps mening.
<P>
För det första är den inte tillräckligt öppen. Det finns ingen klar struktur som lägger fast vem i arbetsgruppen som skall säga vad och därför hänger väldigt mycket på personerna, på förtroendet för de handlande personerna och jag måste säga att förtroendet för de handlande personerna, kanske också för ordföranden, inte nödvändigtvis blir större när gruppen tar del av Europaparlamentets åsikt i så liten utsträckning som har skett under de senaste veckorna. Vi avgav ett entydigt yttrande om kloning i mars och nu finns det ett yttrande från den rådgivande gruppen och det finns en påfallande skillnad mellan de båda yttrandena. Europaparlamentet är med stor majoritet mot varje form av kloning även på embryostadiet och användningen av Dollyförfarandet vill vi förbjuda straffrättsligt överallt i hela världen eller åtminstone i våra medlemsstater.
<P>
Den rådgivande gruppen går här fram försiktigt och förbjuder endast inplantering i livmodern och jag tror inte att det var det som var Europaparlamentets avsikt. Därför har vårt förtroende för den rådgivande gruppen rubbats något. Detta kan få påfallande följder, vilket vi fick uppleva när det gällde frågan om manipulering av könscellernas arvsmassa. Direktivet om patentering av biotekniska uppfinningar har också misslyckats eftersom förlikningsutskottet, som en kompromiss, övertog en av den rådgivande gruppens formuleringar vilken entydigt gick emot parlamentet som har uttalat sig mot manipulation av könscellernas arvsmassa inte bara för en viss tid utan mot manipulation av könscellernas arvsmassa som sådan. Denna uppfattning har alltså inte tagits på allvar.
<P>
Man måste vara medveten om att lagstiftaren här har ett visst ansvar och vi kan endast ha förtroende för den rådgivande gruppen om vi ser att vår uppfattning tas på allvar. Jag frågar mig också på vilket sätt man kan rättfärdiga att kommissionen omsätter den rådgivande gruppens yttranden 1: 1. Naturligtvis handlar det om högt kvalificerade personer men sådana har vi i parlamentet också. Jag kan bara som exempel från min grupp nämna Casini som har behandlat dessa frågor i egenskap av jurist mycket länge, naturvetarna Trakatellis och Heinisch. Teologer finns det också i tillräckligt antal i detta parlament, inte bara i vår grupp. Vilken högre auktoritet som jurist har egentligen Lannoye som inte de jurister här i parlamentet har som sysslar med ämnet och vars auktoritet kommer av att de är valda av medborgarna? Därför ber jag kommissionen att ta våra yttranden på större allvar än den rådgivande gruppen har gjort. Den rådgivande gruppen kan ge råd och den kan också peka på problem men beslut fattas av lagstiftaren och om kommissionen inte rättar sig efter detta uppstår det problem.
<P>
En sista punkt. Ett argument som alltid används är att det är mycket liberalare i USA och att vi därför inte kan vara strängare. USA är strängare när det gäller embryoskydd än Europakommissionens rådgivande grupp eftersom det inte finns några offentliga bidrag till kostnadskrävande embryoforskning i USA. Att det är så måste även den rådgivande gruppen acceptera. Argumentet håller alltså inte här heller.

<SPEAKER ID=64 NAME="Ordföranden">
Jag ber att få tacka Liese. Låt mig lämna en förklaring som befriar Gradin från allt ansvar. I debatterna om en muntlig fråga gör frågeställaren inlägg, i detta fall Gebhardt, som gjort sitt inlägg för De Clercq, och därefter kommissionens representant. Det har i ordförandeskapet funnits en frånvarande, som jag bär ansvaret för eftersom jag bör kontrollera att dessa fel inte uppstår, och därför var Gradin uppsatt i slutet av listan. Genom att uppmärksamma att Gradin inte skulle kunna besvara frågeställaren har hon bett att vi rättar till detta. Det är alltså inte så att hon begärt att få svara före de övriga grupperna, utan hon har pekat på ett fel för vilket till syvende och sist jag själv bär ansvaret och för vilket jag ber Gradin om ursäkt.
<P>
När detta nu är sagt lämnar jag ordet till Breyer för gruppen De gröna i Europaparlamentet.

<SPEAKER ID=65 LANGUAGE="DE" NAME="Breyer">
Herr ordförande, fru Gradin! Vi i gruppen de gröna i Europaparlamentet kan inte på något sätt instämma i lyckönskningarna till den rådgivande gruppen i etikfrågor. Tvärtom! Den rådgivande gruppen i etikfrågor har visat sig vara en hejarklack för Europakommissionen och dess uppgift att vara ingenting annat än att skapa acceptans för genteknik och biomedicin.
<P>
I sina hittillsvarande betänkanden och yttranden har den endast givit Europakommissionen etiskt stöd i ryggen och i sitt senaste yttrande om kloning förklarades t.o.m. den i Förbundsrepubliken förbjudna embryoforskningen vara etiskt acceptabel. Även när det gäller kloning av djur har gruppen intygat att det är ofarligt. I och med sitt yttrande om kloning har den rådgivande gruppen i etiska frågor på nytt bevisat att det för dess del inte handlar om värdering av ny teknik utan om att skapa acceptans. Den ger inga som helst förslag till hur man på internationell nivå kan agera mot kloning av människor.
<P>
Med hänsyn till den rådgivande gruppens torftiga betänkanden och att den sett som sin uppgift att skapa acceptans är det fullkomligt obegripligt att kristdemokraterna och den socialistiska gruppen i sin gemensamma resolution lyckönskar den rådgivande gruppen till dess hittillsvarande verksamhet. Detta är ett bevis för Europaparlamentets politiska oförmåga! Liese har redan pekat på manipulationen av könscellernas arvsmassa. Jag påminner också om att den rådgivande gruppen har förklarat kommissionens sekretessförordning till förordningen om nya livsmedel som etiskt invändningsfri osv..
<P>
Den rådgivande gruppen i etiska frågor sammanträder också bakom stängda dörrar och parlamentets ståndpunkter har, vilket Liese redan har utvecklat, överhuvud taget inte beaktats. Den rådgivande gruppen i etiska frågor har i sitt arbete i mycket stor utsträckning tagit hänsyn till forskningens intressen och fullständigt försummat den nya teknikens effekter på samhället. Den rådgivande gruppen i etiska frågor fungerar som ett lugnande piller för allmänheten. Diskussionen i samhället skall undvikas genom att den offentliga debatten delegeras till de s.k. experter som är utsedda av Europakommissionen. Den rådgivande gruppen i etiska frågor informerar inte allmänheten utan den försöker lugna allmänheten och fungera som en teknisk övervakningsorganisation i etiska frågor. Därför är det fullständigt oförståeligt att man med denna gemensamma resolution från de båda stora politiska grupperna gör sig till hantlangare för Europakommissionen och den rådgivande gruppen i etikfrågor!
<P>
På grund av den rådgivande gruppen i etiska frågors ensidiga inriktning och dess acceptansskapande funktion för Europakommissionen bör enligt vår mening mandatet under inga omständigheter förlängas. Fru Gradin, jag kan förstå att Europakommissionen är intresserad av att ha någon som alltid ger den etiskt stöd i ryggen. Men för den allmänna debatten har denna rådgivande grupp i etiska frågor inte gjort några stora insatser. Tvärtom! Det hela måste gå ut på att främja den offentliga diskussionen genom att man, på ett liknande sätt som i Danmark, ordnar konsensuskonferenser. I stället för att ha en rådgivande grupp i etiska frågor som sammanträder utan tillträde för allmänheten är det nödvändigt att hantera etiken på genteknikens område på ett demokratiskt sätt där alla ges möjlighet att delta. Frågor som berör hela mänskligheten får inte lämnas över till några få av Europakommissionen utsedda experter som sammanträder bakom stängda dörrar utan de måste diskuteras av allmänheten. Den sista meningen: Vad som är etiskt acceptabelt kan endast avgöras av samhället självt och inte av utsedda experter som uppträder som dess förmyndare och ställföreträdare.

<SPEAKER ID=66 LANGUAGE="DE" NAME="Gebhardt">
Herr ordförande Det stämmer, jag företrädde ordföranden för utskottet för rättsliga frågor och medborgarrätt. Fru Gradin, tack så mycket för Ert svar. Jag tycker också att det är riktigt att gruppens mandat förlängs till årets slut så att det arbete som påbörjats också kan slutföras i lugn och ro och på ett riktigt sätt. Detta är väldigt viktigt för att gruppen inte i all hast skall behöva bli klar till slutet av juli. Att gruppen skall förstärkas är också riktigt.
<P>
Jag måste emellertid säga att Ert svar inte var helt uttömmande och samtidigt ta tillfället i akt att säga till mina kolleger att här och nu inte är den rätta tidpunkten för att gå in på innehållet i denna rådgivande grupps verksamhet. Det är en annan diskussion som inte nödvändigtvis måste föras idag. Jag har själv inte alltid varit helt nöjd med de svar som den rådgivande gruppen har lämnat. Det är helt klart. Problemet är att gruppen är tvungen att fatta beslut, vilket egentligen bidrar till att besluten inte alltid är helt tydliga. Jag skulle vilja be Er, kommissionär Gradin, att kommissionen funderar på om inte denna rådgivande grupps mandat skulle kunna ändras på så vis att gruppen utarbetar och presenterar de viktiga etiska argumentationslinjerna. Gruppen skall ju vara en rådgivande grupp som ger oss alla behövliga instrument för att vi skall kunna fatta riktiga beslut och den skall inte själv behöva fatta enhetliga beslut. Det skulle bidra till en ökad öppenhet och klargöra att det är vi, Europaparlamentet, Europakommissionen och naturligtvis också Europeiska rådet som fattar besluten och inte den rådgivande gruppen. Den kan endast ge råd och ingenting annat. Detta är något som kanske borde klargöras en gång till!
<P>
Min kollega Cot uttryckte detta mycket klart tidigare. Det är också mycket viktigt att denna grupp är sammansatt på ett pluralistiskt sätt och det är också mycket viktigt att Europaparlamentet får vara med och yttra sig vid sammansättningen av gruppen och utformandet av mandatet eftersom det ju är oss den skall ge råd. Detta är mycket viktigt för att åstadkomma den öppenhet som vi kräver och som är så viktig just när det gäller dessa frågor för att verkligen klart kunna visa människorna, medborgarna som vi representerar, hur vi arbetar och hur vi kommer fram till de beslut vi fattar i just sådana svåra frågor som biotekniken i alla dess former. Ni vet ju hur många det handlar om.
<P>
En sista punkt: Det är absolut nödvändigt att gruppen kan arbeta helt och hållet självständigt. Detta måste garanteras och vara ett av de villkor som vi ännu en gång måste pröva mycket noga och den måste även vara oberoende av uppdragsgivaren dvs. Europaparlamentet och Europakommissionen. Jag har ofta fått intrycket att vissa påtryckningar i en viss riktning har ägt rum. Det kan vara så att detta intryck är felaktigt men jag har dock fått detta intryck, och det har även andra kolleger fått, och därför bör vi göra allt för att man inte skall kunna få detta intryck.

<SPEAKER ID=67 LANGUAGE="IT" NAME="Casini C">
Herr kommissionär! Vår debatt bör koncentreras på de uppgifter som en rådgivande grupp kan ha i etiska frågor på unionsnivå. Europeiska unionen har till uppgift att reglera olika ekonomiska sektorer, som till exempel bioteknik, som på ett avgörande sätt påverkar människors grundläggande rättigheter, som rätten till liv, fysisk integritet, identitet, unicitet. Med mänsklig varelse avser jag även det mänskliga embryot från och med befruktningsögonblicket, som i dag är målet för stora delar av den forskning som är inriktad på funktionsstörningar. Biotekniken berör också jordbruket: det sker i själva verket en kontinuerlig produktion av transgena djur och växter. Vi vet alla att biotekniken i sig varken är ond eller god: den erbjuder stora fördelar, men den kan också medför stora risker.
<P>
Delors rapport har visat hur biotekniken är en sektor med stor ekonomisk betydelse. Å ena sidan måste den som har investerat pengar få ersättning genom patentsystemet. Å andra sidan är det sant - som redan har påpekats - att det finns risker: man kan provocera fram störningar i arten människa och i den biologiska balansen. Därför tror jag det är nödvändigt att skapa ett forum där man, på en nivå som inte är politisk utan yrkesmässig, teknisk, dvs. utan ett omedelbart behov av att representera människorna, utan ett omedelbart behov av enhällighet, men på ett verkligen professionellt sätt, kan formulera åsikter som bara är rekommendationer, som inte kan ersätta de politiska instansernas slutgiltiga beslut eller tjäna som täckmantel, som någon redan har påpekat.
<P>
Kommissionen har skapat en rådgivande grupp som har formulerat synpunkter, som jag inte anser det är lämpligt att yttra sig om, även om, vilket är uppenbart, även jag kan hysa vissa tvivel i förhållande till några av dem. Det viktiga är, enligt min åsikt, den roll som denna grupp skall spela. Enligt mitt förmenande har gruppen gått utöver sin funktion som rådgivare till kommissionen och blivit, jag vet inte om det är medvetet eller inte, ett slags Europeiska unionens etiska kommitté. Men om det nu rör sig om en Europeiska unionens etiska kommitté, så borde den ha demokratisk legitimitet, och medlemmarna bör inte utnämnas utan konsultation av parlamentet och rådet. Jag anser att det är viktigt att vi kommer ur detta dilemma: vill vi skapa en etisk kommitté eller vill vi utvidga den rådgivande gruppens roll och befogenheter?
<P>
Under alla omständigheter måste det stå klart att det bör röra sig om något annorlunda och nytt i förhållande till det som varit. Kommittén får inte bara bli ett tillfälle för någon att visa upp sig. Förhållandet mellan Europaparlamentet och den rådgivande gruppen eller den etiska kommittén måste vara klart reglerade. Europaparlamentet måste som samtalspartner för kommittén vara likställd med kommissionen, för att självständigt kunna begära uttalanden om lagstiftning. De aktuella frågorna är alltför viktiga för att Europeiska unionen bara skall tänka på marknaden och inte på de mänskliga rättigheterna, eftersom mänskliga rättigheter har stor betydelse för de etiska frågorna.

<SPEAKER ID=68 LANGUAGE="DE" NAME="Habsburg-Lothringen">
Herr ordförande, mina damer och herrar! Vi upplever nu den typiska fredagseffekten nämligen att parlamentet börjar falla sönder och att vi blir allt färre. Därför vill jag fatta mig väldigt kort i synnerhet eftersom jag har en känsla av att Liese och Casini redan, på ett mycket tydligt sätt, har gett uttryck för vårt utskotts åsikt.
<P>
Vi är i princip för att mandatet förlängs men vi är också helt klart för att parlamentets inflytande över den rådgivande gruppen stärks och att samarbetet stärks på motsvarande sätt eftersom vi som parlament också, så att säga, fungerar som ett slags samvete för Europeiska unionen. Den rådgivande gruppens hittillsvarande resultat rättfärdigar inte att den fungerar som detta samvete. Vi har en mycket viktig uppgift! Jag ville bara göra detta tillägg.

<SPEAKER ID=69 LANGUAGE="EN" NAME="White">
Herr ordförande, för ett par år sedan avslog vi som parlament det första förslaget som lagts fram av kommissionen om genetiska patent, och med all rätt, enligt min åsikt, eftersom förslaget inte innehöll någon etisk dimension. Jag kommer ihåg att jag var i kammaren under den omröstningen och jag antog, kanske nog så naivt, att när kommissionen väl återigen övervägde hela frågan om genetiskt patent, skulle det återkomma med ett nytt förslag som skulle innehålla en ordentligt etisk dimension. Tyvärr - även om det kommer att ske en omröstning i utskottet för rättsliga frågor och medborgarrätt i nästa vecka - har vi hittills inte sett något förslag från kommissionen som innefattar en etisk dimension.
<P>
Men, fåret Dolly ändrar allting. Dolly har ingenting att göra med genetiskt patent, det medger jag, men hon har på ett ypperligt sätt riktat uppmärksamheten på de etiska frågorna i samband med bioteknik. Det är möjligt att klona ett får och det kommer helt säkert att så småningom, det spelar ingen roll om kan ske i år eller om tio år, vara möjligt att klona en mänsklig varelse. När vi beger vi oss ut på den vägen, leker vi lekar? Kommer vi att tillåta att en mänsklig varelse skapas på det sätt som Dolly skapats och sedan besluta att vi gjorde ett misstag? Dödar vi då den mänskliga varelsen? Det är det etiska dilemmat.
<P>
Även om jag kan förstå varför man säger att det inte finns någon allmän etik inom Europeiska unionen, eftersom vi alla har olika bakgrund, finns det vissa områden där jag är övertygad dom att vi kan nå en gemensam grund. Det bör var det som den etiska kommittén, när den inrättats, ägnar sig åt, för jag inser - och det är viktigt att detta sägs - att bioteknik är den väg framtidens medicin måste gå. Man kan nu - jag har blivit informerad om detta - identifiera den gen som ger kvinnor benägenhet att utveckla bröstcancer, och inom fem år kan vi eliminera den gen som ger män benägenhet att utveckla prostatacancer, för, naturligtvis måste vi ta detta steg framåt. Vi måste ta itu med det.
<P>
Jag har sett och hört i många radio- och TV-program i mitt tycke naiva forskare som säger " varför skulle någon vilja klona mänskliga varelser?" Jag kan bara peka på vad som händer under mörka åren 1933 till 1945, när principen om renrasighet antogs och tillämpades på ett avskyvärt sätt i Tyskland. Så vi måste vara mycket försiktiga innan vi accepterar att det inte kommer att finnas någon etisk dimension alls.
<P>
Jag har lagt fram ändringsförslag 177 till Rothleys betänkande. En kompromiss har lagts fram, men den är ännu inte acceptabel. Vad jag vill se är inrättandet av en etisk kommitté, som inte bara sammanträder en gång om året och skriver en rapport, utan en som kan upptäcka utvecklingstrender. Det r viktigt att göra det för att kunna hålla jämna steg med den vetenskapliga utvecklingen.

<SPEAKER ID=70 NAME="Gradin">
Herr ordförande! Jag vill också tacka för denna intressanta och värdefulla debatt. Som jag sade är kommissionen helt beredd att förlänga gruppens mandat till årets slut. Parallellt med detta tänker vi alltså då i den grupp inom kommissionen som ansvarar för etiska frågor att diskutera på vilket sätt vi skall fortsätta arbetet, och också på vilket sätt sammansättningen och mandatet skall se ut. Detta ber vi då att få återkomma till.

<SPEAKER ID=71 NAME="Ordföranden">
Jag förklarar debatten för avslutad.
<P>
Vi går nu vidare med omröstningen.
<P>
Resolutionsförslag (B4-0484/97) presenterat av ledamöterna De Clercq och Gebhardt för utskottet för rättsliga frågor och medborgarrätt, om mandatet till Europeiska kommissionens rådgivande grupp ansvarig för analys av aspekterna på bioteknologin: antagen

<SPEAKER ID=72 LANGUAGE="DE" NAME="Posselt">
Herr ordförande! Jag godkände förslaget från utskottet för rättsliga frågor och medborgarätt eftersom det hade förbättrats avsevärt genom kollegan Lieses ändringsförslag. Jag skulle emellertid vilja påpeka för Breyer att det inte handlar om en text från socialisterna och PPE utan om en text från utskottet för rättsliga frågor och medborgarrätt och jag skulle vilja säga att jag instämmer i hennes värdering av den rådgivande gruppen och framför allt instämmer jag väldigt mycket i hennes värdering av den beryktade rekommendation nr 9 och jag skulle också vilja säga att jag beklagar att hon inte lämnade in sina delvis berättigade påståenden som ett ändringsförslag till förslaget från utskottet för rättsliga frågor och medborgarrätt - då hade vi nämligen kunnat godkänna det - utan som ett separat förslag. Jag ber Er att göra det möjligt för oss att stödja er ståndpunkt nästa gång genom att lämna in lämpliga ändringsförslag.

<CHAPTER ID=6>
Artikel 64.1 i) och ii) samt artikel 64.2 i Europaavtalet med Bulgarien
<SPEAKER ID=73 NAME="Ordföranden">
Nästa punkt på föredragningslistan är betänkande (A4-0199/97) av Mann för utskottet för externa ekonomiska förbindelser om förslag till rådets och kommissionens beslut (KOM(95)528-4390/96 - C4-0089/97-95/0295(CNS)) om vilken ståndpunkt gemenskapen skall inta inom associationsrådet, inrättat genom Europaavtalet mellan Europeiska gemenskapen och deras medlemsstater å ena sidan, och Bulgarien å andra sidan, undertecknat i Bryssel den 8 mars 1993, vad avser antagande av nödvändiga tillämpningsföreskrifter för artikel 64.1 i), 64.1 ii) och 64.2 i Europaavtalet.

<SPEAKER ID=74 NAME="Erika Mann">
Herr ordförande, Ni har just läst upp betänkandets rubrik alldeles riktigt och jag skulle vilja göra kollegerna uppmärksamma på att en journalist nyligen mycket roat ställde följande fråga till mig: "Om ni i Europa alltid kommer på sådana rubriker får ni inte bli förundrade över att ingen förstår innehållet i dokumenten, därför att dessa rubriker är alldeles för komplicerade och ingen människa kan egentligen förstå vad det handlar om! " Jag kan dock lugna alla närvarande kolleger. Det är överhuvud taget inte så komplicerat. Det sträcker sig nämligen inte längre än till en anpassning av konkurrensreglerna mellan Europeiska unionen och Republiken Bulgarien. Varför vi skapar så komplicerade rubriker borde vi verkligen fundera igenom! En viss dragningskraft spelar naturligtvis en roll i detta sammanhang. Dessutom handlar det om att fastställa ramarna för de nödvändiga tillämpningsföreskrifterna.
<P>
Europeiska unionen och Republiken Bulgarien har slutit ett associeringsavtal som för övrigt trädde i kraft den 1 februari 1995. Syftet med avtalet är att få till stånd en associering för att förbereda Bulgarien för medlemskap i Europeiska unionen. Bulgarien lämnade för övrigt in sin ansökan om EU-medlemskap den 16 december 1995 med önskemål om att de formella inträdesförhandlingarna skulle kunna påbörjas i slutet av 1997.
<P>
Jag skulle vilja påminna om att kommissionen kommer att lägga fram ett förslag för Europaparlamentet i juli om hur inträdesförhandlingarna skall gå till och vilka länder som skall delta. Såtillvida är det nödvändigt att vi genomför en omröstning om detta idag. Jag skulle vilja be alla de idag närvarande parlamentarikerna att godkänna detta betänkande.
<P>
För övrigt - det är också viktigt - ägde inte omvändningen i Bulgarien rum förrän sju år efter kommunismens fall. Först efter de förenade demokratiska krafternas seger bekände sig Bulgarien till väst och ville bli medlem i Europeiska unionen.
<P>
Ännu svårare är frågan om hur medlemskapet i NATO skall se ut i framtiden. Vi vet att det även i Bulgarien förekommer häftiga debatter i denna fråga.
<P>
Det s.k. frihandelsavtalet gör det bland annat möjligt att upprätta ett asymmetriskt frihandelsområde. Dvs. vi öppnar vår marknad tidigare och i en annan utsträckning än vad vi förväntar oss från den bulgariska sidan.
<P>
För att garantera att frihandelsområdet fungerar tillfredsställande och underlätta anpassningen till Europeiska unionen, vilket är en förutsättning för EU-medlemskapet, innehåller Europaavtalet och för övrigt även interimsavtalet, vilket Europeiska unionen ensam ansvarar för och som sluts med alla östeuropeiska länder, detaljerade och grundläggande konkurrensregler som praktiskt taget är identiska med dem som finns i EG-fördraget.
<P>
Associeringsavtalet är till för att anpassa de mellan- och östeuropeiska ländernas nationella konkurrenslagstiftning till Europeiska unionens gemenskapslagstiftning. Det är precis detta det handlar om i det betänkande vi skall rösta om idag. För att denna anpassning skall bli möjlig måste ett helt paket av tillämpningsföreskrifter till artikel 64 i Europaavtalet träda i kraft. Detta måste dessutom - och det tycker jag är riktigt - ske innan associeringsrådet fattar sina beslut och dessutom måste Europeiska unionens gemensamma ståndpunkt antas. Europaparlamentet måste - det skulle jag vilja nämna här - dessutom konsulteras om de rättsliga grunderna i artikel 87 tillsammans med artikel 228.2 och 228.3. Denna konsultation är för övrigt obligatorisk. Tillämpningsföreskrifterna måste verkställas inom tre år efter Europaavtalets ikraftträdande.
<P>
Dessa tillämpningsföreskrifter, och det är verkligen mycket spännande, innehåller alla regler - det har jag redan nämnt - , alla konkurrensregler som också har formulerats i EG-fördraget. Det handlar om att anpassa Bulgariens nationella konkurrenslagstiftning till Europeiska unionens gemenskapslagstiftning. Det handlar om att rekommendera, att följa och utveckla en effektiv konkurrenspolitik. Detta är för övrigt den nyckel som alla mellan- och östeuropeiska stater behöver för att de överhuvudtaget skall kunna bygga upp en effektiv marknadsekonomi.
<P>
Denna anpassning är nödvändig för att dessa länder skall få en effektiv tillgång till sin marknad och naturligtvis också för att komma in på våra marknader. Till en effektiv konkurrenspolitik hör en rättslig ram och dessutom tillämpningen av konkurrenspolitiken och som en följd av detta även kontroll. Ansvarigt på vår sida är Generaldirektorat IV och på den bulgariska sidan den bulgariska antimonopolbyrån.
<P>
Tillåt mig att göra en kommentar: Jag tror inte att vi ständigt kan lasta på Generaldirektorat IV nya uppgifter utan att samtidigt diskutera om det inte skall få mer personal i framtiden. Generaldirektorat IV har redan i dag ett stort utbud av uppgifter som det skall utföra och det klarar inte längre av att utföra dessa uppgifter så detaljerat och utförligt som krävs. Vi i Europaparlamentet kommer snart att bli tvungna att diskutera vilka rekommendationer vi kan ge för att denna situation skall förändras så snabbt som möjligt.
<P>
Till konkurrenspolitikens grundprinciper hör notifikationen dvs. att allt som är anmälningspliktigt inom ramen för konkurrenspolitiken måste anmälas både på den bulgariska sidan och på Europeiska unionens sida. Hit hör - det har jag redan nämnt - att det skall finnas en behörig konkurrensmyndighet på båda sidor som möjliggör informationsutbyte inklusive utbyte av hemlig och konfidentiell information samt information om alla olika undantag. Hit hör vidare att reglera hur händelser av mindre betydelse hanteras och att associeringsrådet ständigt bemödar sig om att hitta samförståndslösningar när svårigheter dyker upp. Hit hör slutligen också att i ett fall där ett ärende inte faller under någon av de båda konkurrensmyndigheternas kompetensområden - detta är en mycket viktig punkt -, om alltså endast en konkurrensmyndighet ensam är behörig skall den andra informeras om detaljerna i det föreliggande ärendet.
<P>
Som Ni ser är detta den normala ram och de spelregler på konkurrensens område som vi inom Europeiska unionen är vana vid. Hur viktigt detta område har blivit idag förstår vi om vi tittar på de bråk och de konfrontationer som har förekommit i fallet Boeing och i många andra fall. Vi vet att vi behöver en förtroendegrund, att vi behöver en gemensam grund för alla stater som är förbundna inom ramen för associeringen med Europeiska unionen för att inom denna ram garantera en gemensam konkurrenspolitik. Å andra sidan behöver vi också ett tillräckligt och säkert paket för att vi skall kunna tillvarata våra gemensamma intressen i internationella sammanhang.
<P>
Detta kommer att bli allt viktigare i framtiden. Naturligtvis ingår rättvisa som en del i detta, att vi tolererar och respekterar att de mellan- och östeuropeiska länderna befinner sig i en politisk, ekonomisk och social omvandlingsprocess och att vi accepterar att de har andra historiska förutsättningar. Vi tolererar ju skillnader mellan Frankrike, Tyskland och Förenade kungariket etc.. Därför är det förhandlingsförfarande som skall äga rum mellan de respektive konkurrensmyndigheterna i associeringsrådet så viktiga.
<P>
Europaparlamentet - och jag gläder mig alltid över att vi inom ramen för utskottet för externa ekonomiska förbindelser har den kompetens som krävs - har en mycket viktig funktion att fylla. Jag ber ännu en gång att vi godkänner betänkandet och att vi alltid skall kunna diskutera den gemensamma konkurrenspolitiken.

<SPEAKER ID=75 LANGUAGE="DE" NAME="Schwaiger">
Herr ordförande, kommissionär Gradin, kolleger! Med varandra är bättre än mot varandra. En anpassning av Bulgariens konkurrensregler till Europeiska unionen i samförstånd är bättre än ett eventuellt insättande av handelspolitiska instrument mot Bulgarien. Detta skulle kunna vara ledmotivet i Erika Manns betänkande, vilket hon just har presenterat för oss och som vi idag skall fatta beslut om.
<P>
Även PPE-gruppen stödjer förslaget till rådets gemensamma ståndpunkt. Vi kan med rätta anta att handeln mellan Europeiska unionen och Bulgarien genom tillämpningen av de föreslagna föreskrifterna kommer att ske på en rättvis grund och att den därigenom snabbt kommer att kunna expandera och förbättras. Denna anpassning i förväg till gemenskapslagstiftningen är en viktig etapp på Bulgariens svåra väg mot medlemskap i Europeiska unionen. Jag ger därför mitt fulla stöd till Manns betänkande.
<P>
Låt mig bara kort komma in på det makroekonomiska stödet till Bulgarien som vi skall besluta om i morgon med brådskande förfarande utan betänkande. Vi anser att det långfristiga betalningsbalanslånet på upp till 250 miljoner ecu med en löptid på 10 år är en utmärkt starthjälp till den nya bulgariska regeringen som beslutsamt håller på att reformera den offentliga ekonomin och skapa de lagliga förutsättningsramarna för den sociala marknadsekonomin. Premiärminister Kostow och hans utrikesminister övertygade oss vid ett samtal i PPE-gruppen i Bryssel i förra veckan om att den reformstyrka som slagits samman i den demokratiska unionen snabbt kommer att genomföra den nödvändiga moderniseringen av staten och ekonomin. Vi uppmanar kommissionen att snabbt och obyråkratiskt ge den nödvändiga hjälpen och därmed hjälpa det bulgariska folket på traven så att det snabbt kan ta sig ur en svår ekonomisk kris och anpassa sig till Europeiska unionen.
<P>
Vi har emellertid i dag den 13 juni ingen förståelse för att kommissionen inte omedelbart efter antagandet av sitt förslag den 22 maj konsulterade utskottet för externa ekonomiska förbindelser. Utskottet för externa ekonomiska förbindelser skulle utan problem ha kunnat författa ett betänkande vid sitt sista sammanträde i maj och lagt fram det idag. Sådant slarv från kommissionens sida kommer parlamentet inte längre att ha överseende med i framtiden. Därför vill jag vänligen be Gradin - hon har dock inte själv ansvaret för detta - att uppmana Van den Broek och Leon Brittan att i framtiden konsultera oss i liknande fall och se till att detta farsartade förfarande inte upprepas.

<SPEAKER ID=76 LANGUAGE="EL" NAME="Christodoulou">
Herr ordförande, godkännandet av detta betänkande, detta mycket klara och tydliga betänkande av Mann, presenterar inte någon särskild svårighet. Det syftar till att garantera konkurrensregleringarna som har till syfte att inte störa handelsutbytet med Bulgarien.
<P>
Det som emellertid är av betydelse, herr ordförande, är det budskap som parallellt med godkännandet av betänkandet bör ges till de bulgariska myndigheterna. Schwaiger refererade tidigare till det paket som har fastställts för att täcka de ekonomiska behoven för en restrukturering av den bulgariska ekonomin. Och här måste vi komma ihåg att vi i Europeiska unionen inte är den enda organisationen som bidrar till den ekonomiska omstruktureringen av länder i Central- och Östeuropa, och följaktligen i Bulgarien, och att de eftergifter som redan har gjorts av Europeiska unionen med de signerade avtalen, även om de skyndar på inträdet i Europeiska unionen för dessa länder, på gemenskapsmarknaden, på området för industriprodukter, inte längre utgör en fördel i detta sammanhang, eftersom den totala ramen beskrivs i mycket allmänna drag av GATT-avtalen. Följaktligen konfronteras vi med delfrågor.
<P>
Det som jag tycker har en mycket större betydelse, herr ordförande, är det budskap som vi bör ge Bulgarien och det bulgariska folket direkt, i samband med frågan om integrationen i Europeiska unionen. Som ni vet är en grundläggande politisk plattform för regeringen just Bulgariens integration i Europeiska unionen, och enbart inom en sådan ram för en politisk och institutionell lösning av problemen kan dessa avtal få ett verkligt innehåll. För övrigt, då vi ständigt ingår delavtal som tillämpas i de fall då det inte finns någon gemensam politisk ram som garanterar den korrekta tillämpningen av dem, konfronteras vi med delfrågor och inte med helheten.
<P>
Eftersom alltså den politiska plattformen för nästan alla de bulgariska demokratiska partierna är integrationen i Europeiska unionen, tycker jag att principen för integrationsförfarandet och för förhandlingarna om integrationen skall utgöra fulländningen av och bekräftelsen på tillämpningen av denna typ av avtal.

<SPEAKER ID=77 LANGUAGE="DE" NAME="Posselt">
Herr ordförande! Vi ger vårt stöd åt Manns betänkande som, på ett utomordentligt sätt, klargör att det måste skapas lika villkor för alla de associerade inträdeskandidaterna. Jag tycker att detta är mycket viktigt därför att vår samlade östoch utvidgningspolitik hotar att hamna i en återvändsgränd eftersom vi på ett extremt sätt framhäver vissa privilegierade kandidater och därigenom skapar en stor grupp av panelhönor. Jag protesterar mot detta eftersom ingenting varken är helt svart eller helt vitt utan allting är mer eller mindre grått. När vi igår i det blandade parlamentariska utskottet EU-Tjeckien hörde hur kommissionen har problem att ålägga Republiken Tjeckien de nya avgifter som skall erläggas som säkerhet enligt den europeiska lagstiftningen och associeringsavtalet inser man att även de som står främst i ledet kan ha problem.
<P>
Å andra sidan talas det knappt om Bulgarien och jag är av den åsikten att vi verkligen bör åstadkomma en konkurrenslikhet och framför allt klargöra att Europeiska unionen, så som vi uppfattar den, är en rättsgemenskap och att gemenskapslagstiftningen skall följas såväl inom ramen för associeringsavtalet som efter ett inträde och att det inte heller går för sig att bryta gemenkapslagstiftningen redan i övergångsfasen.
<P>
Därför är det viktigt att hålla ögonen på konkurrenslagstiftningen. Därför är det viktigt att åstadkomma rättvisa villkor för Bulgarien och inte säga att det landet ju ändå bara är Balkans askunge.

<SPEAKER ID=78 NAME="Gradin">
Herr ordförande! Låt mig börja med att lyckönska ledamot Mann till hennes betänkande om konkurrensreglerna enligt artikel 64 i Europaavtalet med Bulgarien. Det slutliga beslutet, vilket också sades, skall tas av associeringsrådet EU-Bulgarien. När det antas, i form av en resolution, innebär det ännu ett viktigt steg på vägen för Europaavtalet och för Bulgariens förberedelser för kommande medlemskap i Europeiska unionen.
<P>
Beslutet definierar de grundläggande principerna för en sund konkurrenspolitik. Det ger också en ram för samarbetet mellan konkurrensmyndigheterna i Bulgarien och kommissionen. Det omfattar även föreskrifter för hur eventuella konflikter skall kunna lösas.
<P>
Kommissionen delar ledamotens åsikt om att det behövs överenskommelser om hur statsstödsreglerna skall implementeras. Det berörs dock inte uttryckligen i detta förslag, eftersom det är en del av ett särskilt regelverk. Detta regelverk förhandlas just nu i rådet mellan associeringsländerna och medlemsstaterna. Förhandlingarna om statsstöd har visat sig vara betydligt besvärligare än det förslag som vi har att diskutera i dag. Kommissionen och rådets arbetsgrupp har glädjande nog nått en överenskommelse om implementeringen av en första omgång statsstödsregler när det gäller Tjeckien. De tjeckiska reglerna kommer därför att kunna tjäna som förebild i de fortsatta förhandlingarna.
<P>
Herr ordförande! Föredraganden hävdar särskilt i punkt 7 att rådets och kommissionens förslag inte omfattar regler om kontroll av sammanslagning av företag, dvs. merger control . Låt mig klargöra läget: Det första förslaget tog inte upp detta. Däremot finns det med i det aktuella dokumentet. Kommissionen tog i oktober 1996 beslut om att föra in en särskild punkt, nr 7, om just kontroll av sammanslagningar av företag.
<P>
Låt mig avsluta med att än en gång tacka ledamot Mann för hennes konstruktiva och positiva betänkande.

<SPEAKER ID=79 NAME="Erika Mann">
Herr ordförande! Jag skulle bara vilja göra ett litet påpekande med anledning av det som Gradin just sade. Ni har helt rätt, kontroll av sammanslagningar har tagits med. Jag glömde bara att nämna det. Det finns ännu inte med i mitt betänkande. Jag ber om ursäkt för det!
<P>
Jag måste dock säga att det förfarande genom vilket vi får dokument ibland är något krångligt dvs. vi borde naturligtvis ha blivit informerade om de förhandlingar som Ni genomförde under tiden som vi fortfarande hade det gamla betänkandet. I regel hanterar vi parlamentariker det på så sätt att vi kontaktar kommissionen och frågar vilka förhandlingar som pågår för tillfället. Men, som Ni ser, avlöper det i vissa fall på detta sätt. Jag ber om ursäkt för det. Vi har i alla fall redan korrigerat detta i utskottets yttrande så att det stämmer.

<SPEAKER ID=80 NAME="Ordföranden">
Jag förklarar debatten för avslutad.
<P>
Vi går nu vidare med omröstningen.
<P>
(Europaparlamentet antog lagstiftningsresolutionen.)

<CHAPTER ID=7>
Dumpning av norsk lax
<SPEAKER ID=81 NAME="Ordföranden">
Nästa punkt på föredragningslistan är debatten om kommissionens förklaring om problemet med dumpning av norsk lax.

<SPEAKER ID=82 NAME="Gradin">
Herr ordförande, den 1 juni godkände kommissionen ett åtgärdspaket, omfattande ett minimipris, möjligheten till omedelbara dumpningstullar, ett vägledande tak för exportvolymerna, höjd exportskatt på norsk lax och stränga rutiner för verkställande som kommer att motverka dumpning av och statsstöd till norsk lax på den europeiska marknaden samt eliminera den skada som i och med detta åsamkas europeiska laxproducenter.
<P>
I enlighet med de åtgärder som förhandlats fram och överenskommits med Norge skall norska laxexportörer respektera ett minimipris per kilo, vilket, om detta inte efterlevs, automatiskt kommer att leda till strafftullar vid försäljning till Europeiska unionen. Vidare skall finnas ett vägledande tak för den takt med vilken Norge skulle kunna öka exporten under den närmaste femårsperioden och för ökningen av Norges egen skatt på laxexport samt en sträng rutin för övervakning av genomförande för att säkerställa att villkoren i avtalet uppfylls.
<P>
Förhandlingarna följde på en undersökning, som visade att norsk lax dumpats och erhållit statsbidrag mellan 1995 och 1996 och därigenom skadat europeiska, främst skotska, laxodlares intressen. De berörda industrierna i gemenskapen har varit informerade fullt ut om innehållet i detta paket och har angivit att de funnit det i det stora hela tillfredsställande. Kommissionen håller regelbundna möten med gemenskapens industri för att diskutera alla praktiska aspekter av genomförande och övervakning av dessa åtgärder.
<P>
Kommissionen har regelbundet informerat fiskeriutskottets underutskott för lax om detaljerna i detta fall, senast vid ett möte i Bryssel förra veckan. Under alla dessa undersökningar och efterföljande förhandlingar med den norska sidan har kommissionens främsta mål hela tiden varit att skydda skotska och irländska laxodlare från orättvis handelspraxis. Kommissionen är medveten om den svåra situation som gemenskapens laxodlare i landsbygds- och ofta missgynnade områden befinner sig i.
<P>
Efter att noga övervägt situationen, anser kommissionen att det åtgärdspaket som erbjuds, vilket varit föremål för ingående förhandlingar med Norge, utgör ett effektivt skydd för gemenskapens intressen. Vi kan nu se fram emot en femårsperiod med prisstabilitet och ökade möjligheter för konkurrens under fria och rättvisa villkor.
<P>
I korthet består paketet av följande åtgärder: åtagande om minimipriser. Norska laxexportörer kommer att åta sig att sälja till Europeiska unionen till ett pris högre än ett överenskommet minimipris per kilo. Detta minimipris kommer att gälla i fem år. Norska exportörer skall visa att deras viktade genomsnittspris under en tremånadersperiod inte faller under detta minimipris. Dessutom får det inte falla under 85 % av minimipriset vid en enstaka transaktion. Det kommer att finnas en klausul om revidering, som tar hänsyn till förändringar på marknaden. Som i alla fall av anti-dumpning, har alla parter, inklusive kommissionen och den berörda industrin rätt att kräva eller initiera en revidering. Om en norsk exportör inte respekterar minimipriset, kommer han att bli tvungen att betala anti-dumpningstullar och anti-statsstödstullar, som omedelbart kan införas.
<P>
Kommissionen kommer inom kort att föreslå standby-tullar till rådet. Dessa kommer att gälla alla norska laxexportörer som inte undertecknar avtalet. Det kommer att göras ett undantag för de som inte skriver under avtalet, men detta undantag kommer att återtas som de inte följer kravet på minimipriser. Kommissionen har redan mottagit uttalanden från ett antal norska laxexportorganisationer om att de kommer att uppmana sina medlemmar att hålla fast vid minimipriserna.
<P>
Det kommer att finns ett vägledande tak för ökningen av den norska laxförsäljningen under de kommande fem åren. 1997 års försäljning får inte överstiga 1996 års försäljning med mer än 11 % eller 10 % för varje år därefter fram till 2002. Faktum är att laxmarknaden ökat med i genomsnitt 18 % per år under de senaste fyra åren. Norska myndigheter kommer att öka sin egen exportskatt på norsk lax från 0, 75 % till 3 %. Den kommer att höjas till 6 % om man går igenom exporttaket.
<P>
Övervakning och genomförande av avtalet kommer att bli strängt, i synnerhet vad gäller minimipriset. Kommissionen kommer att ha rätt att gå igenom alla norska laxexportörers räkenskaper för att säkerställa att de angivna priserna inte är konstlat höga jämfört med det faktiska pristaket. Vidare kommer kommissionen att ha rätt att kontrollera detta mot mottagande importörers räkenskaper.
<P>
Statistik om exportvolymer och priser kommer att presenteras veckovis och det kommer att ske regelbundna samråd mellan kommissionen och den norska regeringen för att undersöka allmänna och specifika frågor härrörande ur laxmarknaden och för att säkerställa att villkoren i avtalet efterlevs.

<SPEAKER ID=83 LANGUAGE="EN" NAME="McMahon">
Herr ordförande, jag tackar kommissionsledamoten för denna mycket uttömmande förklaring av problemet. Den enda svårigheten är att det är något sent. Det hon läste upp för parlamentet fanns i det pressmeddelande som kommissionen utfärdade efter förhandlingarna. Åter och åter igen får någon av oss i denna kammare, i synnerhet i fiskeriutskottet, reda på saker efter det att de inträffat. I enlighet med artikel 90 i arbetsordningen är kommissionen skyldig att samråda med oss om internationella avtal. Detta parlament har rätt att förkasta sådana avtal. Kommer kommissionen att presentera något skriftligt?
<P>
I går, till exempel, hade vi besök i parlamentet av en norsk delegation som diskuterade detta. De på den europeiska sidan var något handikappade av att de inte hade framför sig det bevis som kommissionsledamoten nu läste upp för parlamentet.
<P>
Kommissionsledamoten, Sir Leon Brittan, har uppfört sig på ett vedervärdigt sätt i denna fråga. Han har inte anförtrott sig åt denna kammare, vilket han borde ha gjort. Vi har ignorerats, vi har fått läsa i tidningarna vad som hänt. Det räcker inte för Europaparlamentet, som ansvarar för betydelsefulla avtal. Varken Exte-kommittén eller fiskeriutskottet har fått någon detaljerad beskrivning av denna fråga från Sir Leon Brittan, medan vissa andra utskott fört vissa diskussioner. Kommissionen måste dra någon lärdom av denna fråga.
<P>
Jag överlämnar frågan om de risker och problem som uppstår som en följd av detta för de skotska och irländska industrierna till andra i detta parlament. Jag vill koncentrera mig på kommittéförfarandeaspekten. Vi är inte nöjda med vad som hänt i detta fall. Jag skulle med största skärpa vilja framföra denna punkt, men Sir Leon Brittan globetrottar någon annanstans idag och är inte här så att han kan ge oss någon förklaring.

<SPEAKER ID=84 LANGUAGE="EN" NAME="Provan">
Tack, herr ordförande, och tack kommissionsledamoten för ert anförande. Jag skulle vilja gratulera Alan Macartney för hans skicklighet i att hålla detta ärende aktuellt hos kommissionen och för att ha sett till att vi fick detta uttalande i dag. Även Alan Macartney förtjänar vårt tack.
<P>
Fru kommissionsledamot, ni har just sagt till oss att odlarna inom Europeiska unionen förefaller vara relativt nöjda med resultaten av de beslut som fattats av kommissionen och Norge. Ja, det bör de väl vara, eller hur? Vad som helst är väl bättre än vad de stått inför på sistone. De stod inför konkurs, och vad som helst skulle vara en lättnad för dem. Jag vet inte om det uttalande som vi hör från er verkligen kommer att vara det bästa för laxodlarna inom Europeiska gemenskapen. Ett minimipris kommer givetvis att hjälpa, men det kommer också att hjälpa norrmännen. De vet att de kommer att får ett tillfredsställande pris för vad de skickar till gemenskapen, men de får ändå sina bidrag i Norge. Det finns inget som stoppar den norska regeringen från att fortsätta stödja sina odlare och därigenom skapa ett ännu ojämnare spelfält.
<P>
Ni säger sedan att det kommer att tillämpas strikta genomföranderutiner. Jag hoppas att det är sant. Jag hoppas att detta kommer att följas upp ordentligt, för vad som hänt under den senaste tiden är att Norge har skickat lax till sådana länder som Danmark till ett minimipris och det har sedan behandlats och lämnat fabrikerna till ett mycket lägre pris än det som det kom in med. Det är där alla problem uppstått. Jag hoppas att ni efterlever principen om strikt genomförande och ser till att det inte händer i framtiden.
<P>
Min stora oro är att Norge har haft fördelen av att bygga ut sin laxodling i betydande omfattning under de senaste åren. Vi inser nu, liksom er rapport, att viss underminering av den europeiska marknaden har skett och norrmännen kunde öka sin marknadsandel, när vara egna odlare inte hade möjlighet till det. Jag är nu oroad för framtiden att dessa laxodlare i Norge blivit så stora och ekonomiskt starka att de har en mycket stark ställning för att börja köpa upp några av företagen i Europeiska gemenskapens perifera områden. Om det skulle hända, vore det en travesti och Europeiska kommissionen skulle anklagas för att ha tillåtit det hända.

<SPEAKER ID=85 LANGUAGE="EN" NAME="Macartney">
Herr ordförande, det är bra att ha fått kommissionens uttalande och jag tackar fru Gradin för att hon kommit och framfört det.
<P>
Det som många ledamöter som inte har ett direkt intresse i laxindustrin frågat mig under de senaste minisessionerna är: hur kan det vara så att en icke-medlem i EU kan få en så bra överenskommelse på bekostnad av producenter inom Europeiska unionen? Har ni några tvivel, fråga vilken norrman som helst inom denna industrigren om deras reaktion på överenskommelsen. För att tala med en korrespondents ord som ringde till Norge direkt efteråt, är de " alldeles till sig" över att de slapp straffavgifter. Jag har hört från andra källor, inklusive den norska ambassadören till EU, att han är mycket nöjd med avtalet. Norrmännens glädje måste bero på vad som skulle ha inträffat, nämligen att kommissionen den 1 juni automatiskt skulle ha påfört tullar. Det var alternativet. Allt som sagts i detta oerhört komplicerade paket måste vägas mot missnöjet med att norrmännen, som befunnits skyldiga till statsstöd och dumpning, slipper, så att säga, hamna i fängelse eller åtminstone böter.
<P>
Fortfarande återstår två eller tre frågor att besvara och jag är inte säker på huruvida fru Gradin kan svara på dem idag. De måste dock besvaras så fort som möjligt.
<P>
Den ena är frågan om att fortfarande behöva vända sig till rådet och sedan till kommissionen innan åtgärder kan vidtas. Om en norsk odlare bryter mot reglerna, måste fortfarande rådet fatta beslut och bemyndiga kommissionen. Därefter måste kommissionen fatta beslut om att bemyndiga, som jag förstår det, Sir Leon Brittans generaldirektorat för att ålägga tullar. Så istället för den 1 juni, antar jag att det kommer att dröja till slutet av september innan man realistiskt kan förvänta sig någonting, och då endast om det inte gått grus i maskineriet någonstans. Detta är paketet och förseningen är det pris industrin får betala.
<P>
För att återigen understryka det som fru Gradin och andra har pekat på, det är de sårbara perifera samhällena som kommer att betala priset och norrmännen som kommer att skratta hela vägen till banken.

<SPEAKER ID=86 NAME="Ordföranden">
Jag förklarar debatten för avslutad .

<CHAPTER ID=8>
Avbrytande av sessionen
<SPEAKER ID=87 NAME="Ordföranden">
Mina damer och herrar, tillåt mig tacka ordförandeskapets tjänstemän för det samarbete de bidragit med under vårt arbete. Jag sträcker mig till den förmån jag haft att få vara ordförande idag, tillåt mig också säga er att det under sessionens sista två timmar varit en oförklarligt tom deputeradekammare. Vi har inte haft von Habsburg bland oss. Förhållandet klarades emellertid upp när vi fick reda på att han drabbats av en olycka. Som tur är har han hämtat sig snabbt och vi är tacksamma för detta. Jag vill personligen uttrycka min tillfredsställelse över hans närvaro här på fredagarna, vilket ger dignitet åt denna session.
<P>
Jag tackar er alla för ert samarbete som idag varit speciellt, eftersom det till min vanliga bristfällighet har tillkommit en olämplig vårförkylning, som åtminstone påmint mig om att jag fortfarande är människa, och detta är viktigt.
<P>
Jag förklarar sammanträdesperioden för avslutad.
<P>
Sammanträdet avslutades kl. 11.38.

