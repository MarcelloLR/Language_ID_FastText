<CHAPTER ID="1">
<SPEAKER ID="1" LANGUAGE="" NAME="" AFFILIATION="Talman">
<SPEAKER ID="2" LANGUAGE="" NAME="" AFFILIATION="(Sammanträdet öppnades kl. 9.05.)">
<SPEAKER ID="3" LANGUAGE="" NAME="Talmannen." AFFILIATION="">
<P>
   Mina damer och herrar! I dag, den 17 maj, är det Internationella dagen mot homofobi.
<P>
Jag vill påminna er om att parlamentet i januari i år antog en resolution om homofobi i EU. I överensstämmelse med denna text har utskottet för medborgerliga fri- och rättigheter samt rättsliga och inrikes frågor i eftermiddag anordnat ett seminarium med titeln ”Att göra slut på hatet”. 
<P>
Jag anser att det skulle vara bra om Europaparlamentets ledamöter kunde bidra till detta seminariums framgång genom att närvara vid det om de kan. Även om vi alla säger att vi vill bekämpa alla former av diskriminering visar nämligen verkligheten att denna diskriminering fortfarande existerar i praktiken, att friheterna fortfarande inte garanteras fullt ut och att utanförskap ofta leder till våld. 
<P>
Jag vill gratulera utskottet för medborgerliga fri- och rättigheter samt rättsliga och inrikes frågor till detta initiativ. 
<SPEAKER ID="4" LANGUAGE="DE" NAME="Agnes Schierhuber (PPE-DE )." AFFILIATION="(Applåder)">
<P>
   – Herr talman! Jag har varit i politiken i 32 år och jag betraktar yttrandefriheten och pressfriheten som demokratins främsta tillgång. Varje morgon i två dagar nu – igår var det kl. 08.15 och i dag var det kl. 08.30 – har jag förföljts och trakasserats av en grupp tv-journalister som har ansatt mig med otillbörliga frågor. Jag känner mig verkligen hotad. Jag vill också tala om att Hans-Peter Martin stod bakom denna grupp igår – vilket kan bekräftas av vittnen – även om han inte var där i dag. 
<P>
Herr talman! Jag vill be er se till att lämpliga åtgärder vidtas eftersom jag anser detta slags mobbning oacceptabel.
<SPEAKER ID="5" LANGUAGE="" NAME="Talmannen." AFFILIATION="">
<P>
   Tack för att ni berättar om dessa händelser för oss, fru Schierhuber. Sekretariatet kommer omedelbart att ta kontakt med säkerhetstjänsterna, och jag vill be er att också själv ta kontakt med dem så att lämpliga åtgärder kan vidtas för att förhindra att sådana saker inträffar igen. 
<SPEAKER ID="6" LANGUAGE="DE" NAME="Reinhard Rack (PPE-DE )," AFFILIATION="(Applåder)">
<P>
   – Herr talman! I anslutning till Agnes Schierhubers uttalande vill jag tillägga att vi här i Europaparlamentet – med all rätt – ägnar oss åt att stifta lagar som syftar till att förhindra att människor mobbas och trakasseras på sina arbetsplatser. Eftersom det här parlamentet är vår arbetsplats bör vi se till att parlamentets ledamöter får samma skydd som vi kräver för arbetstagarna i EU. 
<SPEAKER ID="7" LANGUAGE="" NAME="Talmannen." AFFILIATION="">
<P>
   Detta är inte rätt tidpunkt att inleda en debatt om detta såvida ni inte ber om en ändring av arbetsplanen. Vi kommer att hantera frågan praktiskt genom parlamentets säkerhetstjänster. 
<SPEAKER ID="8" LANGUAGE="DE" NAME="Hans-Peter Martin (NI )." AFFILIATION="">
<P>
   – Herr talman! Eftersom mitt namn har nämnts vill jag i enlighet med artikel 149.1 i arbetsordningen helt enkelt säga att även jag har blivit utfrågad av ett tv-team, och innan det uppstår vilseledande rykten vill jag dessutom säga att det är sant att jag använde min bil i Kehl tidigt igår morse, men det finns ingen anledning att spekulera mer över detta. Helt bortsett från detta och även om ni, mina damer och herrar, kanske har svårt att acceptera det, anser även jag att den fjärde statsmakten bör finnas, det vill säga pressen vars oberoende vi bör respektera. Detta stöder jag verkligen. 
<SPEAKER ID="9" LANGUAGE="" NAME="Talmannen." AFFILIATION="">
<P>
   Fru Schierhuber! Jag ser att ni begär ordet, men ni förstår nog att vi inte kan göra kammaren till en plats där vi diskuterar alla incidenter som inträffar i parlamentet. Jag kommer att ge er ordet för sista gången, men om ni vill ta upp en fråga av detta slag måste jag från och med nu be er att göra det i enlighet med de förfaranden som stadgas i arbetsordningen. 
<SPEAKER ID="10" LANGUAGE="DE" NAME="Agnes Schierhuber (PPE-DE )." AFFILIATION="">
<P>
   – Herr talman! Hans-Peter Martin åkte inte bil, men jag kan ge säkerhetstjänsterna namnet på den unga damen. Han var till fots utanför hotellet. 
<SPEAKER ID="11" LANGUAGE="" NAME="Talmannen." AFFILIATION="">
<P>
   Jag ska be generalsekreteraren att kalla till ett möte med säkerhetstjänsterna, och därigenom kommer ni att få möjlighet att tala så som ni anser lämpligt. Om Hans-Peter Martin har någonting att tillägga kommer han också att inbjudas till detta möte så att lämpliga åtgärder kan vidtas för att förhindra att detta slags händelser inträffar igen eftersom detta inte är första gången det har inträffat. 
<SPEAKER ID="12" LANGUAGE="ES" NAME="Javier Moreno Sánchez (PSE ). –" AFFILIATION="(Talmannen avbröt talaren)">
<P>
   Herr talman! Jag vill ta upp protokollet från måndagens sammanträde specifikt när det gäller anförandena på en minut om frågor av politisk vikt. Bland dem finns ett anförande av en ledamot av parlamentet som misskrediterar Europaparlamentet och en medlemsstat, nämligen Spanien. 
<P>
Spanska folkpartiet har ännu en gång använt parlamentet som en skyttegrav varifrån det gör lögnaktiga angrepp på den spanska regeringen genom att anklaga en av dess ministrar för att ha angripit den spanska demokratin. Han sa också att han skulle framföra dessa lögner och klagomål till kommissionen och rådet. 
<P>
Jag vill påminna EU-medborgaren om att han lever i ett rättssamhälle med institutioner och förfaranden som fungerar utomordentligt väl och att det bästa sättet för honom att fullgöra sina skyldigheter som ledamot av Europaparlamentet inte är att gå omkring bland EU-institutionerna med en massa nationella partipolitiska lögner, klagomål och bekymmer ...
<SPEAKER ID="13" LANGUAGE="" NAME="Talmannen." AFFILIATION="">
<P>
   Herr Moreno! Vad ni har sagt gäller inte någon ordningsfråga och det har ingenting att göra med protokollet. Syftet med anförandena på en minut är att påpeka att protokollet inte återger vad som har sagts, inte att uttrycka en åsikt om huruvida det som har sagts är relevant eller inte. Det ni har sagt är inte på sin plats såvida det inte finns en felaktighet i protokollet eller såvida protokollet inte återger exakt vad som har sagts. 
<SPEAKER ID="14" LANGUAGE="" NAME="Talmannen. –" AFFILIATION="">
<P>
   Nästa punkt på föredragningslistan är en gemensam debatt om
<P>
ett betänkande av Reimer Böge för budgetutskottet om det interinstitutionella avtalet om budgetdisciplin och sund ekonomisk förvaltning [2004/2099(ACI)] (A6-0150/2006) och 
<P>
- ett betänkande av Sérgio Sousa Pinto för utskottet för konstitutionella frågor om ingåendet av det interinstitutionella avtalet om budgetdisciplin och sund ekonomisk förvaltning [2006/2028(ACI)] (A6-0144/2006). 
<SPEAKER ID="15" LANGUAGE="DE" NAME="Reimer Böge (PPE-DE )," AFFILIATION="föredragande">
<P>
   . Herr talman! Efter svåra förhandlingar kan vi i dag lägga fram förslaget till ett interinstitutionellt avtal om budgetdisciplin och sund och hållbar ekonomisk förvaltning av budgeten. 
<P>
Jag vill redan från början tacka alla dem här i parlamentet som har bidragit till att möjliggöra detta resultat, särskilt Janusz Lewandowski, Ralf Walter och Jan Mulder, som ingick i förhandlingsgruppen tillsammans med de politiska gruppernas samordnare och personal, och jag riktar ett särskilt tack till presidiets personal som verkligen har utfört ett strålande arbete under de senaste månaderna. 
<P>
Oavsett våra meningsskiljaktigheter var och är detta sätt att samarbeta parlamentets styrka genom att vi upplever en skyldighet att ge EU ett mervärde snarare än att ägna oss åt en ensidig debatt om nettobetalningar och återflödet av finansiella medel. Titeln på avtalet är i sig själv ett program genom att kommissionen, rådet och parlamentet förpliktar sig att uppfylla ramvillkoren i det årliga budgetförfarandet och den ekonomiska flerårsplanen fram till 2013. De förbinder sig att förbättra det avtal som har gällt fram till nu och att göra ett tillägg till rådets beslut från december 2005. Vad detta innebär är att våra budgetförfaranden kan bli mer flexibla. Det innebär att vi kan reagera bättre och snabbare på exceptionella politiska, humanitära och ekonomiska förhållanden. Vad vi har lyckats åstadkomma är en reform av budgetlagstiftningen, en förenkling av budgetförordningarna, certifiering av EU-programmen och rapportansvar för medlemsstaterna, en mer pålitlig ekonomisk planering och tydliga avtal när nya organ ska inrättas. 
<P>
Kommissionen, rådet och parlamentet förbinder sig också att modernisera finansieringsinstrumenten genom att utnyttja Europeiska investeringsbankens lånemöjligheter. Detta kommer att vara viktigt för forskning, innovation och små och medelstora företag, och det skulle kunna skapa en viktig hävstångseffekt genom att ge investeringarna ett uppsving. 
<P>
Överenskommelsen med rådet i december byggde också på vad jag inte kan kalla annat än målriktade rabatter och julklappar. Till skillnad från detta har vi genom våra förhandlingar lyckats åstadkomma extra finansiering av program som verkligen ger EU ett mervärde, det vill säga program för livslångt lärande, för transeuropeiska nätverk, för forskning, för socialpolitik, för innovation inom området små och medelstora företag, för gränsöverskridande samarbete, för Natura 2000, för Life+, för politik på hälso- och konsumentområdet samt för kultur, ungdom och medier. Även inom utrikes- och säkerhetspolitiken och grannskapspolitiken har vi kunnat genomföra betydande förbättringar. 
<P>
Sammantaget kan allt detta kanske vara en liten summa i relation till den övergripande budgetplaneringen, men det innebär garantier för de program som är viktiga för allmänheten, program som ger EU ett mervärde och som bär vår signatur, för till skillnad från rådet var parlamentet inställt på något mer än en debatt om 1 procent. Vad vi ville göra var att definiera en heltäckande förhandlingsposition som utgår från en djupgående analys av de politiska och ekonomiska utmaningarna i ett utvidgat EU, vilket finns dokumenterat i juniresolutionen, med interna och externa prioriteringar, moderniserade budgetstrukturer och budgetförvaltning av högre kvalitet. 
<P>
Vi har inte på långa vägar lyckats med allting, men vi har kunnat förhandla fram ett stort paket som i viss utsträckning skapar sprickor i rådets betongstrukturer. Genomförandet av reformerna kommer framför allt att medföra betydande ekonomiska fördelar för unionen, för medlemsstaterna och för alla dem som har genomfört gemenskapens program. Vi har lyckats öka parlamentets befogenheter när det gäller alla externa politiska instrument, parlamentet har tillerkänts en lämplig roll i den framtida revisionen för 2008/2009 och med utgångspunkt från kommissionens uttalande om utvärderingen av dessa avtal 2009 blir det möjligt att se till att det parlament som då kommer att vara nyvalt kommer att få inflytande. 
<P>
Några brister återstår emellertid. Satellitprogrammet Galileo är fortfarande underfinansierat, och det finns – för att uttrycka det milt – frågetecken kring besluten om landsbygdsutveckling och frivillig modulering inom jordbrukspolitiken. Natura 2000 har i viss utsträckning fått förfalla: arbetet med detta och andra projekt har ännu inte slutförts, men jag vill be våra vänner i rådet och kommissionen att vara på sin vakt. Resolutionen av den 8 juni 2005 beskriver nämligen de finansiella medel och reformer som ur vår synvinkel är idealiska för att nå de ambitiösa målen med en union av medborgare och stater, och detta är någonting som vi kommer att återkomma till gång på gång. Vi kommer att vara mycket observanta när det gäller att se till att man efterlever bokstaven och andan i alla avtal. 
<P>
Jag vill tacka det österrikiska ordförandeskapet, för våra förhandlingar har varit konstruktiva och rättvisa. Det kan förvisso inte ha varit någon lätt uppgift för ordförandeskapet med så många reformmotståndare i rådet och i Coreper. 
<P>
Avslutningsvis vill jag uttrycka min djupa tacksamhet mot kommissionsledamoten med ansvar för budgetfrågor. Efter vad man skulle kunna kalla en svaghetsperiod och en kommissionsståndpunkt som var mycket starkare påverkad av rådet har hon nu lämnat ett positivt och väsentligt bidrag till slutresultatet, vilket inger oss hopp inför framtiden. 
<P>
Sammantaget och under rådande omständigheter kan man säga att resultatet innehåller viktiga punkter där det har gjorts framsteg för allmänhetens bästa, ett resultat som innebär att man slår vakt om reformer, en moderniserad budget och försvar för parlamentets befogenheter. Därför rekommenderar jag att parlamentet vid sin omröstning godkänner avtalet.
<SPEAKER ID="16" LANGUAGE="PT" NAME="Sérgio Sousa Pinto (PSE )," AFFILIATION="föredragande">
<P>
   . – Utskottet för konstitutionella frågor ser positivt på det interinstitutionella avtalet. Jag vill påpeka att utskottet för konstitutionella frågor har uppmanats att avge ett yttrande om det interinstitutionella avtalets förenlighet med gällande fördrag. Det finns inga juridiska hinder för ett antagande av avtalet. 
<P>
Även om det inte är utskottets uppgift att bedöma avtalets förtjänster bör det påpekas att avtalet på institutionell nivå respekterar parlamentets befogenheter som en del av budgetmyndigheten. I betänkandet understryker parlamentet att framtida budgetramar bör upprättas för en femårsperiod i överensstämmelse med parlamentets och kommissionens mandatperioder. Enligt vår uppfattning är detta ett nödvändigt steg för att få en mer omfattande offentlig granskning och demokratisk övervakning av unionens budgetalternativ. 
<P>
Den kompromiss som har uppnåtts mellan parterna lever inte upp till visionen och ambitionen hos många parlamentsledamöter, bland andra hos mig själv. Vid åtskilliga tillfällen under förhandlingarna visade det sig att rådets uppfattningar, särskilt i fråga om budgetanslag, inte motsvarade de åsiktsförklaringar som framförts av förhandlarna i slutsatserna från flera toppmöten och i åtskilliga anföranden av nationella politiker och EU-politiker. 
<P>
Trots svårigheterna kunde parlamentet komma fram till denna tillfredsställande kompromiss som slår vakt om sammanhållningen som en grundläggande princip för unionen och prioriteringen av Lissabonstrategin. För att parlamentet ska ge sitt samtycke behöver det inte ta ställning till om det avtal som uppnåtts är perfekt. Med sina brister innebär den nuvarande texten ett enormt framsteg i förhållande till de ursprungliga förhandlingspositionerna och den är oändligt mycket bättre än att ta i med hårdhandskarna på det interinstitutionella området, något som skulle ha varit oansvarigt och som unionen och dess medborgare skulle ha fått betala ett högt pris för. 
<P>
Överenskommelsen om översynen 2009 innebär en garanti för att parlamentet kommer att medverka på lika villkor. Översynen kommer att omfatta alla aspekter av unionens system för att använda resurser och den måste ta upp frågan om reformeringen av de egna resurserna. I denna mycket viktiga debatt kommer man att dra nytta av erfarenheterna av genomförandet av det avtal vi diskuterar. Det interinstitutionella avtalet förhandlades fram under ytterst svåra förhållanden. Det är uppenbart en framgång och en god nyhet för EU, särskilt med tanke på den krisatmosfär som har plågat projekt och ledarskap i EU under de senaste åren. 
<P>
Jag vill särskilt lovorda Reimer Böge som ledde förhandlingarna för parlamentets räkning med stor skicklighet och personligt engagemang i en så omfattande och komplicerad fråga i ett fientligt politiskt klimat präglat av en förtroendekris för det europeiska projektet, av djupa meningsskiljaktigheter mellan medlemsstaterna och institutionerna och av en viss förvirring i fråga om unionens mål. 
<SPEAKER ID="17" LANGUAGE="DE" NAME="Karl-Heinz Grasser," AFFILIATION="rådets ordförande">
<P>
   . Herr talman, mina damer och herrar! Jag ber om ursäkt för min något försenade ankomst. Tack så mycket för att ni ger mig detta tillfälle att tala inför parlamentet om hur EU ska finansieras i framtiden och om det interinstitutionella avtalet. 
<P>
Vi vet alla att förhandlingarna om det interinstitutionella avtalet aldrig var någon lätt sak. Det som gjorde förhandlingarna till en särskild utmaning denna gång var att det fanns 25 medlemsstater att förhandla med i stället för 15, för att nu inte nämna att Europaparlamentet som institution har blivit starkare, med större slagkraft och med rätta med större inflytande, och att det agerar med det självförtroende man kan förvänta sig av ett sådant organ. 
<P>
Jag kan försäkra er att parlamentets förhandlingsgrupp inte gav oss någon lätt match. Jag är emellertid mycket tacksam för den hela tiden positiva och konstruktiva atmosfären i våra samtal och förhandlingar, och jag vill rikta ett mycket varmt tack till den grupp från parlamentet som förhandlade med oss och som bestod av Janusz Lewandowski, Reimer Böge, Ralf Walter och Jan Mulder för att den gjorde det möjligt för oss att förhandla i en konstruktiv anda med ett enda mål i sikte, nämligen att finna en lösning för Europeiska unionen. Vårt sätt att samarbeta kan tjäna som exempel på hur våra två institutioner bör samarbeta i största allmänhet, det vill säga med den politiska viljan att finna en lösning även om våra ståndpunkter från början kanske befann sig mycket långt från varandra. 
<P>
Ni känner nog alla till resultatet, och därför ska jag bara skissera det punkt för punkt. Det finns en detaljerad beskrivning i Reimer Böges betänkande. Vi vet att man inte kan bortse från att vi värderar sådana resultat som detta på olika sätt. Det är oundvikligt att vi inte alla kan vara helt nöjda med resultatet av förhandlingarna, men jag kan erbjuda er en viss tröst. Det finns några medlemmar i rådet som känner på exakt samma sätt, att de inte till 100 procent kan instämma i vad ordförandeskapet och parlamentet har utarbetat tillsammans. Så är det med varenda kompromiss. Jag anser att resultatet är rättvist och välavvägt. Själva det faktum att vi har lyckats nå ett resultat i en fråga som är central för Europeiska unionen är någonting som jag betraktar som en triumf i sig. Vi är alla eniga om att 2005 var ett svårt år för Europeiska unionen, och det var bra, nödvändigt och viktigt att vi kunde visa bår förmåga att agera som en europeisk union som nu omfattar 25 medlemsstater och snart kommer att omfatta 27. Jag anser att alla institutioner har gjort exakt vad deras ansvar kräver och att arbetet med att finna den bästa möjliga lösningen för EU har skapat ett gott samarbetsklimat. 
<P>
Om man tittar på siffrorna är jag å ena sidan säker på att vi kan möta allmänheten, skattebetalarna, med förtroende och tala om för dem att vi är försiktiga med gemenskapens skatteinkomster. Men å andra sidan prioriterar vi medvetet de områden där det behövs mer tillväxt, fler arbetstillfällen och en minskning av antalet arbetslösa, vilket är vårt gemensamma mål. Om man gör en jämförelse med vad vi nu, 2006, satsar på sådana viktiga kategorier som transeuropeiska nätverk, utbildning och forskning tror jag att vi skulle kunna förhandla och tillsammans komma överens om betydligt större ökningar under nästa period. 
<P>
Jag ska bara göra tre kortfattade påpekanden. Jag anser att det skulle vara rätt och lämpligt om vi kom överens om en ny del 3 i det interinstitutionella avtalet som handlar om den ekonomiska förvaltningen av EU-medlen. Jag anser att det är viktigt att EU:s medel kontrolleras mer effektivt, och precis som jag har sagt tidigare vill jag framhålla vår önskan att föra en dialog om det gemensamma målet att förbättra dessa kontroller och vårt sätt att planera vår ekonomi. 
<P>
För det andra finns det ett generellt utgiftstak att ta hänsyn till. Vi vet alla hur utomordentligt svårt det var att nå samstämmighet om detta vid Europeiska rådets möte i december och att det därför var en mycket svår uppgift för rådet att höja detta tak. Jag anser att vi verkligen kan betrakta den nuvarande ökningen av medlen som en god investering, och jag är glad att det till sist var möjligt att komma fram till en tillfredsställande och väl genomtänkt kompromiss som också har säkerställt balansen mellan institutionerna och därför inte ställer några överdrivna krav på någon av dem. 
<P>
Min tredje punkt är att jag också anser det viktigt att vi har kommit överens om ett uttalande om översynen av budgetramen, och ett av de viktigaste skälen till detta är att parlamentets rättigheter och ansvar beaktas i full utsträckning. 
<P>
Avslutningsvis vill jag säga att jag alltid har varit övertygad om att det bara kan finnas en gemensam lösning på den mycket viktiga frågan om våra gemensamma ekonomiska uppgörelser och avtalet mellan de tre institutionerna. Detta är en grundläggande fråga för EU, och meningsskiljaktigheter om den skulle inte alls ha varit till gagn för det EU vi är delaktiga i. Vår samstämmighet är ett bevis för att vi tillsammans kan agera på EU:s vägnar och den sänder ett viktigt budskap till våra medborgare. 
<P>
I förrgår – den 15 maj – antogs det interinstitutionella avtalet av rådet (allmänna frågor), och jag vill be parlamentet att liksom vi godkänna och anta det i dag. Jag tackar ännu en gång för de bra förhandlingarna och för er villighet att i dag ge mig tid för att säga vad jag har sagt. 
<SPEAKER ID="18" LANGUAGE="EN" NAME="Dalia Grybauskaitė," AFFILIATION="ledamot av kommissionen">
<P>
   Herr talman! På ordförande Barrosos och kommissionens vägnar skulle jag vilja välkomna det avtal som förhandlarna för samtliga tre EU-institutioner slutit. Jag vill personligen tacka Europaparlamentets förhandlingsgrupp bestående av Reimer Böge, Janusz Lewandowski, Jan Mulder och Ralf Walter för deras utomordentliga arbete. Deras stöd och nära samarbete har lett till fantastiska resultat. Jag vill också tacka ministern för hans outtröttliga ansträngningar att nå ett avtal. Också det var till mycket stor hjälp.
<P>
Vi förstår att detta avtal inte återspeglar varje del av våra ursprungliga ambitioner, men det är den bästa möjliga kompromiss vi kan nå i dag. Avtalet är en framgång, framför allt eftersom det inte bara omfattar kvantitativa faktorer, utan också innehåller ett nytt kapitel om sund ekonomisk förvaltning och ett antal enhälliga institutionella åtaganden om en mer effektiv budgetförvaltning.
<P>
Hur EU-medlen används är minst lika viktigt som hur stora utgifterna är. I det hänseendet välkomnar jag innerligt de nya åtagandena i det interinstitutionella avtalet om att öka ansvarsskyldigheten hos alla finansiella aktörer, inklusive medlemsstaterna.
<P>
Avtalet är goda nyheter för det utvidgade EU, eftersom det innebär att vi har en tydlig finansiell ram för unionens utveckling under de kommande sju åren, med fullt deltagande av de nya medlemsstaterna i fråga om EU:s centrala politiska frågor.
<P>
I avtalet finns många positiva inslag, särskilt främjandet av utvecklingen av de nya medlemsstaterna. Vi har ökat finansieringen av program som direkt rör den nya Lissabonagendan. Det finns också nya inslag. För första gången innebär avtalet en gemensam insats med Europeiska investeringsbanken. Dessa medel kommer att fungera som en katalysator för Lissabonrelaterade prioriteringar.
<P>
Vi får slutligen inte glömma den ökade flexibilitet som nås genom olika instrument och som, om nödvändigt, ska utnyttjas för oförutsedda händelser och behov. I avtalet erkänns också tydligt den roll som parlamentet kommer att spela i den omfattande översynen av alla aspekter av EU:s utgifter och medel, som kommer att vara en av de främsta prioriteringarna under de kommande åren. Detta avtal är en avgörande milstolpe, men vi måste nu handla snabbt för att bygga vidare på den styrka som detta avtal ger för att påskynda och fullborda den lagstiftningsprocess som krävs för att se till att alla program inleds från och med nästa år.
<P>
Låt mig återigen tacka alla de aktörer som deltagit i dessa förhandlingar och önska alla ledamöter en mycket givande debatt med ett positivt resultat.
<SPEAKER ID="19" LANGUAGE="EN" NAME="Glenys Kinnock (PSE )," AFFILIATION="föredragande för yttrandet från utskottet för utveckling">
<P>
   Herr talman! Jag vill tacka parlamentets grupp, som visade sådan respekt och sådant engagemang och fäste så stor vikt vid ståndpunkten från utskottet för utveckling. 
<P>
Jag måste återge en tämligen negativ ståndpunkt från detta utskott: ni minns säkert att kammaren i juni 2005 var omsluten av en banderoll med texten ”Make Poverty History”. Denna förhoppning har tyvärr skingrats eftersom vi i dag diskuterar förslag om budgetplanen som innebär lägre tillväxtnivåer för instrumentet för utvecklingssamarbete än för EU:s alla andra yttre åtgärder. Hur kan vi tro att EU ska kunna nå sina millennieutvecklingsmål om medlen begränsas under de kritiska åren fram till och med 2013?
<P>
EU:s arbete med terrorismbekämpning och migration får inte innebära att medel avleds från vår huvuduppgift, som är att arbeta med de brådskande behoven hos världens fattigaste människor och länder.
<P>
Utvecklingsutskottet förkastar också bestämt det språk som används av kommissionen, som tror att förslagen om att rationalisera instrumentet kan stärka antingen sammanhållningen eller engagemanget hos Europeiska unionen som utvecklingspartner. 
<P>
Vårt åtagande är slutligen att finansiera den mänskliga och sociala utvecklingen i världens fattigaste länder. Som saker och ting ser ut tror jag att vi tragiskt nog står inför sannolikheten att det kommer att uppfattas som om EU inte känns vid dessa principer och prioriteringar. Jag anser också att det bestämda och välkomna åtagande som vi alla gjorde förra året – kommissionen, parlamentet och framför allt rådet och medlemsstaterna – nu allvarligt hotas, och utvecklingsutskottet måste framföra sin djupa oro om budgetplanens konsekvenser för dess arbete.
<SPEAKER ID="20" LANGUAGE="DE" NAME="Karl von Wogau (PPE-DE )," AFFILIATION="föredragande för yttrandet från utskottet för utrikesfrågor">
<P>
   . – Herr talman, mina damer och herrar! Vi i utskottet för utrikesfrågor har granskat dessa frågor, och det finns två huvudpunkter som jag vill kommentera för er. 
<P>
En av huvudpunkterna är att det är ytterst viktigt att ställa resurser till förfogande för Europeiska unionens fredsbevarande insatser på Balkanhalvön och även i många andra länder runt om i världen. Nu kan det bli aktuellt med en insats i Kongo. Att resurserna har utökats är någonting som bör välkomnas, men vi skulle föredra att resurserna inte delades upp. Det civila inslaget kommer att finansieras genom Europeiska unionens budget och resten kommer att finansieras av medlemsstaterna genom deras löpande inkomster. Detta leder till skuggbudgetar som är ännu svårare att övervaka eftersom de inte längre utsätts för fullständig granskning av de nationella parlamenten och faktiskt inte heller av Europaparlamentet. Detta måste naturligtvis räknas som en brist. 
<P>
Jag skulle vilja tillägga att det också är av största betydelse att vi har upptäckt brister i dessa utlandsinsatser, särskilt när det gäller rekognoscering och telekommunikation. Om vi ska sända trupper på svåra uppdrag är det mycket viktigt att först skaffa sig förvissning om vad som pågår på plats, och för detta syfte behöver vi satellitbaserade rekognosceringssystem. Det är oansvarigt att sända ut trupper med fem eller sex olika typer av kommunikationsutrustning som ofta fungerar mycket dåligt tillsammans eller som inte alls är ömsesidigt kompatibla. Därför behöver vi i Europeiska unionen ett enhetligt system för satellitrekognoscering och gemensamma normer för telekommunikation på detta område. En annan orsak till att detta är särskilt viktigt är att det är precis samma brister som man i dag kan finna hos polisen och i center för förebyggande och hantering av katastrofer. Låt oss föreställa oss att Europa drabbas av en tsunami. I så fall kommer det först och främst att vara ytterst viktigt att kunna se vad som sker men för det andra också att de som hanterar katastrofen, polisen och de väpnade styrkorna, får möjlighet att kommunicera med varandra utan svårighet. Detta är ännu en viktig uppgift för Europeiska unionens budget. 
<SPEAKER ID="21" LANGUAGE="NL" NAME="Jan Mulder (ALDE )," AFFILIATION="föredragande för yttrandet från budgetkontrollutskottet">
<P>
   . Herr talman! Det är knappast förvånande att jag vill uttrycka min tillfredsställelse över resultatet eftersom jag var med i förhandlingsgruppen. Jag vill också ta tillfället i akt och tacka mina kolleger i förhandlingsgruppen, kommissionen och det österrikiska ordförandeskapet. Jag anser att vi har uppnått så mycket som vi kunde. 
<P>
Det viktigaste när det gäller budgetkontroll är utan tvekan att vi har fått en klausul i avtalet om bättre kontroll av utgifter och certifiering. Revisionsrätten har faktiskt avgett negativa revisionsförklaringar under de senaste 11 åren, och detta är någonting som allmänheten i EU inte längre kommer att acceptera från vår sida. Förra året förespråkade vi för första gången införande av nationella revisionsförklaringar. Före förhandlingarna motsatte sig fortfarande 23 av de 25 medlemsstaterna denna tanke. Efter förhandlingarna var alla för den. 
<P>
Jag anser att det är mycket viktigt för kommissionens skull att vi i framtiden håller fast vid tanken att medlemsstaterna på ett eller annat sätt ska avge dessa revisionsförklaringar. Jag råkar veta att det finns några som har motsatt sig detta. Dessbättre återspeglas detta inte på något sätt officiellt i de dokument vi ratificerar i dag, men det kommer att vålla problem i framtiden. Det är viktigt för parlamentet att kommissionen genomför avtalet så som det var avsett. 
<P>
Det finns naturligtvis ett antal nackdelar med avtalet. Det är faktiskt omöjligt att tillfredsställa alla på samma gång. Det som jag betraktar som den största risken är rådets förklaring på området frivillig modulering. Den gemensamma marknaden för jordbruksprodukter är en av de saker vi har uppnått i EU. Om vi börjar med en frivillig modulering på 20 procent – eller vilken annan procentsats som helst – drabbar detta själva grunden för den gemensamma jordbrukspolitiken. Detta är mycket farligt och någonting som vi måste undvika. Om parlamentet får något inflytande i denna fråga kommer jag – så länge jag är parlamentsledamot – att försöka förhindra att detta sker. 
<SPEAKER ID="22" LANGUAGE="DE" NAME="Constanze Angela Krehl (PSE )," AFFILIATION="föredragande för yttrandet från utskottet för regional utveckling">
<P>
   . – Herr talman, mina damer och herrar! Den överväldigande majoriteten i utskottet för regional utveckling välkomnar det avtal om budgetramen som har uppnåtts även om regionalpolitiken och sammanhållningspolitiken i jämförelse med parlamentets förslag förlorar ett belopp på 40 miljarder euro och även om det ännu inte har varit möjligt att förmå rådet att gå med på att återanvända förfallna anslag till sammanhållningspolitiken. 
<P>
Utskottet för regional utveckling är emellertid mycket väl medvetet om sitt ansvar gentemot de 360 miljoner väljare som skulle vilja komma i gång med de program genom vilka vi avser att hjälpa Europeiska unionens fattigaste regioner. Ett slutgiltigt avtal om budgetramen ger äntligen den politiska, ekonomiska och finansiella stabilitet som krävs för att dessa förslag ska omsättas i praktiken. 
<P>
Det är inte bara människorna i de nya medlemsstaterna som vänder sig till Europeiska unionen för att få stöd. Det är för att EU:s struktur- och regionalpolitik är i full gång i alla medlemsstater som jag önskar att Reimer Böges förslag verkligen ska stödjas av en majoritet i parlamentet i dag. 
<P>
Jag vill också ta tillfället i akt och uttrycka min tacksamhet mot parlamentet för det sätt förhandlingarna fördes på, och jag vill också tacka för de extra 300 miljoner euro som har anslagits för territoriellt samarbete och för ansträngningarna att skapa ett enhetligt regelverk. Sådana frågor som kreditering av moms, N+2-regeln och möjliga alternativ för offentlig respektive privat finansiering kommer i framtiden att behandlas på samma sätt i alla medlemsstater. Detta är en triumf för parlamentet och för dess förhandlingsgrupp, och ett varmt tack är därför på sin plats. 
<SPEAKER ID="23" LANGUAGE="FR" NAME="Bernadette Bourzai (PSE )," AFFILIATION="föredragande för yttrandet från utskottet för jordbruk och landsbygdens utveckling.">
<P>
   Herr talman, mina damer och herrar! Som föredragande för yttrandet från utskottet för jordbruk och landsbygdens utveckling om förnyandet av det interinstitutionella avtalet vill jag uttrycka mitt missnöje med det budgetavtal som ingicks den 4 april. I budgetförhandlingen fick rubrik 2, ”Bevarande och förvaltning av naturresurser”, ytterligare 100 miljoner euro som reserv för framtida åtgärder på områdena Life+ och Natura 2000 och ingenting mer trots ansträngningar av förhandlingsgruppen, vars arbete jag uppskattar. 
<P>
Bortsett från att detta på intet sätt löser finansieringsproblemen för Natura 2000-nätet vill jag också fästa uppmärksamheten på att det inte har getts något svar på alla de andra påpekandena och kritiska synpunkterna i mitt yttrande som antogs nästan enhälligt i utskottet för jordbruk och landsbygdens utveckling. Jag vill påpeka att ett av de främsta målen för reformen av den gemensamma jordbrukspolitiken, som beslutades i september 2003, var att frysa den första pelaren för att kunna stärka den andra pelaren, det vill säga politiken för landsbygdens utveckling. Men det visar sig att det paket som hade öronmärkts för landsbygdens utveckling har minskats med ungefär 20 miljarder euro i jämförelse med vad kommissionen hade föreslagit. Detta motsvarar i de 15 gamla medlemsstaternas regioner en minskning med 35 procent i förhållande till innevarande period 2000–2006. Detta är en enorm minskning och till den kommer minskningen av strukturfonderna. 
<P>
Detta kommer uppenbart att leda till att fler människor lämnar våra landsbygdsområden och till att problemen i våra städer och förstäder blir mer akuta. När det gäller den första pelaren kommer den att pressas ned kraftigt genom obligatorisk och frivillig modulering, finansiell disciplin, reformering av den gemensamma organisationen av marknaden och WTO-förhandlingar. 
<P>
De avtal som ingicks 2003 har därför inte alls beaktats, och den balans som skapades är ifrågasatt innan man ens har hunnit titta på översynsperioden 2008–2009. I likhet med Jan Mulder vill även jag framhålla att den frivilliga moduleringen inte löser några problem i dessa villkorslösa förfaranden. Tvärtom kommer den att leda till ett antal allvarliga tekniska problem och förvrängning av konkurrensen. Jag anser att de avslutande formuleringarna om detta ämne i det interinstitutionella avtalet är mycket svaga i jämförelse med de risker som tas. Så vitt jag kan se är detta början på en åternationalisering av den gemensamma jordbrukspolitiken. Därför kommer jag att rösta emot avtalet. 
<SPEAKER ID="24" LANGUAGE="ES" NAME="Rosa Miguélez Ramos (PSE )," AFFILIATION="föredragande för yttrandet från fiskeriutskottet">
<P>
   . Herr talman! Jag vill påpeka att EU:s fiskerisektor behöver tillräckliga resurser, både för att fullfölja åtagandena inom sektorn och för att fortsätta att försvara den nya politik vi har infört – utvecklingen av hållbart fiske – i synnerhet när EU:s fiskeripolitik huvudsakligen påverkar områden utanför konvergensmålet som omfattar många av de regioner som drabbas hårdast av de kriser som i perioder påverkar sektorn och som därför även i fortsättningen behöver stöd från gemenskapen. 
<P>
Det slutliga avtalet om budgetramen är inte vad vi skulle ha önskat för fiskeripolitiken, men jag vill uttrycka det på följande sätt: avtalet representerar det minimum som är nödvändigt för att vi ska kunna rösta för det. Vi kan inte bortse från att det har gjorts minskningar i förhållande till det ursprungliga förslaget, och de tillgängliga resurserna måste därför användas på ett synnerligen effektivt sätt. Under denna period kommer det att krävas speciella insatser av generaldirektoratet för fiske. Dessutom har kommissionsledamot Joe Borg åtagit sig uppgiften att genomföra en ny sjöfartspolitik inom Europeiska unionen. 
<P>
När det gäller fisket väntar vi fortfarande på att förordningar för detta område ska antas, och jag vill därför uppmana rådet att anta förordningen om Europeiska fiskerifonden så snart som möjligt så att medlemsstaterna kan utforma sina program så snabbt som möjligt och planera sina utgifter så effektivt som möjligt. 
<P>
Jag vill be kommissionen att göra alla tänkbara ansträngningar för att hålla liv i politiken för internationella avtal och att använda dessa resurser på bästa tänkbara sätt för att se till att EU får en effektiv och konkurrenskraftig fiskerisektor.
<P>
Slutligen vill jag gratulera vår föredragande Reimer Böge till hans utmärkta arbete, och jag anser också att det tillfälliga utskottet har utfört ett mycket bra arbete. 
<SPEAKER ID="25" LANGUAGE="DE" NAME="Ruth Hieronymi (PPE-DE )," AFFILIATION="föredragande för yttrandet från utskottet för kultur och utbildning">
<P>
   . – Herr talman! Som företrädare för utskottet för kultur och utbildning vill även jag rikta ett varmt tack till alla berörda ledamöter och särskilt till föredraganden Reimer Böge för det arbete de har lagt ned, ett arbete som påverkar program inom områdena livslångt lärande, ungdom, kultur, medier och medborgarnas Europa. 
<P>
Om man ska tro på de fromma uttalandena av politiker i varenda en av våra 25 medlemsstater ingår dessa program i Europeiska unionens viktigaste verksamhetsområde, men när det gäller att tillhandahålla de medel som ungdomarna behöver gör de 25 regeringarna sig osynliga och gör drastiska nedskärningar, i synnerhet när det gäller investeringar i våra ungdomars framtid. Därför vill jag tala om för kommissionen och parlamentet hur tacksamt utskottet för kultur och utbildning är mot dem för att de inte bara pratar utan också handlar och för att de i sina förslag skisserar lämpliga dimensioner för dessa program. Låt mig bara ge er två exempel för att visa varför jag talar om de många ungdomarna och inte bara om de finansiella aspekterna.
<P>
Det första exemplet är Erasmus – studentutbytet – och båda institutionerna föreslog att 285 000 studenter om året är en möjlig siffra, medan de 25 regeringarna – företrädda i rådet – gjorde en drastisk nedskärning med över 50 procent av detta antal och minskade det till 140 000. Nedskärningen i Leonardo – yrkesutbildningsprogrammet – gjordes från 150 000 till 36 000. Därför är jag mycket tacksam mot alla de ledamöter som bidrog till att se till att åtminstone resultatet av överläggningarna bar parlamentets prägel och att summorna 800 miljoner euro för livslångt lärande och 300 miljoner euro för andra program fick något slags trovärdighet på detta område. 
<SPEAKER ID="26" LANGUAGE="FR" NAME="Gérard Deprez (ALDE )," AFFILIATION="föredragande för yttrandet från utskottet för medborgerliga fri- och rättigheter samt rättsliga och inrikes frågor.">
<P>
   – Herr talman, mina damer och herrar! Som föredragande för yttrandet från utskottet för medborgerliga fri- och rättigheter samt rättsliga och inrikes frågor vill jag efter att ha tackat Reimer Böge och våra förhandlare sammanfatta de specifika skälen till att vårt utskott kraftfullt stöder det förslag till interinstitutionellt avtal som har presenterats för oss. 
<P>
Redan i början av förhandlingsprocessen framförde utskottet för medborgerliga fri- och rättigheter samt rättsliga och inrikes frågor fyra preciserade krav. För det första krävde vi att området med frihet, säkerhet och rättvisa skulle behandlas under en specifik och självständig underrubrik i den nya budgetramen för att framhäva dess politiska betydelse. Vi fick denna underrubrik: det är underrubrik 3a. 
<P>
För det andra föreslog vi en betydande ökning av anslagen för att möta hotet från terrorismen och den organiserade brottslighetens utveckling och för att leva upp till kraven på bättre kontroll av de yttre gränserna och en bättre hantering av migrationsströmmarna. Vi fick denna ökning av anslagen. Under de närmaste sju åren kommer det att vara möjligt att öka anslagen till skapandet av området med frihet, säkerhet och rättvisa med 167 procent – ja, 167 procent. Detta är avgjort den kraftigaste potentiella ökningen i den nya budgetramen. 
<P>
För det tredje krävde vi bemyndigande att finansiera de nya organen på andra sätt än genom budgetramen för att kunna bevara de resurser som är avsedda för verksamhetsprogrammen. Om jag har förstått uppgörelsen i punkt D i del III rätt kommer det i framtiden att krävas ett godkännande från båda budgetmyndighetens grenar att ett nytt organ kan finansieras innan det inrättas. Denna finansiering kommer därför inte automatiskt att täckas av budgetramen. Vi kan vara nöjda med detta även om vi hade hoppats på någonting bättre.
<P>
Avslutningsvis vill jag nämna att vi i utskottet för medborgerliga fri- och rättigheter samt rättsliga och inrikes frågor föreslog att ett slags trepartsdialog med parlamentet och rådet skulle föras före rådets första behandling av budgeten, och det gjorde vi för att kunna harmonisera de båda institutionernas ståndpunkter när det gäller politiska prioriteringar och fördelningen av resurser. 
<P>
Detta förslag finns inte med som sådant i texten till det interinstitutionella avtalet utan snarare i form av en ensidig förklaring av Europaparlamentet: det är förklaring 13. Vi har inte fått allt vad vi bad om, men det är sant att vi har fått en liten förbättring, och nuförtiden är en liten förbättring – för att citera Raymond Devos – verkligen någonting: det är ett betydelsefullt steg. 
<SPEAKER ID="27" LANGUAGE="NL" NAME="Jean-Luc Dehaene," AFFILIATION="för PPE-DE-gruppen">
<P>
   . Herr talman! Även om det är tack vare Reimer Böges och de andra förhandlarnas skicklighet som parlamentet har lyckats både med att ge rådets ursprungliga förslag ett verkligt europeiskt värde och att avsevärt förbättra den institutionella ramen, kan den nuvarande budgetramen för 2007–2013 inte leva upp till den utmaning EU står inför, trots att parlamentet i Bögebetänkandet har utarbetat ett förnuftigt och rimligt förslag som är mer realistiskt än kommissionens. Ändå har rådets snålhet och kortsynthet, som beror på nationella hänsyn, segrat över parlamentets och kommissionens europeiska ambitioner. Vi kommer ändå att rösta för detta interinstitutionella avtal, eftersom det är den enda kompromiss som är möjlig under de nuvarande omständigheterna. Frånvaron av en budgetram för de närmaste åren skulle störta EU ner i en ännu djupare kris än vi redan befinner oss i. Dessutom skulle det inte vara rättvist mot de nya medlemsstaterna, för de behöver framtidsutsikter för att kunna fortsätta sin sammanhållningspolitik och integreras fullt ut på den gemensamma marknaden. Detta ändrar inte det faktum att den nuvarande resursnivån inte är tillräcklig för att möta EU:s nya utmaningar. Översynsklausulen och flexibilitetsmekanismen är absolut nödvändiga, eftersom risken för att vi förr eller senare ska köra fast är alltför stor. Parlamentet bör delta fullt ut i detta. Men den viktigaste slutsats vi kan dra är att det nuvarande systemet med egna medel har nått sitt kapacitetstak. Vi behöver en omfattande reform. Vi måste röra oss bort från systemet med bidrag från de nationella budgetarna och återvända till verkliga egna medel, så som var fallet när EU:s integration inleddes i fråga om tullrättigheter. Detta är enda sättet att se till att det allmänna intresset i EU får företräde framför trångsynta och närsynta nationella intressen. Detta parlament måste spela en roll – en pådrivande roll – och utarbeta förslag, och Alain Lamassoures studier och anteckningar är en god utgångspunkt.
<SPEAKER ID="28" LANGUAGE="DE" NAME="Ralf Walter," AFFILIATION="för PSE-gruppen">
<P>
   . – Herr talman, mina damer och herrar, herr rådsordförande! Det måste med all respekt sägas att det finns något som heter Europaparlamentet och att besluten om EU:s ekonomi inte får fattas enbart av rådet.
<P>
Jag menar att anledningen till att parlamentet lyckades åstadkomma förbättringar genom förhandlingsprocessen var att vi redan från början arbetade, inte från utgångspunkten ”här är pengarna, nu får ni räkna ut hur de ska förvaltas”, utan att vi i stället uppmärksammade strukturerna. Vi var noggranna med att inte, som vi har gjort tidigare, kämpa för att få in mycket pengar under budgetrubrikerna – som vi gjorde med den senaste budgetramen på 700 miljarder – bara för att i slutänden sitta med faktiska utgifter på strax över 550 miljarder. Det viktiga är alltså kvaliteten på utgifterna och därför insisterade vi på att vi skulle komma vidare med budgetförordningen och göra saker mindre byråkratiska och mindre invecklade. Pengarna måste kunna flöda och vi måste vara säkra på att de går till rätt människor. Därför var det avgörande att vi kunde se till att även medlemsstaterna ska vara uppmärksamma på kvaliteten i varje utgiftspost och fundera på om utgifterna går till rätt människor.
<P>
Vi lade alltså stor vikt vid kvaliteten på utgifterna och det innebär också att vi vill förhindra att de marginaler som behövs på andra håll äts upp av ett ständigt inrättande av nya organ eller utvidgningar av den gemensamma utrikes- och säkerhetspolitiken, vilket är anledningen till att vi måste sätta gränser. Därför har vi sett till att budgetarbetet kommer att ske mer strukturerat i framtiden och att pengarna faktiskt kommer att kunna användas.
<P>
För det andra har vi skapat tillräcklig flexibilitet i budgeten för nya saker. Där rådet tyvärr inte hade lämnat något utrymme i Medborgarnas Europa, har vi skapat en marginal så att allt inte kommer att användas i det fleråriga programmet utan att lämna möjlighet till att göra något mer. Vi har förbättrat och utökat pilotprojekten och de förberedande åtgärderna och därmed gett parlamentet större inflytande, och vi har lagt till 5 procent för att ge ökad flexibilitet i budgetarna för de fleråriga programmen, vilket ger oss möjlighet att reagera på utmaningar med större flexibilitet och precision.
<P>
Vi har också lyckats åstadkomma viktiga saker inom de enskilda ämnesområdena, till exempel livslångt lärande, som alla alltid har vackra saker att säga om och där ni, herr rådsordförande, verkar tro att det bara finns 140 000 studenter kvar, medan vi har utökat antalet till 210 000. Vi har också fått till stånd höjningar för de transeuropeiska nätverken och för Progressprogrammet, programmet som genom att bekämpa social utestängning ger ett budskap till EU att vi inte bara är en ekonomisk union utan också skänker en tanke åt och hjälper dem som har problem. Vi har också lyckats få mer pengar till hälsa och konsumentskydd, gränsöverskridande samarbete och många andra områden.
<P>
Om ni skulle fråga mig om jag hade velat se mer än det vi har åstadkommit skulle jag utan att tveka svara ja, jag hade velat ha mer, men jag vet att det alltid finns två, ibland tre, sidor av en kompromiss, och därför var vi så tuffa som möjligt, för vi förhandlade med människor som inte låter pruta med sig. Resultatet är något som alla inte kan vara nöjda med och allt det som vi hade velat åstadkomma, som beskrivs i Bögebetänkandet, kommer att tas upp igenom under de kommande åren, och dessa krav kommer att fortsätta att komma tillbaka till er, oavsett om det handlar om egna medel för att finansiera jordbrukspolitiken eller för andra områden. Vi kommer att fråga er hur ni tänker uppfylla era åtaganden – jag avser Galileo – och sedan får ni komma till oss.
<P>
Avslutningsvis vill jag säga att denna kompromiss kanske inte är vad jag drömde om, men jag stöder den helhjärtat och jag uppmanar mina kolleger här i parlamentet att godkänna den. 
<SPEAKER ID="29" LANGUAGE="DA" NAME="Anne E. Jensen," AFFILIATION="för ALDE-gruppen.">
<P>
   Herr talman, fru kommissionsledamot, herr rådsordförande! Det har tagit lång tid att nå en överenskommelse om budgetdisciplin. Vi har gjort ett noggrant arbete i parlamentet, analyserat behoven och utvecklat gemensamma politiska prioriteringar. Detta har vi gjort under mer än ett års tid under kunnig ledning av vår föredragande, Reimer Böge, vars insatser har varit föredömliga.
<P>
EU:s stats- och regeringschefer förföll dock till ett opassande schackrande om intäkter och utgifter med återkommande slagord som ”vi kommer inte att betala”, ”högst en procent” och ”vi vill ha tillbaka våra pengar”. Den kompromiss vi diskuterar i dag är därför verkligen en kompromiss. Det är inte en särskilt attraktiv sådan och ingen är helt och hållet nöjd. Den är snarare ett verk av det möjliga. Men optimisten inom oss betonar att det är konstruktivt att vi nu har en ram som underlättar det lagstiftande arbetet med programmen för strukturfonder, forskning och utbildning. Dessutom ger ramen ökade resurser till investeringar i utbildning, forskning och transport, samt till stöd till EU:s fattiga regioner, samtidigt som jordbruksutgifterna minskas. Därför rekommenderar jag er att rösta för avtalet.
<P>
Vi har sett till att administrationen av EU:s budget blir mindre byråkratisk. Vi har sett till att ansvaret för att förvalta EU:s resurser resolut har lagts hos medlemsstaterna. Vi har sett till att Europeiska investeringsbanken får möjlighet att ge en betydligt mer ambitiös finansiering och att fler ungdomar kommer att kunna delta i studentutbytesprogrammen. Vi såg också till att EU:s budget för hälsa och konsumentskydd inte drabbades av de svepande nedskärningar som stats- och regeringscheferna planerade. Men det är en snäv ram, så snäv att den klämmer. Låt mig ta ett exempel. Kommissionen föreslog 20 miljarder euro till investeringar i gränsöverskridande transportprojekt. Parlamentet stödde kommissionen, men resultatet blev endast 7 miljarder euro. Hur ska vi få fram pengar till de 30 gränsöverskridande projekt som har godkänts? Jag anser att rådet är skyldigt oss ett svar på hur de gemensamma projekten ska kunna förverkligas. 
<SPEAKER ID="30" LANGUAGE="" NAME="" AFFILIATION="Vice talman">
<SPEAKER ID="31" LANGUAGE="DE" NAME="Helga Trüpel," AFFILIATION="för Verts/ALE-gruppen">
<P>
   . – Fru kommissionsledamot, mina damer och herrar! I motsats till de många ledamöter som har talat före mig vill jag förklara varför vi anser att detta är en dålig kompromiss och varför vi inte kan stödja den. Vi anser att den budgetram vi nu kommer att ha under de kommande sju åren måste bedömas utifrån huruvida budgeten är anpassad efter framtiden, om den hjälper oss att lösa de problem vi kommer att möta, och om den verkligen är EU-inriktad. Därför riktar sig min kritik främst mot rådet.
<P>
Under de senaste åren har vi haft problem till följd av diskussionen om en procent och om nettobidragsgivare. Denna debatt ger inte röst åt den europeiska andan eller engagemanget för vad som är till nytta för EU, utan åt trångsynthet och snäv nationalism. Det vi för närvarande har att göra med är en nationalistisk förvrängning av EU:s grundvalar, vilket skadar alla våra planer för framtiden. I motsats till vad föregående talare har sagt om att det inte finns något alternativ, anser vi att det hade varit möjligt med ett alternativ. Vi hade naturligtvis kunnat gå tillbaka till det årliga budgetförfarandet och då hade vi här i parlamentet haft ytterligare 30 miljarder som vi hade kunnat använda till våra egna prioriteringar.
<P>
Låt oss titta på det budskap vi ger. Under de senaste åren har parlamentet och kommissionen agerat mycket ansvarsfullt och detta har de gjort av ansvarskänsla gentemot EU. Vad kan vi i EU göra bättre än nationalstaterna på egen hand? Det är den frågan vi måste koncentrera oss på, det är det som kommer att få EU-medborgarna på vår sida, men vad har hänt nu? Vi har en strukturellt konservativ budget som behåller jordbrukspolitiken oförändrad och som inte gör några försök att överföra medel till landsbygdsutveckling. Precis som tidigare har vi exportsubventioner till jordbruket, vilket bland annat förstör utvecklingen av de afrikanska marknaderna och bidrar till det flyktingproblem som vi alltid klagar över. Här är Europeiska unionens politik felaktig och jag tycker att det är mycket beklagligt att det inte har gjorts några förändringar i detta avseende och att rådet har lagt ut hinder på detta sätt.
<P>
För det andra vill jag säga att det efter rådets möte i december stod klart att de flesta besparingarna gjordes inom områden som berörde det kunskapsbaserade samhället och utbildningen, vilket går stick i stäv med rådets egen moderniseringsretorik. Man håller alltid tal och säger att EU ska bli det ekonomiskt mest framgångsrika området till 2010, att vi måste utveckla det kunskapsbaserade samhället, att vi måste göra mer för utbildning och utbyte i EU, och sedan skärs budgeten för detta ner med 50 procent. Det är mycket möjligt att parlamentet genom en stor gemensam insats har lyckats göra några smärre förbättringar, men det finns bara 210 000 studenter i Erasmus och vi vill ha minst 285 000. Inte ens den kompromissen är en triumf utan snarare en droppe i havet.
<P>
Jag vill gå vidare till energipolitiken där EU borde inta en gemensam hållning och röra sig bort från olja, investera mycket mer i förnybar energi för att komma fram till en ny position som vinner människors själ och hjärta. Vi har inte lyckats åstadkomma något av detta och måste därför dra slutsatsen att denna budget helt enkelt inte är tillräckligt framåtsyftande. Rådet förhindrade mycket och därför kan vi inte gå med på den.
<P>
Slutligen vill jag säga att jag är mycket tacksam mot förhandlingsgruppen och Reimer Böge för den hängivenhet de skötte förfarandet med. Vi kommer inte att ha arbetsbrist under de närmaste veckorna och månaderna. 
<SPEAKER ID="32" LANGUAGE="FI" NAME="Esko Seppänen," AFFILIATION="för GUE/NGL-gruppen">
<P>
   . Herr talman, fru kommissionsledamot! Jag vill på min grupps vägnar tacka föredraganden, Reimer Böge, för hans arbete med detta ärende. Det är inte hans fel att rådet kölhalade kommissionen och parlamentet och skadade dessa institutioners politiska trovärdighet.
<P>
Den största felräkningen gjorde kommissionen i sitt ursprungliga förslag till finansiella riktlinjer. Kommissionen missbedömde rådets styrka och skapade alldeles för höga förväntningar. Betänkandet från parlamentets tillfälliga utskott utarbetades på grundval av dessa förväntningar. Det var svårt för många ledamöter att acceptera Reimer Böges realism vid den tidpunkten. Medan rådet reviderade kommissionens förslag fortsatte kommissionen att skapa alltför stora förväntningar. José Manuel Barroso förde fram kommissionens åsikter utifrån totala felbedömningar. Han har gjort bort sig i den här processen, precis som hela parlamentet.
<P>
Parlamentets beslut att avvisa rådets slutsatser i december 2005 skapade goda förutsättningar för ytterligare samtal. Men rådet visade kommissionen och parlamentet att EU:s pengar kommer från medlemsstaterna. Kommissionen och parlamentet får i praktiken bara delta i beslutsfattandet om EU:s utgifter, dvs. i omfördelningen av pengarna inom den ram som rådet fastställt. Parlamentets makt i EU:s budgetfrågor kommer inte att ökas genom att vi väntar med att lösa dessa problem till halvtidsöversynen i slutet av 2009.
<P>
På intäktssidan har vi misslyckats med att avskaffa Förenade kungarikets obefogade särskilda rabatt. På utgiftssidan undergrävde rådet, genom att hålla sig till nivån 1 procent för betalningsbemyndiganden en budget som hade kunnat skapa mervärde för EU eftersom gemenskapsbudgeten skulle ha blivit mer än bara summan av medlemsstaternas bidrag.
<P>
Min grupp hade velat se en mer konstruktiv budgetram för perioden 2007–2013. Det fick vi inte och vi röstar emot Bögebetänkandet. Vi har inte åstadkommit den slags flexibilitet i budgetramen som skulle ha krävts för en god finansiell förvaltning. I stället lägger medlemsstaterna mer pengar i budgeten till en militarisering av EU. Rådet har skickligt utnyttjat en situation där federalisterna i kommissionen och parlamentet inte kommer att kunna hantera en ny EU-omfattande kris. 
<SPEAKER ID="33" LANGUAGE="PL" NAME="Wojciech Roszkowski," AFFILIATION="för UEN-gruppen">
<P>
   . Herr talman! När det gäller den nya budgetramen har vi verkligen fått både goda och dåliga nyheter.
<P>
De goda nyheterna är att vi har löst ett 10 månader långt stillestånd i samtalen i den här frågan och att den fleråriga planeringen av EU:s ekonomi nu har en solid grund. Det är också bra att denna grund är 4 miljarder euro större än rådets förslag. De dåliga nyheterna är att nettobidragsgivarna fortsätter att begränsa EU:s utveckling genom att skära ner utgifterna. Vi bör ändå komma ihåg att under sjuårsperioden 2007–2013 förväntas EU:s BNP växa med omkring 15 procent, medan EU:s utgifter får öka med 2 procent. De goda nyheterna är att utgifter i samband med Lissabonstrategin har ökat med 2,5 miljarder euro, men de dåliga nyheterna är att dessa utgifter endast kommer att uppgå till 74 miljarder euro, jämfört med de 371 miljarder euro som har öronmärkts för jordbrukspolitiken och naturresurser, och de 308 miljarder euro som har öronmärkts för sammanhållningspolitiken. Det kan tyckas bra att det har planerats in en översyn av budgeten i slutet av 2009, men det är inte så bra med en så tidig översyn eftersom det kan skada de nya medlemsstaterna där utnyttjandet av EU-medlen kanske ännu inte har kommit upp till målnivån.
<P>
Därför måste denna översyn uppfattas som ett försök att genomdriva budgetdisciplin och få ytterligare ett skäl till neddragningar. Det är alltså bra att vi har en ny budgetram, men det är dåligt att den visar så lite ekonomisk solidaritet och så liten vilja att ta sig an yttre utmaningar.
<P>
Det skulle ligga i hela EU:s intresse att nettobidragsgivarna bidrog mer generöst. De skulle sedan kunna dra nytta av de allmänna fördelarna med en högre tillväxttakt i de mottagande medlemsstaterna. EU:s konkurrenskraft kommer inte att öka om vi fortsätter att försvara en föråldrad social modell och dyra arbetstillfällen. Här kommer det inte att hjälpa att skylla på de nya medlemsstaterna eller utvidgningen. EU:s ekonomiska problem har djupare rötter än så, alldeles bortsett från politiska problem till följd av orättvisa och oansvariga kommentarer riktade mot vissa medlemsstaters regeringar. Om en viss person som nyligen var anhängare av Mao Zedong, som inte är här för närvarande, helt utan anledning anklagar den polska regeringen för att vara fascistisk – hans ord påminner utan tvivel om den kommunistpropaganda som förstörde pluralismen och demokratin, och som tolkade allt som inte var stalinism som fascism. 
<SPEAKER ID="34" LANGUAGE="CS" NAME="Jana Bobošíková (NI )." AFFILIATION="">
<P>
   – Mina damer och herrar! I avtalet förbereder vi införandet av en skyddsmekanism som kallas Europeiska fonden för justering för globaliseringseffekter, och vi tänker investera 3,5 miljarder euro i den. Jag är i grunden emot detta. Jag är övertygad om att vi i ännu en populistisk gest delar ut fisk i stället för att lära oss att fånga fisken själva. Syftet med globaliseringsfonden är inte att skapa nya arbetstillfällen i sektorer med långsiktiga möjligheter. Syftet är något helt annat. Fonden ska stödja dem som förlorar sina arbeten till följd av att företagen flyr från EU:s hårda tyglar. I stället för att avskaffa direktiv, öppna marknaden för tjänster och arbetskraft och sänka skatterna, ställer vi oss in hos medborgarna med en önskedröm om kortsiktiga sociala förmåner. Tror någon här i kammaren verkligen att mer stöd till arbetslösa kommer att skapa nya arbetstillfällen? Dessutom skapar vi genom att inrätta denna fond ett falskt intryck av att det går att skydda EU från resten av världen. Lika lite som vi kontrollerar vind eller regn har vi makt att hindra kapitalet från att fly till ett annat ställe där det trivs bättre. Vi bör komma ihåg det. 
<SPEAKER ID="35" LANGUAGE="PL" NAME="Janusz Lewandowski (PPE-DE ). –" AFFILIATION="">
<P>
   Herr talman! Det slutgiltiga avtalet om budgetramen 2007–2013 sammanföll med tvåårsdagen av EU:s utvidgning och är alltså en slags födelsedagspresent. Det är också ett verkligt bevis på att Europeiska unionen fungerar med 25 medlemsstater. Detta är ett bevis inom ett område där det är svårt att kompromissa, eftersom skillnaderna är skarpt markerade och går att beräkna i ekonomiska termer.
<P>
Budgetöverenskommelsen och avtalet om budgetprinciper får oss här i parlamentet att tvivla på att det finns tillräckliga medel för att uppnå EU:s uttalade politiska mål. Denna osäkerhet gränsar nästan till visshet om att vissa gränser måste justeras uppåt, i enlighet med avtalet, under de kommande sju åren, särskilt för att förverkliga EU:s ambitioner på den internationella scenen. Men det är bra att flexibiliteten och reaktionsförmågan har ökats i budgeten, att vi har ökad tillgång till lån från Europeiska investeringsbanken och att vissa fonder, som solidaritetsfonden, globaliseringsfonden och reserven för katastrofbistånd, har placerats utanför budgetramen.
<P>
Den lärdom vi kan dra av denna erfarenhet är att det inte bör finnas så markerade skillnader mellan Europeiska kommissionens, parlamentets och rådets inledande ståndpunkter, eftersom dessa enorma skillnader, som uppgår till flera miljarder euro, kan innebära att vissa belopp blir abstrakta begrepp, särskilt om man försöker skära ned utgifter på områden där budgeten skulle ha ändrats. Fonden för landsbygdsutveckling är ett exempel och en symbol för just ett sådant fall.
<P>
Budgeten behöver ändras, men det behövs ingen revolution. Det får inte bli en alternativ metod för att reformera Europeiska unionen. Offentliga utgifter får inte ersätta de omfattande reformer som behövs för att göra EU konkurrenskraftigt.
<P>
Jag vill tacka alla som har deltagit i detta vågstycke, som nu har avslutats framgångsrikt. 
<SPEAKER ID="36" LANGUAGE="ES" NAME="Bárbara Dührkop Dührkop (PSE )." AFFILIATION="">
<P>
   – Herr talman! Majoriteten i min grupp kommer att rösta för avtalet om budgetramen 2007–2013, eftersom vi känner vårt ansvar.
<P>
Vi vill att de nya medlemsstaterna ska kunna använda strukturfonderna och sammanhållningsfonden fullt ut från och med nästa år, för att stödja deras tillväxt och en verklig ekonomisk konvergens med de mest välmående regionerna i EU.
<P>
Avtalet är inte särskilt generöst, men vi är säkra på att det kan vara ett användbart verktyg under dessa första år efter anslutningen, inte bara i fråga om dessa regioners ekonomiska utveckling, utan också för att visa EU-medborgarna i de nya medlemsstaterna att solidaritet är en av EU:s utmärkande egenskaper.
<P>
Inte heller vill vi lägga en budgetkris till den nuvarande politiska krisen i EU, som inte bara har skapats genom nej-rösterna till konstitutionen, utan också genom de negativa kampanjer mot integrationsprocessen som har så stora framgångar i vissa länder.
<P>
Jag anser att detta är avgörande skäl för oss att rösta för avtalet. Med hänsyn till vår önskan att gå vidare med att skapa ett allt starkare, mer rättvist EU med ökat samarbete, tvivlar vi emellertid starkt på att det är lämpligt att rösta för.
<P>
Vi tycker inte om den här budgetramen i stort. Det är inte den budgetram EU behöver i början av 2000-talet. Den är otillräcklig och har kvävts av nationella intressen. Våra länders ledare verkar ha glömt bort att alla gynnas av den europeiska integrationen. Hittills har alla gynnats. Det finns inga nettobidragsgivare, utan den banala föreställningen är bara ett felslut som hittats på av dåliga kamrerer.
<P>
Företrädare för rådet! Den här gången kommer vi att ge vårt godkännande, men vi kommer noggrant att följa vad som händer härnäst. Precis som sägs i alla dokument talar vi om en översyn 2009. Om ni inte föreslår meningsfulla lösningar för EU mycket snart kommer vi att behöva genomföra dem själva. 
<SPEAKER ID="37" LANGUAGE="FI" NAME="Kyösti Virrankoski (ALDE ). –" AFFILIATION="">
<P>
   Herr talman! Först vill jag tacka föredraganden Reimer Böge för hans utmärkta arbete med att upprätta budgetramen. Han arbetade under svåra förhållanden men hade hela tiden parlamentets fulla förtroende.
<P>
Budgetramen är tunn, betalningarna motsvarar endast 1 procent av bruttonationalinkomsten och detta syns på innehållet i ramen. Det är olyckligt att vi inte kunde göra något åt Förenade kungarikets årliga rabatt på fem och en halv miljard euro. Jag anser att var och en av oss ska ha ansvar för att finansiera EU.
<P>
Från början låg tyngdpunkten i budgetramen på förbättrad konkurrenskraft. Kommissionen satte upp ett ambitiöst mål för att förbättra industrins och entreprenörernas konkurrenskraft i EU genom att främja forskning och utveckling samt stödja utbildningsprogram. Medlen för detta skulle tredubblas på sju år. Syftet var särskilt att förbättra sysselsättningsmöjligheterna. Men rådet skar ner dessa medel med 40 procent, vilket betyder att detta ambitiösa mål inte kan nås, något som har varit det största misslyckandet i dessa förhandlingar om budgetramen.
<P>
Det är bra att det gjordes framsteg med strukturfonderna i slutresultatet. De nya medlemsstaterna kommer att ta emot omkring 24 miljarder euro netto varje år från de gamla medlemsstaterna för omstrukturering. På detta sätt kan Europa på nytt bli enat och starkt.
<P>
Nu måste vi skynda oss att utnyttja den tid vi har på oss att upprätta finansieringsprogrammen, annars kommer outnyttjade åtagandebemyndiganden att nå oacceptabla nivåer under de första åren. 
<SPEAKER ID="38" LANGUAGE="DE" NAME="Johannes Voggenhuber (Verts/ALE ). –" AFFILIATION="">
<P>
   Herr talman, mina damer och herrar! I går diskuterade vi möjliga utvägar ur den konstitutionella krisen och förtroendekrisen, och kommissionens ordförande och vissa här i parlamentet ansåg att vi borde koncentrera oss på att förändra innehållet i stället för själva texten. Vi bör försöka hantera denna förtroendekris genom den typ av politik, resultat och reformer som återupprättar allmänhetens förtroende. Ibland inträffar sanningens ögonblick tidigare än man hade förväntat sig.
<P>
Det vi måste ta itu med i dag är innehållet i EU:s politik och de alternativ som finns för den, och det jag undrar är hur ni med denna budget tänker uppfylla folks förväntningar. Det är något skrämmande på gång när rådsordföranden talar om en rättvis och balanserad budget. Här i parlamentet lyssnar vi på vad de sakkunniga utskotten har att säga i frågan, om otillfredsställande utvecklingssamarbete, om utbildning, ungdom och forskning som inte lever upp till några standarder, om bristande kommunikation i våra säkerhetsuppdrag utanför EU, om den dramatiska tillbakagången i landsbygdsutvecklingen.
<P>
Det är under dessa omständigheter som ni på fullt allvar föreslår att vi ska återvinna EU-medborgarnas förtroende. Förhandlingar har förts mellan EU och 25 stater där de offentliga utgifterna utgör mellan 45 procent och 50 procent av BNP, och som i utbyte mot att lämna över mellan 30 procent och 40 procent av sina uppgifter till EU ger EU 1 procent av sina pengar. Det är ett recept på svikna förväntningar hos allmänheten; en inbyggd fördjupning av krisen. Ni kan inte lämna texten och innehållet oförändrade. 
<SPEAKER ID="39" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – Avtalet om budgetramen 2007–2013, inklusive det interinstitutionella avtalet, är dåligt. Det är otillräckligt ur ekonomisk synvinkel och i fråga om prioriteringar och instrument för att ta itu med de svårigheter det utvidgade EU står inför.
<P>
Det är ett avtal som misslyckas med att uppfylla de ökade behoven av sammanhållning och att prioritera kampen mot den ökade obalansen, ojämlikheten, arbetslösheten och fattigdomen i EU. Det är ett dåligt avtal för den ekonomiska och sociala sammanhållningen och för sammanhållningsländerna eftersom det minskar gemenskapsbudgetens omfördelningsfunktion. Strukturfonderna har minskats med 28 miljoner euro jämfört med kommissionens förslag och har minskats från 0,41 procent av gemenskapens BNI i den nuvarande budgetramen till 0,37 procent i den kommande ramen, och detta i ett EU med 27 medlemsstater. Det är ett avtal som ligger 100 miljarder euro lägre än parlamentets ursprungliga förslag. Parlamentet förhandlade också fram en kompromiss på endast 12 miljarder euro och gick sedan med på så lite som 4 miljoner euro, vilket har lett till olämpliga prioriteringar och som vi nu betalar för genom nedskärningar i andra budgetrubriker.
<P>
Det är också ett dåligt avtal för länder som Portugal. Mot bakgrund av den ökande konkurrensen och den djupa krisen på grund av monetära och budgetpolitiska begränsningar som har lett till ökad arbetslöshet och en eftersläpning gentemot övriga EU sedan 2000, har landet drabbats av nedskärningar på över 1 miljon euro per dag och 15 procent av gemenskapens överföringar jämfört med dagens budgetram, för att inte nämna de orättvisa neddragningar som Algarveregionen står inför, ett offer för den så kallade statistiska effekten. Vi har alltså inget annat val än att avvisa detta avtal. 
<SPEAKER ID="40" LANGUAGE="PL" NAME="Witold Tomczak (IND/DEM )." AFFILIATION="">
<P>
   – Herr talman! Kan Europeiska unionen vara konkurrenskraftig när den skapar förordningar som försvagar den? Den typen av förordningar skapas inom nästan alla områden. De gör det omöjligt för de nya medlemsstaterna att komma ifatt de rikare medlemsstaterna. I stället för att skapa ett starkt EU i enlighet med fördragen fattas beslut som cementerar unionens uppdelning i två delar: mer till de rika och mindre till de fattiga. Jag ber er att titta noga på beloppen i budgeterna efter den senaste utvidgningen och se hur enormt oproportionerliga de är och hur de diskriminerar de nya medlemsstaterna.
<P>
Denna brist på proportion strider mot det sunda förnuftet och skadar även de gamla EU-medlemsstaternas intressen, vilket nämns i den senaste rapporten från Center for European reform. Den pekar på att de gamla medlemsstaterna skulle gynnas mer om de nya medlemsstaterna fick mer stöd. Detta skulle stimulera ekonomin och marknaden, och en större marknad skapar större fördelar. En snäv syn på den gamla unionens intressen hotar sammanhållningen i hela Europeiska unionen. Vi kommer inte att skapa en bättre framtid för EU om denna politik fortsätter. 
<SPEAKER ID="41" LANGUAGE="PL" NAME="Zbigniew Krzysztof Kuźmiuk (UEN ). –" AFFILIATION="">
<P>
   Herr talman! När jag tar ordet i diskussionen om betänkandena av Böge och Sousa Pinto om budgetförfarandet och budgetramen 2007–2013, vill jag göra er uppmärksamma på följande.
<P>
För det första bör det, trots känslan av tillfredsställelse över att budgetramen 2007–2013 har godkänts, betonas att den fastställda övergripande betalningsnivån på 1 procent av EU:s BNP endast räcker för att uppfylla förväntningarna inom de mest utvecklade länderna i EU och inte tar itu med de svårigheter som EU står inför på 2000-talet. Det kommer att bli mycket svårt, om inte omöjligt, att genomföra EU:s utvidgning, öka tillväxten, åstadkomma större integration med mindre ekonomiska medel än vad vi hittills förfogat över.
<P>
För det andra vill jag som företrädare för en ny medlemsstat, nämligen Polen, uttrycka min oro över de fortsatta försöken att dela upp de finansiella medel som anslås i budgetramen 2007–2013 på ett sätt som ska garantera att finansieringsströmmarna till de gamla medlemsstaterna är så generösa som möjligt och fortsätter så länge som möjligt.
<P>
För det tredje är jag övertygad om att ytterligare en utvidgning av Europeiska unionen, särskilt Rumäniens och Bulgariens anslutning, som kommer att kräva ytterligare finansiella resurser på minst 12 miljarder euro per år, inte kommer att begränsa finansieringen av regionalpolitiken och den gemensamma jordbrukspolitiken i de 10 länder som anslöt sig till Europeiska unionen 2004.
<P>
Slutligen hoppas jag att arbetet med de förslag till förordningar som ska underlätta användningen av de medel som anslås i budgetramen kommer att vara tillräckligt effektivt för att se till att 2007 inte blir ett förlorat år, särskilt i fråga om regional utvecklingspolitik. 
<SPEAKER ID="42" LANGUAGE="DE" NAME="Hans-Peter Martin (NI )." AFFILIATION="">
<P>
   – Herr talman, herr Grasser! Det kan inte finnas några meningsfulla avtal utan insyn, och därför vill jag läsa följande för er: ”Vi måste lyssna när en del av våra medborgare klagar över den felaktiga användningen av EU-medel eller slöseriet med resurser inom vissa program. Det finns lösningar på dessa missförhållanden i form av oberoende granskningar. Vi måste lyssna när vissa människor efterlyser större insyn i EU:s beslutsfattande – till exempel att tilldelade medel ska offentliggöras så att människorna vet vem som faktiskt har tilldelats medlen. Och varför inte? Det är inte mer än rätt att sådan information offentliggörs. Detta är de europeiska skattebetalarnas pengar.”
<P>
Herr Grasser! Jag är säker på att ni kan hålla med om detta. Detta var i alla fall ett citat av er förbundskansler, den österrikiske rådsordföranden Wolfgang Schüssel, som sa detta här i parlamentet just på den plats där ni står, den 18 januari i år. Men vad har det nu blivit av finansministeriets offentliggöranden? Elva EU-medlemsstater har redan börjat använda denna metod, men Österrike har inte gjort det ens under ert ordförandeskap, trots att rådsordföranden gjorde ett bindande åtagande att vi skulle få reda på hur mycket pengar från EU som har gått till storjordbrukares och österrikiska tv-reportrars fickor, inbegripet dem i kretsen kring jordbrukarnas företrädare i Österrikiska folkpartiet, Agnes Schierhuber.
<P>
Så gör det nu äntligen, lyssna inte på dem som viskar lögner i ert öra och fall inte till föga för den bedrägliga maktberusningen. Tro inte på chefredaktören för det österrikiska radio- och tv-bolaget, gör honom inte viktigare än han är genom att utse honom till generalsekreterare för dess styrelse, och offentliggör allt en gång för alla. 
<SPEAKER ID="43" LANGUAGE="ES" NAME="Salvador Garriga Polledo (PPE-DE ). –" AFFILIATION="">
<P>
   Herr talman! Europaparlamentet litar fullkomligt på att Reimer Böge ska kunna förhandla fram en acceptabel budgetram för Europeiska unionen.
<P>
Det interinstitutionella avtalet om budgetdisciplin och sund ekonomisk förvaltning, som vi ska rösta om i dag, innebär stora framsteg i fråga om budgetdisciplin och parlamentets rättigheter i fråga om budgeten. Frågan är om dessa förbättringar kan väga upp de allvarliga bristerna i fråga om beloppen.
<P>
Den förhandlingsposition som Europaparlamentet antog i sin resolution i juni 2004 var det sista kompromissförslag som var verkligt godtagbart för de politiska grupperna och därför godkände vi det enhälligt. Sedan dess har vi bara fått dåliga nyheter från rådet: en dålig förhandling, en misslyckad förhandling under Luxemburgs ordförandeskap, och ännu en förhandling under Förenade kungarikets ordförandeskap som slutade med ett avtal som alla tycker är otillräckligt.
<P>
Utifrån de förutsättningarna gav sig Europaparlamentet och vår föredragande in i en omöjlig kamp: att höja beloppen till acceptabla nivåer för att upprätthålla en positiv drivkraft inom EU och i dess program. Det gick inte och slutrundan i de interinstitutionella mötena har lett till ett slutresultat som är praktiskt taget identiskt med det som rådet kommit med, med 1 procent av budgeten, vilket är vad som ursprungligen krävdes i ”skrivelsen från de sex” och som har negativa konsekvenser i fråga om sammanhållning och landsbygdsutveckling.
<P>
Förvånande nog gjorde regeringscheferna från de länder som kommer att drabbas hårdast av denna neddragning, särskilt min, inte särskilt mycket för att förhindra detta misslyckande. Det slutgiltiga beslutet ligger hos de parlamentariska grupperna och de nationella delegationerna, som i vilket fall som helst kommer att dra de slutsatser som de anser vara mest gynnsamma för EU:s framtid.
<P>
Majoriteten i min grupp kommer att rösta för denna budgetram. Avslutningsvis vill jag upprepa det alla säger om vår föredragande, Reimer Böge: om vi behövt utse en föredragande på nytt för förhandlingarna skulle vi utse Reimer Böge igen och tusen gånger till. Om det inte hade varit för honom hade avtalet blivit mycket sämre. 
<SPEAKER ID="44" LANGUAGE="EN" NAME="Richard Corbett (PSE ). –" AFFILIATION="">
<P>
   Herr talman! I fördraget föreskrivs endast ett årligt budgetförfarande. Där föreskrivs inte någon budgetplan. Men det vore ändå ganska klokt om de två grenarna av budgetmyndigheten enades om en flerårig plan för att möjliggöra en mer förnuftig långsiktig och framåtblickande planering.
<P>
Min enda kritik mot detta avtal, som utskottet för konstitutionella frågor ser på saken, är att det är så detaljerat och uppdelat i så många punkter att en stor del av flexibiliteten i det årliga budgetförfarandet försvinner. Trots detta är avtalet, sett till det allmänna innehållet, ett bra avtal.
<P>
Många kolleger har påpekat att de belopp man enats om är mindre än vad kommissionen ursprungligen förslog. Det är naturligtvis sant. Men samtidigt utgör beloppen för de flesta utgiftsposterna en ökning sett till EU:s nuvarande utgiftsnivåer. I vissa fall är ökningen avsevärd, som när det gäller forskning och utveckling. Det ska välkomnas. Det enda område där medlen minskas är jordbruksutgifterna, med ungefär 7 procent för hela perioden. Det kanske inte verkar vara en stor minskning, men det är inte bara de tio nya medlemsstaterna, utan också Rumänien och Bulgarien, som ska rymmas under detta tak. Det innebär en avsevärd minskning för de femton gamla EU-medlemsstaterna. Jag tycker att reformen av den gemensamma jordbrukspolitiken i detta hänseende ofta har underskattats i debatten. Omfördelningen från jordbruk till andra utgiftsposter är något som bör välkomnas. 
<SPEAKER ID="45" LANGUAGE="LT" NAME="Margarita Starkevičiūtė (ALDE ). –" AFFILIATION="">
<P>
   Ett sätt för medlemsstaternas regeringar att stimulera de privata initiativen är att skapa en miljö som gynnar tillväxten av en ekonomi av hög kvalitet. Vi måste fråga oss om detta interinstitutionella avtal kommer att bidra till att det målet förverkligas. Vi kan knappast svara på den frågan eftersom avtalet till en början skapades när medlemsstaterna utbytte åsikter kring middagsbordet och bestämde vilka program som skulle finansieras. Senare anslöt sig Europaparlamentet till middagsbordet och försökte justera avtalet med hänsyn till de prioriteringar som fastställs av de sociala programmen.
<P>
Kan vi verkligen bedöma de ekonomiska konsekvenserna av ett avtal som upprättats på detta sätt? Jag tror inte det. Jag anser att förfarandena för att utveckla sådana projekt måste regleras på ett mer stringent och tydligt sätt. För det första måste vi tydligt definiera medlemsstaternas ansvar i fråga om den allmänna budgeten, det vill säga reformera systemet med egna medel.
<P>
Kommissionen bör tydligt säga att den stöder detta förslag och tala om vad den föreslår och vad den gör, eftersom det för närvarande råder stor osäkerhet kring detta. Den andra viktiga uppgiften är att faktiskt definiera villkoren för varje program som omfattas av ett anslag. För närvarande är dessa villkor mycket allmänna, ibland överlappar de varandra, och det är fullkomligt oklart om anslagen, till synes avsevärda summor, faktiskt kommer EU-medborgarna till godo.
<P>
Den tredje saken som absolut måste definieras i varje program är ansvarsfrågan – medlemsstaternas ansvar för EU:s budget, medborgarnas ansvar för att utnyttja medlen och kommissionens ansvar för att systemet fungerar effektivt och med öppenhet och insyn. 
<SPEAKER ID="46" LANGUAGE="EN" NAME="Alyn Smith (Verts/ALE ). –" AFFILIATION="">
<P>
   Herr talman! Det sägs att en dålig kompromiss gör vissa människor glada och vissa människor ledsna, medan en bra kompromiss gör nästan alla rätt så otillfredsställda. Enligt den definitionen tycks detta vara en mycket bra kompromiss, åtminstone enligt min grupps mening.
<P>
Frågan för min grupp är dock om det interinstitutionella avtalet besvarar de stora frågor som EU står inför för tillfället. Vår bedömning är att det inte gör det. Det framgår allt tydligare att vi är en minoritet, men vi kommer att rösta emot denna överenskommelse utifrån de grunderna att vi skulle kunna åstadkomma något mycket bättre för våra medborgare.
<P>
Det interinstitutionella avtalet låser oss i ett oändligt munhuggande mellan nettobidragsgivarna, nettomottagarna, det gamla EU, det nya EU, rådet och parlamentet, vid en tidpunkt då vi måste vara ett enda Europa, för annars riskerar vi att inte vara något Europa alls.
<P>
Vi saknar inte idéer. Sapirbetänkandet innehöll ett antal idéer som förtjänade att övervägas. Dessa idéer har åsidosatts för att vi ska fortsätta på den redan inslagna vägen, trots att EU förtjänar så mycket bättre. Därför kommer min grupp att rösta emot avtalet. 
<SPEAKER ID="47" LANGUAGE="EL" NAME="Kyriacos Triantaphyllides (GUE/NGL )." AFFILIATION="">
<P>
   – Herr talman! Inledningsvis vill jag tacka Reimer Böge för hans utmärkta insatser, men det avtal som har utarbetats om paketet för budgetramen 2007–2013 mellan EU:s tre institutioner är oacceptabelt för oss som grupp.
<P>
Efter kompromissöverenskommelsen mellan Europaparlamentet och rådet är budgetramen för perioden 2007–2013 särskilt otillräcklig, både vad gäller beloppen och vad gäller prioriteringarna.
<P>
Vi välkomnar naturligtvis en av de grundläggande punkterna i avtalet, nämligen möjligheten för Europaparlamentet att ta ställning till den översyn av budgeten som Europeiska kommissionen ska göra och där parlamentet kommer att delta fullt ut. Ändå är vi i grunden inte överens. Detta avtal är särskilt otillräckligt när det gäller de finansiella medlen. I samband med den senaste utvidgningen ökade till exempel EU:s BNP och därmed dess intäkter med 5 procent, men samtidigt ökade befolkningen med 30 procent. Det betyder att utgifterna ökar mer än inkomsterna, särskilt med hänsyn till att de flesta av de nya medlemsstaterna har en mycket lägre inkomst per capita än de andra medlemsstaterna. Trots allt detta skiljer sig budgeten i absoluta tal inte särskilt mycket från dagens nivåer.
<P>
Avtalet är också otillräckligt i fråga om prioriteringarna för att ta itu med de ekonomiska, sociala och miljömässiga svårigheterna i ett utvidgat EU. Det avspeglar inte sammanhållningskraven efter den aktuella utvidgningen. Det är mer en politisk och ekonomisk omkodning av målen i konstitutionsfördraget, med en överdriven tonvikt på säkerhet, försvar, militarisering av EU och yttre åtgärder, men utan någon större ökning av de medel som är öronmärkta för Sammanhållningsfonden och regionala utvecklingsfonden. 
<SPEAKER ID="48" LANGUAGE="EN" NAME="Jeffrey Titford (IND/DEM ). –" AFFILIATION="">
<P>
   Herr talman! Budgetdisciplin och sund ekonomisk förvaltning – dessa ord måste väl ändå vara främmande för parlamentet! De är faktiskt verkliga paradoxer när de används om något som har att göra med EU:s finanser.
<P>
Detta avtal är avsett att hålla hela den sönderfallande EU-konstruktionen på plats. I avtalet används mängder av högtravande ord som ger intrycket att EU är professionellt och välorganiserat med en välskött finansiell redovisning. Allt jag kan säga om det är ”dumheter”. Ord betyder ingenting. Efter 11 års ynkligt misslyckande med att lägga fram kontrollerbara räkenskaper, hur kan vi möjligen motivera införandet av ett avtal som möjliggör ännu mer i den vägen?
<P>
Mina kolleger och jag kommer därför att rösta emot detta avtal av principiella skäl, men så tror vi inte heller på Europeiska unionen. Den är en moraliskt förfallen, institutionellt felaktig och vådligt odemokratisk organisation, en dinosaurie i den moderna världen. Den utgör ett stort hot mot säkerhet, frihet och, ännu viktigare, Europas ekonomiska framtid. 
<SPEAKER ID="49" LANGUAGE="SK" NAME="Sergej Kozlík (NI )." AFFILIATION="">
<P>
   – Det faktum att vi har kommit fram till ett avtal om budgetdisciplin och sund ekonomisk förvaltning och ett avtal om budgetramen 2007–2013 är definitivt ett framsteg. Men varken konfliktfrågorna eller de övergångsåtgärder som använts för att godkänna den årliga budgeten och EU:s budgetram har lösts. Vi kommer att behöva fortsätta att tålmodigt söka former för regelbunden kommunikation, åtminstone mellan rådet parlamentet. Vi måste med andra ord fortsätta att intensifiera kommunikationen mellan ledamöterna av Europaparlamentet och de nationella parlamenten och regeringarna.
<P>
Det är emellertid mycket mer komplicerat och brådskande att reformera de enskilda strukturerna i EU som ska finansieras genom budgeten. Vi behöver bara nämna det välkända behovet av ökad effektivitet i jordbruket, som är den största mottagaren av EU-medel, eller den minskade finansieringen från strukturfonderna, där programmens effektivitet ofta är tvivelaktig och där det är svårt att kontrollera utgifterna, och det är troligt att det förekommer korruption och svågerpolitik.
<P>
En utväg skulle vara en gradvis övergång till att stödja och öka finansieringen av uppbyggnaden av transeuropeiska nät. Detta skulle skapa förutsättningar för att öka EU:s globala konkurrenskraft, och Europaparlamentet skulle utan tvekan öka sin politiska prestige genom att garantera nationell verksamhet av det här slaget. 
<SPEAKER ID="50" LANGUAGE="FI" NAME="Ville Itälä (PPE-DE ). –" AFFILIATION="">
<P>
   Herr talman! Också jag vill personligen tacka föredraganden Reimer Böge för hans utmärkta arbete. Det är viktigt att påpeka att ingen av oss hade kunnat hantera denna fråga bättre i vad som var ytterst svåra förhandlingar.
<P>
Han lyckades särskilt med att förbättra det ursprungliga förslaget på två punkter. Den första är flexibilitetsmekanismen. Den är ett viktigt verktyg, eftersom förmågan att reagera på humanitära situationer är precis vad allmänheten förväntar sig av EU. Den andra viktiga punkten är översynsklausulen i budgetramen, som är absolut nödvändig med hänsyn till parlamentets befogenheter.
<P>
Jag måste uttrycka min besvikelse över rådets ursprungliga förslag till avtal, och särskilt julbonusarna. De kommer inte att tillföra något slags mervärde till EU och betoningen borde ha legat på utbildning och innovation. Programmen Galileo och Erasmus var värda bättre behandling och ökad finansiering.
<P>
Men det är ändå viktigt att vi har kommit fram till ett samförstånd och att vi kan visa våra medborgare att beslut kan fattas även under svåra omständigheter i det nya EU med 25 länder. Alltså är det oerhört viktigt att vi alla röstar för Bögebetänkandet. Jag vill än en gång tacka Reimer Böge för hans utmärkta arbete. 
<SPEAKER ID="51" LANGUAGE="HU" NAME="Szabolcs Fazakas (PSE ). –" AFFILIATION="">
<P>
   Herr talman! Först vill jag på mina egna vägnar och, tror jag, som talesman för ledamöterna från alla nya medlemsstater tacka Europaparlamentets förhandlingsdelegation, och framför allt föredraganden Reimer Böge, ordföranden Janusz Lewandowski och våra kolleger Ralf Walter och Jan Mulder. De förtjänar att nämnas vid namn för deras svåra arbete, som har krävt stor sakkunskap, stort tålamod och stor internationell erfarenhet samt en verklig känsla för diplomati och som har lett till att de har lyckats nå en kompromiss om budgetramen 2007–2013.
<P>
För ett och ett halvt år sedan anslöt även vi oss med stor entusiasm till det förarbete som hade påbörjats i Europaparlamentet, eftersom det stod klart för oss att detta inte bara var en politisk fråga som skulle forma framtiden för EU som helhet, utan också en praktisk fråga om att hjälpa de nya medlemsstaterna att komma ikapp.
<P>
Som nya EU-medborgare med fullständiga rättigheter förstod vi att budgetramen 2007–2013 måste bidra till ett bättre och globalt mer konkurrenskraftigt EU. En annan avgörande faktor för oss var också behovet att få en struktur- och sammanhållningsram som var lätt att beräkna och planera för tiden efter den anpassningsperiod som löper ut 2006, för att göra det möjligt för oss att komma ikapp snabbt och framgångsrikt.
<P>
Vi håller med våra kolleger som inte tycker att den nuvarande lösningen är idealisk, men vi anser att till och med denna lösning är en bra grund för utvecklingen av EU som helhet och särskilt för sammanhållningen i de nya medlemsstaterna. 
<SPEAKER ID="52" LANGUAGE="FR" NAME="Jean Marie Beaupuy (ALDE ). –" AFFILIATION="">
<P>
   Herr talman, fru kommissionsledamot! Också jag tackar Reimer Böge och alla våra kolleger – Jan Mulder och de andra – för deras insats. Just när vi talar om en förtroendekris för EU:s institutioner har deras arbete visat att våra institutioner, särskilt vårt parlament – det behöver inte påpekas – har spelat sin roll fullt ut.
<P>
Institutionerna har spelat sin roll fullt ut, för utöver dessa exemplariska möten kommer vi att använda detta interinstitutionella avtal för att ge våra medborgare de konkreta medel som krävs för att ge EU och dess befogenheter full genomslagskraft i fråga om utveckling och solidaritet. Som ledamot av utskottet för regional utveckling vill jag betona en punkt. Vi har under tidigare år kunnat konstatera, och vi fortsätter att konstatera, hur mycket strukturfonderna har betytt för länder som Irland, Spanien och Portugal och hur mycket dessa fonder har förändrat människors vardagsliv i regioner som tidigare släpade efter och som nu har anslutit sig till genomsnittet av våra EU-regioner.
<P>
Vi kan uppnå samma resultat med strukturfonderna för perioden 2007–2013 i den utsträckning som särskilt de nya medlemsstaterna kan utnyttja de tillgängliga medlen. Ändå vet vi att det kommer att bli en försening, trots reglerna n+2 och n+3. Därför uppmanar jag rådet att tillsammans med utskottet för regional utveckling och Europeiska kommissionen att hädanefter förklara att de medel som inte utnyttjas inom ramen för strukturfonderna inte kommer att omfördelas inom medlemsstaterna utan fördelas på nytt inom ramen för ett nytt avtal som kommer att slutas inom de närmaste åren. Detta kommer att innebära att fonderna kommer att användas för att förverkliga målen för vår aktiva politik i denna fråga. 
<SPEAKER ID="53" LANGUAGE="DA" NAME="Jens-Peter Bonde (IND/DEM )." AFFILIATION="">
<P>
   Herr talman! Europaparlamentet ingår nu en kompromiss med ministerrådet om den idiotiska budgeten för de kommande sju åren. Mer än en tredjedel av EU:s pengar går officiellt till jordbruket, men det når inte fram till jordbrukarna. De danska jordbrukarnas totala nettoinkomst för jordbruket är bara en fjärdedel av de direkta stöden. Detta är vansinne. Jordbrukarna skulle kunna få fyra gånger högre totala nettointäkter om de olika ordningarna avskaffades och pengarna skickades direkt till jordbrukarna.
<P>
Ytterligare en tredjedel går officiellt till regional utveckling och till strukturfonderna. Verkligheten är att fattiga människor i avlägsna regioner är direkta nettobidragsgivare till EU:s budget. I Lettland går 80 procent av EU-stödet till Riga. Fattiga människor som bor på landsbygden betalar ett stort bidrag till EU via sina dagliga inköp, men EU betalar inte tillbaka dessa pengar till dem som betalar. Det är motsatsen till Robin Hood: EU tar från de fattiga och ger till de rika.
<P>
Tillåt i stället de nya länderna att inte betala några bidrag. Inrikta stödet från strukturfonderna på de fattigaste områdena i de fattigaste länderna och börja med att sätta ett tak på jordbruksstödet att så att ingen får ta emot mer än exempelvis 30 000 euro. Börja ändra om budgeten nu genom att rösta emot budgetkompromissen. 
<SPEAKER ID="54" LANGUAGE="NL" NAME="Philip Claeys (NI ). –" AFFILIATION="">
<P>
   Herr talman! Parlamentet har klarat kraftmätningen med rådet och har lyckats rädda 4 miljarder euro, av sammanlagt 864 miljarder euro för perioden 2007–2013. Rådet har också – i allt väsentligt – givit parlamentet mer befogenheter genom att göra det möjligt för parlamentet att se över budgetens struktur för perioden 2008–2009. Vi befinner oss fortfarande i det som kallas en reflektionsperiod över EU:s framtid. En reflektionsperiod kan, och bör faktiskt, också ge möjlighet att ifrågasätta vissa saker.
<P>
Det verkar till exempel som om vi är på väg emot en EU-skatt i form av en skatt på energi och transporter. Vi måste i EU:s skattebetalares allmänna intresse motsätta oss denna nya skatt – alla nya skatter för den delen – som hur man än ser på det kommer att utöka en skattebörda som redan är alltför stor i de flesta medlemsstater. 
<SPEAKER ID="55" LANGUAGE="FR" NAME="Alain Lamassoure (PPE-DE ). –" AFFILIATION="">
<P>
   Herr talman! Vi accepterar detta avtal, inte för att det är bra, och inte heller för att det är det minst dåliga alternativet, utan för att det är det enda alternativet, eftersom 90 procent av EU:s budget nu finansieras genom de nationella budgetarna. Faktum är att hälften av medlemsstaterna har allvarliga underskott och att den andra hälften inte förstår varför de skulle betala för misskötta länder.
<P>
Tiden är därför mogen för att reformera systemet med medel för EU:s budget. Parlamentet håller på att utarbeta praktiska förslag och det har vi gjort med hjälp av de nationella parlamenten i nästan ett år.
<P>
Förra veckans interparlamentariska konferens gjorde det möjligt att hålla en första uppmuntrande diskussion om diagnosen, tidsplanen och reformens omfattning. Diagnosen är så gott som enhällig. Det nuvarande systemet betraktas överallt som EU-fientligt, orättvist och fullkomligt ofattbart för EU-medborgarna.
<P>
Angående tidsplanen är den gemensamma åsikten att sammanträdet 2008–2009 måste utnyttjas som ett tillfälle att nå en politisk överenskommelse om de praktiska reformåtgärderna. När det gäller omfattningen är åsikterna fortfarande mycket delade. Vi har masochisterna som lider på grund av systemet, men som tycker om att lida. Vi har moderaterna som vill behålla principerna i det nuvarande systemet. Vi har de ambitiösa som är mer öppna för radikala förändringar. Men det finns ändå två gemensamma rekommendationer: att å ena sidan inte ifrågasätta medlemsstaternas självbestämmanderätt i skattefrågorna och att å andra sidan skydda skattebetalarna mot ytterligare skattehöjningar, dvs. principerna om självbestämmande och kostnadsneutralitet.
<P>
Ett ytterligare möte har planerats med de nationella parlamentens budgetutskott den 21 juni. Vår målsättning är att harmonisera åsikterna åtminstone så pass att kommissionen kan låta sig inspireras av förslagen inför 2008. 
<SPEAKER ID="56" LANGUAGE="DE" NAME="Jo Leinen (PSE )." AFFILIATION="">
<P>
   – Herr talman! Jag vill precis som Alain Lamassoure inrikta mig på reformen av finansieringssystemet. Det nuvarande systemet fungerar inte, det är orättvist, saknar öppenhet och är inte längre hållbart. En av de saker vi anser är nödvändiga är att parlamentet ska delta i reformprocessen 2008/2009. Jag är tacksam mot dem som har förhandlat på våra vägnar. Vi behöver ett nytt system, ett som allmänheten kan förstå och som också är rättvist, ett objektivt system som kan ersätta de nettobetalare, nettomottagare och rabatter vi har i dag. Det kommer troligtvis att bli en andel av en skatt som tas ut i alla medlemsstater.
<P>
För det andra har vi den period som budgetramen ska gälla för. Vi vill att den ska anpassas efter den period som parlamentet väljs för, det vill säga fem år i stället för sju. Det skulle skapa en närmare koppling mellan politiken och de medel som finansierar den, och därmed skulle det bli möjligt med bättre demokratisk kontroll och ökad insyn.
<P>
Det tredje jag vill ta upp är att jag anser att det är bra att vi har övergångsregler inför konstitutionens ikraftträdande, vilket jag förstås anser är önskvärt, eftersom detta kommer att stärka parlamentets befogenheter. Det är bra att punkt 4 innehåller förberedande bestämmelser för detta. Jag anser också att det är värt att nämna att den ekonomiska kontrollen av EU:s externa politik har förbättrats. Detta är normalt sett det verkställande organets förmånsrätt och parlamenten har ingen del i det, men denna budget har gjort det möjligt för oss att få in en fot i dörren och saker som brukar slinka oss ur händerna – som de decentraliserade organen och Europaskolorna – ingår i detta avtal. Tack, Reimer Böge, tack Sérgio Sousa Pinto. 
<SPEAKER ID="57" LANGUAGE="FR" NAME="Nathalie Griesbeck (ALDE ). –" AFFILIATION="(Talmannen avbröt talaren.)">
<P>
   Herr talman, mina damer och herrar! Jag vill tacka Janusz Lewandowski och föredraganden Reimer Böge, tillsammans med Jan Mulder och Ralf Walter, som i mer än ett år har fört de mycket svåra förhandlingarna med medlemsstaterna för att definiera EU:s budgetmedel.
<P>
EU behöver mer än någonsin avsätta betydande medel till en strukturell sammanhållningspolitik och till en politik som är inriktad på innovation, forskning och små och medelstora företag – kort sagt till en politik som kommer att bidra till framväxandet av ett folkets Europa och att utveckla EU:s inflytande i världen. De förslag som vårt parlament lade fram i juni 2005 gjorde det möjligt att förverkliga denna ambitiösa politik.
<P>
Jag måste erkänna att jag är besviken eftersom den kompromiss som vi just har åstadkommit efter långsiktiga insatser fortfarande är ovanligt tom på ambitioner och inspiration, och även om parlamentet lyckades tvinga rådet att se över de oacceptabla belopp som det föreslog i december förra året motsvarar de framsteg som medlemsstaterna har gjort långt ifrån EU:s faktiska behov, som vi alla hade hoppats få se uppfyllda.
<P>
Även om budgetkompromissen är acceptabel till sin utformning, eftersom den är förenlig med rådets val av politik, kvarstår det faktum att i fråga om innehållet är medlemsstaternas ambitioner halvhjärtade, de är försagda och framför allt mycket långt ifrån att möta utmaningarna i vårt samhälle.
<P>
Därför kommer jag, om än med ett något tungt hjärta, att rösta för denna kompromiss, eftersom jag vill att EU ska fortsätta att utvecklas, oavsett vad som händer. När vägen är smal och brant är det bättre att gå framåt med små steg än att inte gå framåt alls. Dessutom väntar jag nu med stor beslutsamhet på det möte som kommer att göra det möjligt för oss att förhandla fram en verkligt aktiv politik 2008, med nya regeringsgrupper och med våra förhoppningar för EU väl förankrade inom oss, vilket kommer att göra det möjligt för oss att utöva …
<SPEAKER ID="58" LANGUAGE="LV" NAME="Valdis Dombrovskis (PPE-DE ). –" AFFILIATION="">
<P>
   Herr talman, mina damer och herrar! I dagens omröstning i Europaparlamentet kommer det interinstitutionella avtal som slutits om budgetramen för perioden 2007–2013 att godkännas. Detta kommer att vara en av de mest betydelsefulla och långtgående omröstningarna under denna sammanträdesperiod.
<P>
I det interinstitutionella avtal vi har åstadkommit föreskrivs ett belopp på 864 miljarder euro för nästa budgetram, eller 1,05 procent av EU:s totala nationalinkomst. Detta är betydligt mindre än det belopp som Europaparlamentet förde fram från början och därför kommer det att bli nödvändigt att minska finansieringen av åtgärder för att stärka EU:s konkurrenskraft, forskningen, de transeuropeiska näten, EU:s regionalpolitik och andra områden. Tyvärr anslogs tonen i diskussionen i rådet av sex länder vars enda mål var att minska utgifterna i EU:s budgetram till 1 procent av EU:s BNI.
<P>
Den uppnådda kompromissen har emellertid vissa positiva inslag. För det första finns det en flexibel inställning till att fastställa ett tak för stödbeloppen från EU:s fonder, vilket Europaparlamentet förde fram i sin resolution. Det innebär att Lettland och Estland har fått ytterligare medel ur EU:s fonder utöver de fastställda taken och att Litauen har fått ytterligare medel för att ta itu med program i samband med nedläggningen av kärnkraftsanläggningen i Ignalina. För det andra har vi beräkningen av taken, där varje medlemsstats enskilda prognos för ekonomisk tillväxt används. För det tredje har vi överenskommelsen om att tillåta att medel ur strukturfonderna används till bostadsprojekt. Gränsen på 2 procent av strukturfondernas sammanlagda tillgångar, som är identisk för alla nya medlemsstater, är emellertid svår att förstå. Det är till exempel uppenbart att uppvärmning av hus är en mycket mer angelägen fråga i länder med hårdare klimat, till exempel Estland och Lettland, än i länderna i de södra delarna, som Cypern och Malta. Denna enhetliga metod är oberättigad. För det fjärde kommer n+2-regeln gradvis att ersättas av n+3-regeln. Det går förstås fortfarande att ifrågasätta om en sådan regel ska tillämpas för Sammanhållningsfonden. Men detta avtal är ytterst nödvändigt, först och främst för de nya medlemsstaterna, och därför visade parlamentet en flexibel inställning till den totala omfattningen av EU:s medel. 
<SPEAKER ID="59" LANGUAGE="DE" NAME="Herbert Bösch (PSE )." AFFILIATION="Standard:">
<P>
   – Herr talman! Jag hör gång på gång i dag att vi förväntas godkänna en kompromiss. Det normala när en kompromiss har åstadkommits är att man talar om huruvida glaset är halvfullt eller halvtomt, men så är inte fallet i dag och därför kommer denna så kallade kompromiss inte att få något stöd av de österrikiska socialdemokraterna. Som föregående talare nämnde står vi inför en bakåtsträvande rörelse inom politiken på nationell nivå. Det som var ett grundläggande fel i dessa finansförhandlingar var att sex stats- och regeringschefer hade sagt att vi kunde få mer av EU och uppnå fler EU-mål med mindre pengar, men det fungerar inte – det fungerar inte där hemma, och det fungerar inte i EU.
<P>
Ni behöver bara bläddra igenom tidningarna. I går morse löd rubriken i den österrikiska ”EU misslyckas med att uppfylla sina egna utbildningsmål”. Sex miljoner ungdomar lämnar skolan utan kvalifikationer och dessutom har siffrorna för livslångt lärande minskats med 42 procent jämfört med parlamentets förslag. Det framgår ganska tydligt att det är något som inte stämmer.
<P>
Under förutsättning att vi får majoritet nu vid lunch kommer vi att ta på oss ett gemensamt ansvar för en budget som vi inte har fått sätta vår prägel på. Hur mycket jag än respekterar våra förhandlare – de är enastående och jag vill verkligen gratulera dem – uppgår den förändring som de har lyckats åstadkomma under de senaste månaderna i fråga om den totala summan av denna sjuåriga budget till något i stil med 0,2 procent. Det är vad det direktvalda Europaparlamentet har lyckats göra med en budget som denna. Det räcker inte, glaset är inte halvfullt – det är tomt. Därför hoppas jag att många ledamöter i detta parlament kommer att vägra att stödja denna budgetram. 
<SPEAKER ID="60" LANGUAGE="DE" NAME="Markus Ferber (PPE-DE )." AFFILIATION="">
<P>
   – Herr talman, fru kommissionsledamot, herr rådsordförande! Inledningsvis vill jag bara säga att det är en glädje att få se att dessa förhandlingar har lyckats förvandla 25 stats- och regeringschefers beslut – som var mer ett uttryck för det mellanstatliga EU – till en europeisk resolution, och säga hur yttersta tacksam jag är för detta.
<P>
Jag tror också att det sakta men säkert har börjat stå klart för medlemsstaterna att EU inte kan fungera om ingen betalar och alla tar emot, utan att det tvärtom måste skapas en rationell balans mellan medlemsstaternas krav på den finansiering de anser att EU bör tillhandahålla och de medel som de själva är villiga att ställa till förfogande. Förhandlingarna med parlamentets delegation visade mycket tydligt vad som står på spel, och det vi har åstadkommit tillsammans är en stor triumf.
<P>
Trots detta vill jag emellertid klart och tydligt säga att det interinstitutionella avtal som vi – förhoppningsvis – kommer att anta i dag ger oss en rad möjligheter i fråga om hur vi kan se till att EU-skattebetalarnas pengar hanteras noggrant och korrekt. Det finns bara en fråga som jag vill lyfta fram och det är den stora EU-organsjukan – tvånget att fortsätta att skapa nya organ. Vi har nu tagit ifrån rådet denna funktion, för enligt det interinstitutionella avtalet krävs alltid parlamentets samtycke. Vi är nu de läkare som kan brottas med denna sjukdom inom rådet och vi bör använda dessa instrument med stort allvar. Jag anser att vi genom att göra detta kommer att ge EU större mervärde än om vi skulle överlämna det åt rådet och deras hemlighetsfulla möten. 
<SPEAKER ID="61" LANGUAGE="EN" NAME="Neena Gill (PSE ). –" AFFILIATION="">
<P>
   Herr talman! Jag skulle också vilja gratulera Maria Berger och parlamentets grupp, och särskilt Ralf Walter. De har alla arbetat mycket hårt under komplicerade och långdragna förhandlingar för att nå detta avtal.
<P>
Med tanke på omständigheterna tror jag bestämt att den bästa och mest förnuftiga överenskommelsen förhandlats fram. Parlamentet gjorde rätt i att pressa medlemsstaterna att avsätta mer resurser för de ambitiösa program som alla regeringar och politiska ledare har ställt sig bakom. Men något som är ännu viktigare är att förhandlingarna har gett centrala resultat och icke-finansiella vinster som tillför ett mervärde och som kommer att förbättra effektiviteten och genomförandet hos framtida budgetar. Låt mig bara lyfta fram tre av dessa: förstärkningen av medlemsstaternas ansvar för att förbättra utgiftskontrollen i syfte att få ett positivt uttalande från revisionsrätten, en förbättring av genomförandet av EU-program och ett verkligt bidrag från parlamentet till budgetöversynen 2008.
<P>
Det bästa tillvägagångssättet för stunden är att fokusera på 2008 års budgetöversyn. I denna översyn måste vi fullständigt reformera strukturen för budgeten – vi måste dekonstruera den för att skapa nya förbättrade ramar som återspeglar behoven och förväntningarna för 2014 års EU. 
<P>
Ett skäl till att vi hade så många problem med att nå en överenskommelse om den framtida finansieringen var att kommissionen missade ett tillfälle att ta itu med det grundläggande problemet till den nuvarande finansieringsramen, nämligen bristen på flexibilitet. Jag uppmanar därför kommissionen att inte missa ett sådant tillfälle ännu en gång.
<P>
Nu måste vi skapa en finansieringsram för EU som är öppen, sträng och solidarisk. Den måste vara fri från arvet från det förflutna, den måste kombinera visionerna från fler än 27 medlemsstater och vara flexibel nog att möta framtida utmaningar. 
<SPEAKER ID="62" LANGUAGE="FR" NAME="Françoise Grossetête (PPE-DE ). –" AFFILIATION="">
<P>
   Herr talman, herr Grasser, fru Grybauskaitė! Först vill jag rikta mig till min kollega Reimer Böge och uppriktigt tacka honom för hans enastående arbete.
<P>
Tyvärr står vi med ett minimalt interinstitutionellt avtal. Herr Böge! När det framför er i rådet ställde sig förespråkare för en politik som jag skulle vilja kalla bedräglig, som låtsas föreslå en budget för EU-medborgarna som är i linje med de deklarationer som trumpetats ut av stats- och regeringscheferna inför medierna, kunde ni alltså inte längre göra något. Ungdomarna måste få fler Erasmusstipendier, men vi kan notera att det inte finns en tillräcklig budget för detta. Rådet förklarar att vi behöver mer av EU för att kunna upprätthålla den regionala finansieringen men vill inte själv göra några åtaganden om detta. Denna bedrägliga politik får människor att tro att EU har sina egna finansieringskällor, men varje tanke på en EU-skatt skulle innebära skarp kritik av EU.
<P>
Ändå koncentreras denna budget till viss del på forskning och på de transeuropeiska näten, till exempel Lyon–Turinprojektet. Men vad har det blivit av ambitionerna för Galileo till följd av detta? Var är fonderna som skulle uppmuntra våra små och medelstora företag att etablera sig på internationella marknader? Vad har ni gjort med fonden för landsbygdsutveckling? Med detta avtal, som ska ses över redan 2008 – det är verkligen beklagligt att vi i dag måste sätta vårt hopp till denna kommande översyn – har det europeiska husets ytterdörr fått ett nytt lager färg, men allt annat har man struntat i. Detta är en hycklande budget.
<P>
Under dessa omständigheter kommer jag att rösta för detta minimala avtal eftersom jag helt enkelt är tvungen, men jag kommer att avlägga min röst med tungt hjärta. 
<SPEAKER ID="63" LANGUAGE="PL" NAME="Genowefa Grabowska (PSE ). –" AFFILIATION="">
<P>
   Herr talman! Det interinstitutionella avtalet innehåller ett förslag till översyn av budgetramen 2008/2009. Detta är ett steg i rätt riktning, men bara om Europaparlamentet deltar i denna uppgift och gör detta under bästa möjliga villkor.
<P>
Ett annat problem är att den kommande budgetramen måste fastställas för en femårsperiod. Varje parlament och kommission måste ha rätt att rösta om de ekonomiska prioriteringarna under sin mandatperiod. Detta är särskilt viktigt för oss, det vill säga för parlamentet, eftersom det är parlamentets ledamöter som på EU-medborgarnas vägnar fattar ekonomiska beslut och sedan hålls till ansvar för dessa beslut. Därför är det ett gott tecken att den europeiska konstitutionen vill ändra detta. I artikel 402 föreslås att den fleråriga budgetramen bör fastställas för – och jag citerar – ”minst fem år”.
<P>
Avslutningsvis vill jag säga att vi alla vill ha ett ekonomiskt system som är rättvist för både nya och gamla medlemmar i EU. Vi vill ha ett öppet system som ger EU möjlighet att uppnå sina syften med egna medel i stället för ekonomiska bidrag från medlemsstaterna. Avslutningsvis vill jag säga att de som inte tycker om den här budgeten borde tänka över följande välkända ordspråk: Om du inte får det du tycker om, får du tycka om det du får. 
<SPEAKER ID="64" LANGUAGE="IT" NAME="Mario Mauro (PPE-DE ). –" AFFILIATION="(Applåder)">
<P>
   Herr talman, mina damer och herrar! Mina kollegers tal framhäver hur svårt det är för oss att avlägsna oss från inställningen att ”glaset är halvtomt eller halvfullt”.
<P>
Många ledamöter har ansett att glaset är halvfullt, många andra har ansett att det är halvtomt. Men vilken är den mest avgörande politiska åtgärd som, bortsett från delresultaten i varje budgetavdelning, får oss att förstå att detta är ett bra resultat? Jag anser att detta är ett politiskt resultat i den betydelsen att parlamentet har visat sig aktivt och kapabelt att ta upp ett mellanstatligt beslut på nytt och omvandla det till ett beslut med en EU-synvinkel. Vi kan tacka både Reimer Böge och förhandlingsgruppen för detta, och alla de som har visat att de har ett konstruktivt intresse för en generations framtid.
<P>
Tillåt mig att i detta sammanhang påpeka att det positiva resultatet av detta politiska initiativ också syns i den uppsättning regler som åtföljer budgetresultatet och som kommer att ge tillgång till gemenskapsprogrammen på ett sätt som garanterar en sund ekonomisk förvaltning.
<P>
Som föredragande för de transeuropeiska nätverken måste jag dessutom betona att dessa nätverk är en av de viktigaste faktorerna för att uppnå EU:s mål för ekonomisk tillväxt och sysselsättning i enlighet med Lissabonagendan. Därför vill jag betona behovet av att i första hand inrikta gemenskapens resurser på gränsöverskridande avsnitt med stort mervärde för EU, och uppmanar medlemsstaterna att göra ett åtagande i fråga om de nationella avsnitten av nätverken.
<SPEAKER ID="65" LANGUAGE="FR" NAME="Yannick Vaugrenard (PSE ). –" AFFILIATION="">
<P>
   Herr talman, mina damer och herrar! Om vi röstar för denna budgetram skulle det innebära att vi backar ur vårt beslut och inte ger EU de resurser som krävs för att uppfylla ambitionerna.
<P>
I juni 2005 röstade så gott som hela parlamentet för en budget på 974 miljarder euro. Detta för att skapa en framgångsrik utvidgning och en politik för aktiv tillväxt och stöd till forskning, för att förbereda oss inför framtiden.
<P>
I dag står samma människor i begrepp att rösta för en budgetram som har skurits ner med 110 miljarder euro. Kan ni fatta det? Jag utmanar er att förstå det. Att rösta för detta är liktydigt med att anse att det finns en utvidgningsvariant med två hastigheter: den gamla varianten, som i södra EU gjorde det möjligt för Grekland, Portugal och Spanien att utvecklas till fullo, och dagens variant, som i östra EU ger upphov till en diskussion som blir allt mer bombastisk för att dölja det faktum att finansieringen är otillräcklig.
<P>
Jag kan slå vad om att vi från varje sida av denna kammare, månad efter månad, år efter år, betänkande efter betänkande, kommer att få stå ut med en lång litania med klagomål över att budgeten inte räcker till, men då kommer det att vara för sent. Det är nu Europaparlamentet måste bekräfta att det är drivkraften bakom EU:s liv. För att citera Bolivias president Evo Morales Ayma, som besökte hos här i förrgår: ”låt oss inte ljuga, låt oss inte vara svaga, låt oss vara starka, låt oss acceptera en budgetram som är en lågprisbudgetram”. 
<SPEAKER ID="66" LANGUAGE="DE" NAME="Othmar Karas (PPE-DE )." AFFILIATION="">
<P>
   Herr talman, herr rådsordförande, herr Grasser, fru kommissionsledamot, mina damer och herrar! Det finns de ibland oss som röstade emot toppmötets beslut i december med större passion än de kan uppamma i dag för det som har vuxit fram ur dessa hårda förhandlingar. Vi skulle troligen bli mer populära på kort sikt hos många observatörer om vi hade sagt nej. Huvudrubrikerna i vissa medier den 5 eller 6 april hade troligen varit något i stil med ”Parlamentet visar tänderna. Rådet avsnäst”, men skulle vi verkligen ha uppnått mer i fråga om EU:s mål – mer till EU-medborgarna, mer till en bättre budget, eller mer till ett effektivt EU? Dessa frågor måste vi – alla – ställa oss i dag.
<P>
Om vi inte tar vårt ansvar på ett effektivt sätt; om institutionerna inte är villiga att arbeta tillsammans; om det inte finns något avtal med parlamentet; och om vi inte ger vårt samtycke i dag, så kommer vi inte att ha tryggheten att kunna planera i förväg för ett antal år, inget interinstitutionellt avtal, inget ökat manöverutrymme för oss i de årliga budgetförhandlingarna, ingen översynsklausul, inget förbättrat samråd om programmen och övervakningen av dem.
<P>
Vi måste var och en överväga om det verkligen utan vårt samtycke ska anslås ytterligare 800 miljoner euro till utbildning, 400 miljoner euro till programmet för konkurrenskraft och innovation (CIP) för små och medelstora företag, ytterligare 100 miljoner euro till socialpolitiken, 300 miljoner euro mer till Sammanhållningsfonden, 200 miljoner euro mer till Natura 2000 och så vidare. Det är just för att vårt avtal har mobiliserat ytterligare 7,9 miljarder euro som måste godkännas i EU:s intresse. 
<SPEAKER ID="67" LANGUAGE="EL" NAME="Marilisa Xenogiannakopoulou (PSE )." AFFILIATION="">
<P>
   – Herr talman! Europeiska rådets kompromiss om budgetramen stämde inte med EU-medborgarnas behov och EU:s mål. Tyvärr kvarstår doktrinen om 1 procent, vilket binder budgeten för ett utvidgat EU med 25 medlemsstater till nivån för budgeten för EU med 15 medlemsstater.
<P>
Parlamentet lyckades förhandla fram en marginell förbättring som, trots att den ligger långt från EU:s verkliga ekonomiska behov, garanterar en miniminivå av kontinuitet i finansieringen av gemenskapens politik. Det står emellertid klart att det förhärskande tankesättet inom rådet – inom den ram som har satts från början av regeringarna – är ett kortsiktigt, restriktivt, kamrersaktigt och administrativt tänkesätt.
<P>
Den fråga som ställs i dag går alltså utöver diskussionen om den kommande budgeten. Den handlar om EU:s trovärdighet i medborgarnas ögon. Med andra ord, om EU fortsätter att fastställa mål utan att i praktiken garantera medlen och den politiska viljan för att genomföra dem, kommer medborgarnas bristande förtroende att öka konstant.
<P>
I dag behöver vi en annan strategi för EU, som effektivt främja utveckling, sysselsättning, solidaritet och social sammanhållning utan diskriminering men med framtidsutsikter. 
<SPEAKER ID="68" LANGUAGE="EL" NAME="Antonis Samaras (PPE-DE )." AFFILIATION="">
<P>
   – Herr talman! Reimer Böge förtjänar hjärtliga gratulationer för sitt bidrag. Med honom som samordnare lyckades vi få en fortsättning på de ekonomiska resurserna för program som löpte ut i år och vi gav garantier för ett mer bekvämt manöverutrymme i vad som hittills har varit en fullständigt oflexibel budget, så att lanseringen av nya initiativ och direkta svar på nödsituationer är förenliga med budgetramen.
<P>
Bögebetänkandet bidrar också till att förbättra kvaliteten i budgetens genomförande: intern kontroll, möjligheten att föra över anslag med hjälp av flexibilitetsmekanismen och rättslig flexibilitet. Men framför allt såg vi till att det ska ske en översyn 2009 där vi deltar fullt ut i översynsprocessen. Frågan om behovet av ett nytt system med egna resurser kommer att tas upp på nytt med intensitet 2009, för att hitta det nya ekonomiska ”bränsle” som krävs för att skynda på utvecklingen av EU:s politik. Jag tänker särskilt på behovet av att genomföra Lissabonstrategin, framför allt den aspekt på Lissabonstrategin, forskning och utveckling, där premiärministrarna utlovade mycket, men levererade mycket lite till EU:s medborgare.
<P>
Reimer Böge har så långt som möjligt fått våra politiska prioriteringar att stämma överens med EU:s ekonomiska behov. Allt som allt har vi emellertid genom vårt systematiska arbete i budgetutskottet åstadkommit något helt annat. Genom att åsidosätta problemet med 1 procent och med hjälp av alla våra kolleger, lyckades vi övervinna kommissionens etablerade trend, som rådet alltid har stött, och därmed gett EU om än bara en del av den ursprungliga ekonomiska styrka som det förtjänar. 
<SPEAKER ID="69" LANGUAGE="IT" NAME="Giovanni Pittella (PSE ). –" AFFILIATION="">
<P>
   Herr talman, mina damer och herrar! Detta avtal var inte något som vi hade hoppats på, trots att parlamentet slogs med den äran för en mer tillfredsställande budget. Om några framsteg har gjorts – och det har det – är det enbart tack vare parlamentet, dess förhandlingsgrupp och föredragande.
<P>
Rådet måste ta det fulla ansvaret inför EU-medborgarna för en kortsiktig och snål inställning, som enbart handlar om att balansera bokföringen i de nationella budgetarna och inte om att göra EU stort och mäktigt. Men vi är nöjda, eftersom avtalet innebär en rad positiva lösningar och bekräftar att programmen kommer att inledas den 1 januari 2007.
<P>
Den knepiga frågan om att reformera finansieringen av budgeten är fortfarande obesvarad. Vi behöver en grundlig reform av strukturen och förfarandena, skild från den krämaraktiga inställning av att ”ge och ta”, och som är inspirerad av äkta EU-vänliga idéer. Ingen offentlig institution har överlevt särskilt länge utan att ha en direkt anknytning till sina medborgare genom beskattning. 
<SPEAKER ID="70" LANGUAGE="PL" NAME="Wiesław Stefan Kuc (PSE ). –" AFFILIATION="">
<P>
   Herr talman! EU har nyligen upplevt ett antal betydande nederlag av vilka det största var att flera länder förkastade det konstitutionella fördraget. Konsekvenserna av detta känns smärtsammare än någonsin. Har vi inte lärt oss någonting? Borde inte perioden av eftertanke sporra oss till att anta ett mer kritiskt synsätt till vår union? Detta har inte hänt att döma av den budgetram som debatteras här i dag.
<P>
Trots det interinstitutionella avtalet som har avslutats och som vi vet är den bästa möjliga lösningen, så förstår inte Europeiska rådet EU:s behov. Vi är troligtvis medborgare av samma länder, men vi har så olika uppfattningar om våra behov. Kan det vara så att de statsmän som representerar våra länder vill skapa politiskt kapital genom ekonomiska begränsningar? Har de uppnått detta? Kanske inte att döma av en del av dem, men det ger oss en tankeställare. Vi bör tänka över om konsekvenserna av denna budgetram, som inte är tillfredsställande för någon av parterna, kommer att kännas lika kraftigt om två år som avsaknaden av det konstitutionella fördraget. 
<SPEAKER ID="71" LANGUAGE="DE" NAME="Karl-Heinz Grasser," AFFILIATION="rådets ordförande">
<P>
   . Herr talman, mina damer och herrar! Jag gläds över att under denna korta stund ytterligare en gång få möjlighet att reflektera över debatten och jag har bara två punkter som jag vill överväga.
<P>
En del av de parlamentsledamöter som har förhandlat med oss, bland andra Jan Mulder och Ralf Walter, har sagt att ert parlament anser att det har lyckats få ut så mycket som var möjligt. Det var tuffa förhandlingar och man uppnådde det som kunde uppnås. Jag kan inte annat än bekräfta att ert parlament inte gjorde det lätt för oss som innehar ordförandeskapet under förhandlingarna när det gäller det tryck som de satte för att uppnå bästa möjliga resultat, vilket var både riktigt och förståeligt. Till er som nu har beskrivit denna kompromiss som något som inte är tillräckligt bra och som har uppgivit sina avsikter att rösta emot det på grund av att de anser att kompromissen inte är till hjälp för att göra de europeiska målen uppnåeliga, skulle jag vilja ställa en fråga: Om vi inte hade lyckats med att tillsammans lösa frågan om det interinstitutionella avtalet och om budgetramen, vilka konsekvenser skulle det få om vi hade misslyckats med att nå en kompromiss här? Skulle de ha blivit, som någon sa, något som skulle vinna tillbaka allmänhetens förtroende för oss? Vilket hade blivit resultatet av det?
<P>
Vi är fullständigt medvetna om att ett misslyckande med att avsluta i tid skulle ha inneburit att de nya medlemsstaterna inte hade kunnat kräva tillräckligt med anslag från struktur- och sammanhållningsfonderna, att vi inte hade kunnat fastställa de nödvändiga rättsliga grunderna samt att vi inte hade kunnat driva programmen i de olika medlemsstaterna. Härav följer att ett misslyckande från vår sida med att nå denna kompromiss, skulle ha sänt den sämsta tänkbara signalen om EU:s förmåga att agera effektivt och skulle även ha givit allmänheten en felaktig uppfattning om oss. Det är tydligt att när vi har att göra med något så komplicerat som en budgetram över sju år eller ett interinstitutionellt avtal som ska förhandlas av tre institutioner som är viktiga för EU, nämligen parlamentet, kommissionen och rådet, får inte någon sida ha en dominerande ståndpunkt, utan vi måste alla sända ut ett meddelande. Vi har tillsammans funnit den bästa möjliga lösningen för EU och det var det som vi var ombedda att göra.
<P>
Till alla de som sa att vi måste förbättra kontrollen och att det inte fanns tillräckligt med insyn, så kan jag försäkra att jag verkligen anser det vara viktigt att vi under de kommande månaderna och åren kommer att göra allt som är möjligt för att förbättra övervakningen för att få en bättre insyn. Det är viktigt att våra skattebetalare, EU-medborgarna, ska se att vi är försiktiga med medlen, att vi ingenting döljer och att vi försöker att förhindra missbruk. Vårt ovillkorliga åtagande gentemot dem är att även rådet vill förbättra övervakningen.
<P>
Låt mig därför på nytt framföra det varmaste av tack till parlamentets förhandlingsgrupp och till kommissionsledamoten och hennes grupp samtidigt som jag också ber om att ni godkänner denna kompromiss.
<SPEAKER ID="72" LANGUAGE="EN" NAME="Dalia Grybauskaitė," AFFILIATION="ledamot av kommissionen">
<P>
   Herr talman! Vi har alla lyssnat på debatten och diskuterat i dag. Vi kan säga att vi nådde punkten där historiska händelser kan inträffa. I dag är en historisk dag för parlamentet, en historisk dag för det utvidgade EU. Det är också en historisk dag för ordförandeskapet, som kan säga: ”Om ni stöder detta avtal, har ordförandeskapet varit mycket framgångsrikt”.
<P>
Jag skulle vilja uppmana er att rösta för avtalet i dag och sända ett budskap till EU-medborgarna om att EU kan vara säkert, finansierat och kan börja fungera. Detta beslut ligger i dag i era händer. 
<SPEAKER ID="73" LANGUAGE="" NAME="Talmannen." AFFILIATION="SKRIFTLIG FÖRKLARING (ARTIKEL 142)">
<P>
   Debatten är avslutad.
<P>
Omröstningen kommer att äga rum kl. 11.30.
<SPEAKER ID="74" LANGUAGE="PL" NAME="Filip Andrzej Kaczmarek (PPE-DE ). –" AFFILIATION="">
<P>
   Herr talman! Den nya budgetramen är en kompromiss. Är det en bra kompromiss? En del av de tidigare förslagen skulle utan tvekan ha varit bättre för EU och dess framtid. På det finansiella planet är EU inte så starkt som det kunde ha varit om vi hade lyckats komma överens om en större budget. På polska finns det ett talesätt som lyder: ”Om du inte får det du tycker om, får du tycka om det du får.” I dag verkar denna kompromiss vara en framgång. Vi kommer emellertid först efter 2013 att få reda på om den kommer att ses som en sådan i framtiden. Då kommer vi att behöva titta på sammanhållningsnivån i EU, på omfattningen av konkurrenskraften i EU:s ekonomi, på arbetslöshetsnivån och på hur utbildningssystemet och den vetenskapliga forskningen ser ut.
<P>
Det är svårt att nå en generell överenskommelse om de grundläggande budgetprioriteringarna. Jag är övertygad om att ett viktigt mått på EU:s solidaritet är den praktiska, i form av sammanhållningspolitiken.
<P>
Kvaliteten på hur denna budgetram genomförs kommer att avgöra om EU:s största utvidgning hittills, som ägde rum under 2004, kommer att vara fullständigt genomförd och avslutad.
<P>
Jag hoppas att detta verkligen kommer att ske och att ingen kommer att tvivla på att återlämnandet av tio länder till den europeiska familjen var rätt och gynnsamt inte bara för dessa länder, utan även för alla européer. EU kommer att bli större och mäktigare till ett relativt lågt pris. 
<SPEAKER ID="75" LANGUAGE="FR" NAME="Véronique Mathieu (PPE-DE ). –" AFFILIATION="">
<P>
   Budgetramen som uppgår till 864 316 miljarder euro i åtagandebemyndiganden är det nedslående resultatet av en kompromiss mellan kommissionen, rådet och parlamentet. Resultatet har försvagat den europeiska andan och innebär ett hot om att EU kommer att göras maktlöst.
<P>
Unionen med tjugosju medlemsstater kommer att ha en mindre relativ budget för 2007-2013 än den som unionen med femton medlemsstater hade. Även om finansieringen av den gemensamma jordbrukspolitiken är garanterad och den budget som rör små och medelstora företag verkar ha ökats, kommer Galileo-projektet, de transeuropeiska transportnäten, forskning, regionalpolitik, utbildning och kultur att offras.
<P>
Den åtstramning som påtvingades de nationella budgetarna tillät inte en ökning i de nationella bidragen vilket förklarar parlamentsledamöternas godkännande av denna kompromiss.
<P>
Denna orättvisa och komplicerade budget enligt vilken man inte längre kan finansiera framtida handlingsprogram måste göras om. Man bör anta en finansieringsform som bygger på egna tillgångar där dessa är ordnade så att de kan tillhandahålla EU en fullkomlig budgetmässig självständighet. Dessa tillgångar skulle vara skäliga och tillåta insyn, kontrolleras av demokratiska förfaranden och överensstämma med principen om kostnadsneutralitet.
<P>
Omarbetningen av gemenskapsbudgeten, planerad till 2008, måste göra det möjligt för oss att genomföra denna förändring. Den kan göras utan att ändra de grundläggande fördragen, genom ett avtal som grundar sig på samförstånd mellan Europaparlamentet, kommissionen och rådet. 
<SPEAKER ID="76" LANGUAGE="IT" NAME="Francesco Musotto (PPE-DE ). –" AFFILIATION="">
<P>
   Dagens omröstning är särskilt viktig för EU som helhet eftersom den innebär slutet på två år av komplicerade förhandlingar. Under dessa förhandlingar har parlamentsledamöter, med stor känsla för politiskt ansvar och perspektiv, varit upptagna med att försvara en framtida budget som grundar sig på en övergripande vision och en europeisk, snarare än nationell, inriktning. Vi är här angelägna om förhandlingar som jag i egenskap av ledamot av det första tillfälliga utskottet hade möjlighet att följa på nära håll. Utskottet utsågs tillfälligt för att ta fram ett utkast till Europaparlamentets förslag om att stärka sammanhållningspolitiken och garantera en optimal nivå av finansiering för att kunna genomföra de nödvändiga förändringar som krävs för att kunna uppfylla målsättningarna hos EU och dess medborgare, de som vi representerar.
<P>
Europaparlamentet har lyckats både med att anta en budget som förenar politiska prioriteringar med ekonomiska restriktioner och att aktualisera utformningen av den och förbättra det sätt som den ska genomföras på. Resultatet av dagens omröstning är en budgetram som uppvisar några nya och högst önskvärda inslag. Exempel på dessa är ökningen i utgiftsalternativ, ökad flexibilitet när det gäller förvaltning, prioritering av de transeuropeiska nätverken och de program som inriktar sig på att stärka ungdomsutbytet, den gemensamma utrikes- och säkerhetspolitiken samt grannskapspolitiken. 
<SPEAKER ID="77" LANGUAGE="" NAME="" AFFILIATION="(Sammanträdet avbröts kl. 11.25 och återupptogs kl.11.35.)">
<SPEAKER ID="78" LANGUAGE="" NAME="" AFFILIATION="Talman">
<SPEAKER ID="79" LANGUAGE="" NAME="Talmannen." AFFILIATION="(För resultatet av omröstningen och andra detaljer: se protokollet.)">
<P>
   Nästa punkt på föredragningslistan är omröstningen.
<SPEAKER ID="80" LANGUAGE="DE" NAME="Wolfgang Schüssel," AFFILIATION="rådsordförande">
<P>
   . Herr talman, mina damer och herrar! Som rådsordförande vill jag varmt tacka er för denna överväldigande omröstning. Om ni tänker tillbaka så var det för ett år sedan som den stora krisen inträffade. Det luxemburgska ordförandeskapets förslag till finansiering misslyckades. Ett förslag som, vill jag tillägga, inte var alltför avlägset det som vi i dag har antagit och därför vill jag ta tillfället i akt att rikta ett stort tack till Jean-Claude Juncker som förtjänade att få uppleva denna dag under sitt ordförandeskap.
<P>
Vi måste lösa denna kris som medarbetare. Parlamentet har inte bara visat tänderna utan även lagt fram enkla och praktiska idéer och förslag. På det hela taget har vi nu med den nya budgetramen under sju år ungefär 70 procent högre anslag för konkurrensmålen enligt Lissabonagendan. Vi har framförallt även 60 procent högre anslag för små och medelstora företag och dessutom kan hundratusentals fler studenter än under de gångna sju åren delta i Erasmusprogrammet.
<P>
Jag är särskilt glad över att vi har vidtagit åtgärder för kostnaderna för utvidgningen. Under de kommande sju åren kommer vi att tillhandahålla totalt sett 160 miljarder euro och det omfattas även Bulgarien och Rumänien av. I monetära termer är detta dubbelt så mycket som efterkrigstidens Marshallplan var för hela Europa. Även om ert parlament kan vara stolt över denna resolution, borde kanske anslutningskostnaderna för de tio medlemsstaterna ha ingått och då skulle vi ha haft ett lättare arbete med denna budgetram. Det bör tjäna som en läxa för att göra detta bättre i framtiden.
<P>
Vår ursprungliga avsikt var att rensa ut praktiska projekt för att återfå allmänhetens förtroende för oss. Budgetramen är samma typ av praktiska projekt som direktivet om infrastrukturkostnader och det europeiska körkortet samt den gemensamma resolutionen om att avstå från strukturfonderna för att främja omflyttningen av arbetsplatser och arbetstillfällen till nya medlemsstater. Även detta är ett mycket viktigt steg framåt.
<P>
Vi kommer att fortsätta på denna väg under det österrikiska ordförandeskapets återstående veckor. Jag hoppas och litar på att ni kommer att samarbeta. Vi kommer att mötas igen i juni när vi ska diskutera EU:s framtid. Jag önskar er allt gott och tackar er från djupet av mitt hjärta.
<SPEAKER ID="81" LANGUAGE="" NAME="Talmannen." AFFILIATION="(Applåder)">
<P>
   Kommissionen vill inte tala men jag anser att det är viktigt för parlamentet att genom dess talman komplettera orden från den andra budgetansvariga myndigheten.
<P>
Detta avtal visar helt parlamentets roll som en budgetansvarig myndighet och gör det klart att ett avtal inom rådet inte är tillräckligt för att tillhandahålla EU med en budgetram. Parlamentet måste också vara närvarande. Parlamentet har varit närvarande efter en lång och svår process som har lett fram till ett avtal som flera ledamöter anser vara ett minimiavtal vilket också avspeglas i omröstningen. Detta är verkligen ett minimiavtal men det tillåter EU att fungera och skapar inte ytterligare problem utöver de som vi redan har.
<P>
Parlamentet vill tacka er, herr Böge, och hela er förhandlingsgrupp för det arbete som ni har lagt ned på parlamentets vägnar.
<P>
Därför vill jag tacka Janusz Lewandowski, Reimer Böge, Ralf Walter och Jan Mulder men jag vill också säga till många av ledamöterna, och jag insisterar, att detta var det maximala som vi kunde uppnå. I vilket fall som helst representerar detta maximum ett minimum när det gäller många av EU:s uttalade målsättningar.
<P>
Enligt budgetramen kostar EU varje EU-medborgare 0,72 euro per dag. Det är säkert inte orimligt med tanke på vad unionen åstadkommer.
<P>
Herr rådsordförande! Jag vill meddela att parlamentet antar en positiv hållning till ert initiativ om att tala om unionens egna tillgångar och att under det interparlamentariska mötet som hölls den 8 och 9 maj hade samtliga parlament i unionen samma inställning. Det råder inte någon tvekan om att vi inte kan förhandla om nästa budgetram på samma sätt som vi har förhandlat om denna. Systemet har tänjts till bristningsgränsen och tills nästa förhandling måste vi ha funnit nya metoder för att kunna gå vidare.
<P>
Jag vill också rikta mitt tack till Janusz Lewandowski och samtliga ledamöter i budgetutskottet och jag vill uppmana er alla att aktivt delta i ändringsarbetet av denna budgetram under 2008 och 2009.
<SPEAKER ID="82" LANGUAGE="" NAME="Talmannen." AFFILIATION="(Applåder)">
<P>
   President Papoulias! Vårt parlament välkomnar er i dag som en man av fred och en person som arbetar för den europeiska integrationen. Det är en ära att ha er här. Ni är den tredje presidenten från Republiken Grekland som besöker oss, men det är arton år sedan den senaste var här.
<P>
Jag vill betona vissa sidor av er personlighet genom att först påpeka att de två stora politiska familjerna i Grekland har förenats i att upphöja er till statens högsta ämbete. Det är ovanligt att samtliga politiska partier stöder en och samma stora personlighet. Det faktum att ni har stöd från hela den politiska färgskalan visar att ni är erkänd som en man av måttlighet, av moraliskt ansvar och av klokhet. Ni anses i Grekland vara klokheten personifierad.
<P>
Det är också ett erkännande av er tidiga frihetskamp. Er tidiga kamp mot nazismen som med tanke på er ålder måste ha pågått under en tid då ert gevär var längre än vad ni var och därefter er kamp för att återinföra demokratin i ert land då det var en militär diktatur.
<P>
Det är även ett erkännande av ert oupphörliga sökande efter fred längs med ert lands gränser till era närmaste grannar på Balkan och även i Mellanöstern. Presidenten för de palestinska myndigheterna var med oss i går. I dag bör vi minnas att tack vare ert ingripande 1983 kunde många palestinier lämna Libanon vid en dramatisk tidpunkt och tryggt gå ombord på grekiska skepp som ni i egenskap av utrikesminister ställde till förfogande.
<P>
Jag måste också framhålla er ständiga omsorg för att hålla en dialog med den muslimska världen, något som utan tvekan är den viktigaste utmaningen som EU står inför, och er vilja att närma de båda sidorna av Medelhavsländerna. Det är ett mål som parlamentet till fullo delar.
<P>
Herr president! Ni är född i Ioannina som är huvudort i en vacker region vilket alla som har haft lyckan att besöka den kan intyga. Ioannina har en plats i EU:s levande historia för det var där som unionens utrikesministrar nådde ett minnesvärt avtal som underlättar beslutsfattande. Det var innan utvidgningen till femton medlemsstater och under er ledning. Det skulle vara bra om vi kunde fortsätta att uppfylla sådana åtaganden som det i Ioannina för att gå vidare i arbetet med att underlätta den svåra beslutsfattandeprocessen mellan inte längre femton medlemsstater utan tjugofem, och snart ännu fler.
<P>
Nu är vi tjugofem stycken och snart kommer vi att vara tjugosju. Länderna på Balkanhalvön knackar på vår dörr och ni har alltid påpekat att det inte kommer att bli någon slutlig fred i Europa och att Europa inte kommer att vara helt återuppbyggt förrän länderna på Balkanhalvön lagligt, politiskt och ekonomiskt har integrerats i unionen.
<P>
Alla internationella observatörer som har analyserat era diplomatiska uppdrag har hyllat era kvaliteter. Ni är framförallt en man som håller sitt ord, som gör som han säger och som säger vad han tycker. Detta måste också tjäna som en källa till inspiration i denna svåra tid för Europa.
<P>
Något som jag är säker på att ingen, eller endast ett fåtal, känner till är att presidenten för Republiken Grekland som besöker oss i dag var mästare i stavhopp i sin ungdom.
<P>
Det råder ingen tvekan om att Europa behöver duktiga stavhoppare.
<SPEAKER ID="83" LANGUAGE="EL" NAME="Karolos Papoulias," AFFILIATION="Republiken Greklands president">
<P>
   . Herr talman, herr rådsordförande, mina damer och herrar! Jag vill tacka för att jag har fått möjlighet att tala om Europas framtid från den talarstol som symboliserar den mest demokratiska institutionen inom Europeiska unionen.
<P>
Eftersom dess ledamöter är direktvalda åtnjuter Europaparlamentet det största anseende bland Europas medborgare och har det tydligaste uppdraget att vara ett språkrör för deras bekymmer och problem. Jag anser att dess institutionella roll kommer att stärkas allteftersom den europeiska integrationen fortskrider, och jag är övertygad om att detta är en naturlig utveckling för vår politiska kultur, särskilt i tider då Europas medborgare känner otrygghet inför framtiden och många gånger upplever att de befinner sig långt från beslutscentrumen.
<P>
Jag vill inleda med en personlig synpunkt. Eftersom jag tillhör en generation som plågades under nazismen har jag personliga erfarenheter av andra världskriget. Denna upplevelse betydde starten för den europeiska vägen, en historisk process som fick karaktären av fredsplan. Ur ruinerna efter kriget föddes hoppet och visionen om ett brödraskap av Europas folk. Detta är en historisk prestation som står som modell för stabilitet världen över.
<P>
Den väg Jean Monnet slog in på, som innebar att särskilda samarbetsformer inrättades och att vidlyftiga teoretiska system fick stå tillbaka, resulterade i en union, vars demokratiska och sociala utvecklingsmodell trots sina tillkortakommanden med all rätt har väckt beundran världen över.
<P>
Arbetet med att genomföra den europeiska visionen pågår fortfarande och kan inte undgå att påverkas av internationella politiska och sociala händelser. Globaliseringen, monopoliseringen, de växande ekonomierna, massmigrationen, påverkan från icke-institutionella centrum, utarbetandet av politiska beslut, det asymmetriska hotet från den internationella terrorismen och miljöproblemen i förening med en osäker energiförsörjning skapar en komplicerad och snabbt föränderlig internationell omgivning som innebär både utmaningar och möjligheter för Europeiska unionen. Det är ett förhållande som Europas medborgare måste ta klar ställning till.
<P>
Under förberedelserna för mitt tal i dag gick jag igenom den dialog i form av e-brev från medborgarna i Europa, som finns på Europeiska unionens webbplats. Jag fick del av intressanta synpunkter, huvudsakligen från människor som bor i olika länder men som delar samma bekymmer. Den slutsats jag drog av detta är att Europeiska unionen i dag uppmanas att återupprätta de principer från upplysningstiden i Europa som från början präglade unionen. Frihet, jämlikhet och mänsklighet är de höga ideal som ger den europeiska idén ett innehåll och som i dag måste återfå sin betydelse.
<P>
Frihet är numera ett begrepp som är oupplösligt förenat med säkerhet. Medborgarna i Europeiska unionen och alla som bor i Europa vill inte leva under hotet från en värld som plågas under den internationella terrorismen. De tar dock samtidigt avstånd från kompromisser när det gäller skyddet av de personliga fri- och rättigheterna.
<P>
Vi försvarar doktrinen om ”frihet och säkerhet” men inte ”säkerhet i stället för frihet”. Jämlikheten ser olika ut beroende på den syn man har på världen. Invandrarna kräver likabehandling med värdlandets medborgare, och kraven tar sig ibland dramatiska uttryck. De arbetslösa kräver lika möjligheter till ett värdigt liv, och människor som lever i fattigdom begär samma tillgång till hälso- och sjukvård samt utbildning som höginkomsttagare.
<P>
Mänsklighet är därför kärnan i den europeiska upplysningen och visar sig numera vara det som de europeiska samhällena mest av allt efterfrågar och det som Europas ledare mest av allt fruktar.
<P>
Hur kan mänsklighet ges en mening? En del av lärdomarna från den långa processen av europeiskt enande rymmer redan historiska sanningar. Utveckling utan social rättvisa är meningslös. Välstånd utan välbefinnande går helt enkelt inte ihop. Europeiska unionen genomgår för närvarande en period av eftertanke, som den paus har kallats som inleddes efter folkomröstningarna om konstitutionsfördraget. Jag menar att denna period framför allt bör vara en tid för kollektiv självkännedom och en väg som, om vi följer den utan avvikelser och baktankar, kommer att leda fram till en djupare definition av vad Europeiska unionen står för och till kärnan i dess väsen, eftersom den fråga som vi egentligen bör fundera över inte är av teknokratiskt utan filosofiskt slag och gäller vilken sorts Europa vi vill ha. Hur ser den värld ut som vi kämpar för? Hur ser den vision ut som vi försöker genomföra? Är denna vision en utopi eller ett realistiskt mål?
<P>
Vi har goda skäl att vara optimistiska. Europeiska unionen har historiskt sett visat sig vara motståndskraftig och hängiven sina mål. Många gånger inträffar fördröjningar, andra gånger sker en tillbakagång och ibland bryter tröttheten ut, men vägen leder oavbrutet framåt. Den leder framåt och har inget slut, och det som betyder mest är att medborgarna i Europa, trots alla besvikelser, oförtrutet sätter sitt hopp om ett bättre liv och en bättre värld till den europeiska idén. Vi betraktar den interkulturella dialogen som en grundbult i globaliseringsprocessen, och vi fick nyligen bevis på att avsaknad av förståelse, tillit och dialog kan få ödesdigra konsekvenser, särskilt om den får näring av uppdämd ilska och en känsla av orättvisa.
<P>
Den senaste utvidgningen av Europeiska unionen när tio nya medlemsstater anslöt sig, fick hela Europa att formligen skakas i sina grundvalar. Det med all rätt förhärskande synsättet var att kostnaderna för att avstå från en utvidgning skulle vara större än kostnaderna för en utvidgning. Utvidgningen hade en historisk och moralisk aspekt. Genom anslutningen av länderna i Central- och Östeuropa upphörde delningen av den gamla kontinenten. Folkens historiska enighet återupprättades inför ett gemensamt öde. Utvidgningen innebar tveklöst en mycket betydelsefull utveckling inom Europeiska unionen också med tanke på de utländska förbindelserna. Dess geopolitiska och därmed strategiska storlek förändrades drastiskt, och Centraleuropa fick en större tyngd när det blev närmaste granne till det mycket viktiga Mellanösternområdet.
<P>
Bulgariens och Rumäniens anslutning kommer att vara särskilt viktig, liksom också möjligheten att i nästa steg och så snart alla villkor uppfyllts ansluta samtliga länder på Västra Balkan till unionen. Vi välkomnar denna strategiska utvidgning mot Sydosteuropa. Mitt land, liksom jag personligen i min egenskap av utrikesminister, har haft en ledande ställning både under arbetet med utvidgningen och i samband med dess antagande.
<P>
När det gäller Turkiets anslutningsförfarande vill jag gärna framhålla att mitt land stöder en integration. Det får emellertid inte råda något tvivel om att ett inträde i Europeiska unionen förutsätter att unionens principer och bestämmelser godtas fullt ut, och att detta är en regel som inte är förhandlingsbar i den europeiska kulturen och inte kan göras avsteg från av allmänna geopolitiska opportunitetsskäl. Den geografiska utvidgningen föregick helt klart den politiska integrationen, något som påverkade resultatet av folkomröstningarna om konstitutionsfördraget, och detta har resulterat i akuta bekymmer, berättigat obehag och inte sällan besvikelse. Besvikelsen kan endast hanteras genom att den politiska utvidgningen påskyndas.
<P>
Mina damer och herrar! Europeiska unionen uppstod ur andra världskrigets ruiner. Den tillkom för att vara en drivkraft för fred och stabilitet, välstånd och framåtskridande. När det kalla kriget gick mot sitt slut föll den sista muren i Europa, med undantag för den gröna linje som innebär att Cypern fortfarande är ett delat land, och … 
<P>
... ett betydande europeiskt problem som ännu inte har fått sin lösning.
<P>
En union med 25 medlemmar i dag och ännu fler i morgon kan inte leva och frodas utan att vara en oberoende, stark och enad kraft i det internationella systemet, med allt vad detta innebär.
<P>
Kriget mot Irak blottlade på ett dramatiskt sätt sprickan inom Europeiska unionen. Det var inte tal om en gemensam position, ett beslut eller en inriktning – det som gällde var utsiktslös konfrontation och tydliga skiljelinjer, vilket skadade Europas folk. Den sammanhållande länken mellan medlemsstaterna kan inte endast vara en gemensam valuta och en gemensam flagga, utan det måste finnas en uppsättning principer och värden samt en gemensam politisk och social kultur.
<P>
En rad utmaningar ligger framför oss. Krisen som uppstått genom Irans kärnvapenprogram, liksom den hotande energikrisen som kan bli värre än väntat, terrorismen, utvecklingen i länderna på Balkan inför det slutliga avgörandet om Kosovos ställning, situationen i Afrika samt aidsproblemet är frågor som kräver att Europeiska unionen visar en enad front och utarbetar en egen strategi. Vi hoppas på en snar stabilisering av läget i Irak, eftersom det irakiska folket så väl behöver det. Lösningen av Palestinafrågan med ett säkert Israel och ett demokratiskt Palestina kommer i förening med ett stabilt Irak även att bidra till att den politiska geografin återställs i ett från energisynpunkt ytterst betydelsefullt område, med vilket Europa har särskilda historiska, politiska, kulturella och affärsmässiga förbindelser. Jag ser det också som betydelsefullt att Europeiska unionen har fattat beslut om fortsatt stöd till palestinierna, eftersom problemen endast kommer att förvärras om stödet dras tillbaka.
<P>
När det gäller förbindelserna med Iran är vi svurna motståndare till spridningen av kärnvapen, och vi anser även att för att en överenskommelse ska uppnås måste alla till buds stående diplomatiska medel utnyttjas, vilket enligt min mening ännu inte har skett. Alla de samhällen i Europa och på andra ställen som ständigt uttalar sig för fred och interkulturell dialog, önskar en överenskommelse.
<P>
Mina damer och herrar! Målet för Lissabonstrategin är just att möta européernas oro för utvecklingen, arbetslösheten och den sociala sammanhållningen genom att visa prov på ekonomiskt förnuft och respekt för välfärdsstaten. Strategin har genomförts, men målen har inte uppnåtts. För att tala klarspråk innehåller Lissabonekvationen, som var rätt tänkt från början, fortfarande en hel del inslag av akademisk retorik när det gäller genomförandeplanen – en retorik som tilltalar de verkliga kännarna men som är obegriplig eller motsägelsefull för den vanlige medborgaren. Den vanlige medborgaren känner sig ofta som i Wittgensteins mardröm. Orden är till för att dölja betydelsen. Vi ska inte göra oss några illusioner – det finns inom Europeiska unionen i dag uppenbarligen två skolor när det gäller genomförandet av Lissabonmålen. Den ena gruppen hävdar att globaliseringen innebär att välfärdsstaten endast kan utvecklas och överleva genom genomgripande reformer av villkoren på arbetsmarknaden, medan den andra gruppen menar att globaliseringen inte innebär att välfärdsstaten måste avskaffas för att Lissabonstrategin ska kunna genomföras. Jag anser att skilda åsikter är demokratins grundläggande privilegium och därmed hörnstenen i vår union. För att vi ska komma fram till en gemensam ståndpunkt behövs emellertid ett fritt åsiktsutbyte i Europa, eftersom det är medborgarna som kommer att ha det slutliga avgörandet i sin hand och vi politiker som kommer att ha ansvar för att leda den nödvändiga dialogen.
<P>
Livet är svårt i många länder i Europa i dag. Trots den kamp som förs mot arbetslösheten räcker de små framgångar som uppnås inte till för att få bukt med detta stora problem. I stället för ett ökat antal arbetstillfällen ser vi en ökning av arbetslösheten, och de siffror som mäter undersysselsättningen i flera länder stiger. I stället för att de mest utsatta befolkningsgrupperna får ett ökat socialt stöd känner allt fler människor ett ökat utanförskap. I stället för att alla människor ges en bättre livskvalitet fördjupas klyftorna i tvåtredjedelssamhället. Jordbrukarna känner oro över reformen av den gemensamma jordbrukspolitiken. De unga kämpar förtvivlat för att få ett arbete för att sedan oroa sig för att bli uppsagda, och slutligen oroar de sig över sin pension och försäkring. Arbetstagarna är oroliga för att jobben ska flyttas till länder utanför Europa.
<P>
Det allvarligaste är att samhället har utvecklat en misstro mot de beslutsfattande centrumen. Skälet är uppenbart: Det har uppstått en allvarlig förtroendekris mellan politikerna och teoretikerna på sysselsättningsområdet. Den sociala otryggheten är påtaglig. Ingen sysselsättningsstrategi kommer att ha någon framgång om inte människan sätts i fokus eller de svagares behov av skydd tillgodoses och förhållandena i andra länder inte tillåts påverka, eftersom detta är ett område där marknadskrafterna inte är den enda styrande faktorn,
<P>
eller om man låter bli att satsa på högkvalitativ utbildning och forskning och den nya tekniken. Detta är inte politisk romantik. Det är respekt för de principer som ligger till grund för det europeiska bygget, och som handlar om jämlikhet och solidaritet. Det är också politisk realism, eftersom vi inte en utan många gånger har sett att när den kollektiva otryggheten ökar, när orättvisorna och utanförskapet blir allt tydligare tar sig de sociala spänningarna extrema uttryck och får oanade konsekvenser. Historien har lärt oss att detta kan sätta farliga krafter i rörelse utanför det politiska systemet. Olika förhärskande ekonomiska teorier har avlöst varandra i de mänskliga samhällena. Varje gång som folkets röst fick klinga ohörd ledde konflikter och uppror emellertid till att både teorier och teoretiker i ett slag förlorade all betydelse.
<P>
Europas framtid kommer att formas av dess medborgare och vara beroende av att medborgarna deltar i statens affärer, vilket både är nödvändigt och önskvärt i en demokrati. Som Thukydides säger i : ”Vi är de enda som menar att den som står helt utanför dessa ej är tillbakadragen utan oduglig” och illustrerar därmed med ord som är tidlösa och aldrig förlorar sin giltighet att engagerade medborgare är viktiga för demokratin. Detta sades för århundraden sedan, men engagerade medborgare är fortfarande a och o när vi bestämmer vilken väg vi ska slå in på mot ett Europa med ett globalt uppdrag, ett Europa som kommer att vara en garant såväl för demokrati och mänskliga rättigheter som för rätten till arbete, utveckling och social sammanhållning, en union som kommer att vara en humanitetens supermakt och där Europaparlamentet, den plats där jag befinner mig i dag, har det yttersta ansvaret för att medborgarna kan göra sina röster hörda så högt och tydligt som möjligt.
<SPEAKER ID="84" LANGUAGE="" NAME="Talmannen." AFFILIATION="(Applåder)">
<P>
   Varmt tack för era ord. Jag är övertygad om att de kommer att tjäna samma syfte som den stav ni använde i er ungdom och bidra till att övervinna hindren för en europeisk integration.
<P>
Ni har pekat på många av de problem som vi måste finna en lösning på och på den roll som Europaparlamentet måste spela i detta sammanhang. Ni kan vara övertygad om att parlamentet genom sin demokratiska styrka kommer att ta er uppmaning på allvar och inte tveka att ta itu med de svårigheter vi står inför.
<P>
Hjärtligt tack.
<SPEAKER ID="85" LANGUAGE="" NAME="" AFFILIATION="Vice talman">
<SPEAKER ID="86" LANGUAGE="" NAME="" AFFILIATION="- Före omröstningen om ändringsförslag 10:">
<SPEAKER ID="87" LANGUAGE="EN" NAME="Dariusz Rosati (PSE )," AFFILIATION="föredragande">
<P>
   Herr talman! Jag skulle vilja göra följande tillägg till den befintliga texten i ändringsförslag 10: ”samtidigt som stabilitets- och tillväxtpakten respekteras fullt ut”. Med andra ord skulle den nya texten i ändringsförslag 10 lyda: ”Europaparlamentet förespråkar användningen av det konjunkturanpassade underskottsbegreppet i de nationella budgetförfarandena för att reducera konjunkturkänsligheten, samtidigt som stabilitets- och tillväxtpakten respekteras fullt ut”. 
<SPEAKER ID="88" LANGUAGE="" NAME="" AFFILIATION="(Parlamentet godkände det muntliga ändringsförslaget.)">
<P>
 Omröstningen är avslutad. 
<SPEAKER ID="89" LANGUAGE="PT" NAME="Ilda Figueiredo (GUE/NGL )," AFFILIATION="skriftlig">
<P>
   . Det framgår klart av sökanden Jürgen Starks svar på frågorna från utskottet för ekonomi och valutafrågor att han stöder Europeiska centralbankens (ECB) penningpolitik, och inte minst ECB:s huvudmål, det vill säga prisstabilitet. Detta innebär att ingen förändring av målen kommer att bli aktuell, till exempel att integrera mål för ekonomisk tillväxt och sysselsättning.
<P>
Han stödde också med vissa förbehåll stabilitets- och tillväxtpakten från 1997 och har slagit fast att den reform som genomfördes 2005 bidrog till att pakten försvagades. Den monetära och nyliberala trångsyntheten hos dem som inte ifrågasätter de vinster som görs av de stora multinationella företagen med verksamhet i EU-länderna och som betraktar såväl arbetstagarna som deras arbeten, rättigheter och löner som en anpassningsvariabel i krissituationer, ligger helt i linje med uppgiften att utforma den gemensamma valutan och stabilitets- och tillväxtpakten.
<P>
Dessutom bör det återigen påpekas att de nya ledamöterna i ECB:s direktion uteslutande hämtats från de stora länderna (en tysk efterträder en annan). Därtill kommer den roterande rösträtten i ECB-rådet, som innebär att de små länderna sätts på undantag när det gäller de monetära besluten inom Ekonomiska och monetära unionen (EMU).
<P>
Därför röstade vi nej. 
<SPEAKER ID="90" LANGUAGE="FR" NAME="Brigitte Douay (PSE )," AFFILIATION="skriftlig">
<P>
   .Den olagliga kopieringen av industriella mönster är en av orsakerna till förfalskning. Den är en stöld av företagens immateriella rättigheter, som bidrar till att de internationella handelsreglerna snedvrids och att cirka 100 000 arbetstillfällen inom EU går förlorade varje år. Den utgör också en fara för konsumenterna genom att förfalskade produkter kan vara hälsofarliga eller utgöra en säkerhetsrisk. Slutligen leder den till skattefusk och socialförsäkringsbedrägeri som belastar medlemsstaternas ekonomi. Alla resurser som avsatts för kampen mot detta gissel måste därför kontinuerligt ökas.
<P>
Formskyddet, som är kännetecknet på företagens kreativitet och innovation, är en mycket viktig del i de maktbefogenheter som står till buds för att få bukt med förfalskningen. Internationell registrering av formgivning är emellertid ofta en komplicerad och kostsam process, särskilt för de små och medelstora företagen.
<P>
Alla åtgärder som syftar till att förenkla förfarandena och minska kostnaderna kommer därför att bidra till att företagen uppmuntras att respektera dem och kommer att inverka positivt på forskning och innovation.
<P>
I Michel Rocards betänkande om anslutning till Genèveakten om internationell registrering av industriella mönster beaktas detta, och jag stödde därför betänkandet. 
<SPEAKER ID="91" LANGUAGE="" NAME="Lena Ek, Cecilia Malmström och Anders Wijkman (PPE-DE )," AFFILIATION="skriftlig">
<P>
   Idag har vi röstat för Sérgio Sousa Pintos betänkande om det interinstitutionella avtalet. Betänkandet anser att det interinstitutionella avtal, som EP, Rådet och Kommissionen lyckats enas om, är förenligt med primärrätten och fördragen. Det är positivt att vi slutligen nått en uppgörelse kring EU:s långtidsbudget. Samtidigt är det en besvikelse att man inte nådde längre avseende reformeringen av budgeten. Vi hade velat se en genomgripande översyn av överenskommelsen beträffande jordbruksutgifterna och en ordentlig reformering av regionalstödet. EU:s resurser skall i större utsträckning satsas på områden som brottsbekämpning, fattigdomsbekämpning, kampen mot klimatförändringar och forskning, liksom arbetet för att göra EU till världens mest konkurrenskraftiga ekonomi. Reformeringen av budgeten måste stå i fokus vid den översyn som man kommit överens om skall äga rum 2008/2009.
<P>
Det finns också delar i betänkandet som vi gärna hade varit utan. Däribland kan nämnas den s.k. globaliseringsfonden samt skrivningarna kring ”egna medel”. Vi anser att det fortsatt skall vara medlemsländerna som skall avgöra vilka resurser EU förfogar över. 
<SPEAKER ID="92" LANGUAGE="PT" NAME="Pedro Guerreiro (GUE/NGL )," AFFILIATION="skriftlig">
<P>
   . Vi stöder förkastandet av det interinstitutionella avtal som lagts fram av vår politiska grupp och som 120 ledamöter röstat för, eftersom vi bland annat motsätter oss:
<P>
- den inställning som gradvis får varje nederlag att på något outgrundligt sätt framstå som en ”seger” med motiveringen att det hela alltid kunde vara värre.
<P>
- den utpressning från de ekonomiskt bäst ställda medlemsstaterna inom EU, de så kallade rika länderna, som har lett till en relativ minskning av gemenskapens budget vid en tidpunkt när EU har utvidgats till att omfatta ytterligare tio länder där den genomsnittliga ekonomiska utvecklingsnivån ligger under genomsnittet för gemenskapen, och när förberedelser pågår för anslutning av ytterligare två länder.
<P>
- den process som är ett led i att ytterligare främja det överstatliga beslutsfattandet inom såväl penningpolitiken och budgetpolitiken som den ekonomiska politiken och socialpolitiken och som går ut på att underordna sig de ekonomiskt bäst ställda ländernas och de stora ekonomiska och finansiella gruppernas intressen, vilka tar allt mindre notis om de rättigheter, behov och önskningar som arbetstagarna och människorna i EU:s olika medlemsstater har. Genom denna process minskas samtidigt inte oväntat de finansiella resurser som skulle kunna bidra till att mildra konsekvenserna av en (oacceptabel) kapitalistisk konkurrens mellan länder som befinner sig på mycket olika ekonomisk utvecklingsnivå. 
<SPEAKER ID="93" LANGUAGE="IT" NAME="Cristiana Muscardini (UEN )," AFFILIATION="skriftlig">
<P>
   . Herr talman, mina damer och herrar! Jag kan inte stödja ingåendet av ett interinstitutionellt avtal, framför allt inte om budgetdisciplin och sund ekonomisk förvaltning.
<P>
Vi måste emellertid vara medvetna om att om vi stöder Europeiska rådets beslut att se över budgeten innebär det att vi måste börja minska utgifterna, särskilt om vi vill använda unionens egna medel snarare än medlemsstaternas bidrag. Det blir då lättare att avskaffa den procentsats som parlamentet betalar för mycket för att hyra sina lokaler i Strasbourg, just för att det förefaller vara en otillbörlig och obefogad kostnad. Vi måste också erkänna att översynen kommer att innefatta ett minskat antal arbetsplatser och ett färre antal resor som ibland sker snarare för att öka självkänslan hos vissa individer.
<P>
Även om det interinstitutionella avtalet inte är spännande måste det ändå godkännas och vi godkänner det faktum att förhandlingarna har resulterat i att de politiska prioriteringarna och de finansiella kraven har kombinerats. Jag undrar emellertid om den tydliga uppdelningen mellan en budget med egna medel och tillhandahållande av medlemsstaternas bidrag inte kan orsaka en del tekniska problem i finansieringen av särskilda program, om inte denna uppdelning även tillämpas på själva programmen och de politiska målsättningar som ska uppnås. Vi hoppas därför på stor klarhet och insyn och på ett tydligt och oflexibelt synsätt på att separera utgifter och målsättningar. 
<SPEAKER ID="94" LANGUAGE="DE" NAME="Hubert Pirker (PPE-DE )." AFFILIATION="">
<P>
   – Herr talman! Ett särskilt skäl till att jag stödde Reimer Böges betänkande var att det utgör ett landmärke av framgång för kammaren när det gäller att slå fast att Europeiska unionen är social och pedagogisk. Vad man än kan säga om det så har vi genom förhandlingar lyckats få 800 miljoner euro mer till våra unga människor, pengar som kan göra det möjligt för många ungdomar inom Europeiska unionen – vi uppskattar att det kommer att finnas hundratusentals fler av dem än förra gången – att få bättre utbildning i en annan medlemsstat och därmed skydda sig mot arbetslöshet. 
<SPEAKER ID="95" LANGUAGE="FR" NAME="Kader Arif (PSE )," AFFILIATION="skriftlig">
<P>
   .Europa genomgår två slags kriser: en institutionell och en politisk. Det är absolut nödvändigt att på nytt bygga upp ett starkt förtroende mellan européerna och deras institutioner. Den första signal som de politiska ledarna är skyldiga att sända till sina landsmän för att återupprätta detta förtroende är att skaffa sig en budget som lever upp till de ambitioner de gärna skryter om.
<P>
När nu EU öppnar för nya länder och vi mer än någonsin behöver ett socialt och konkurrenskraftigt Europa som är starkt i världen är den föreslagna budgeten oacceptabel.
<P>
Genomförandet av Lissabonstrategin, framsteg inom forskning och utveckling, utbildning och undervisning, externt stöd till utveckling och samarbete, transnationella infrastrukturprojekt, tillräckliga strukturfonder och en tillräcklig sammanhållningsfond för att visa den solidaritet som krävs med de nya länderna: allt detta kommer endast att uppnås i minimal utsträckning.
<P>
Dessutom blir det inte fråga om någon ny politik och all återhämtning är otänkbar – denna budget symboliserar stelhet och en vilja att ge upp.
<P>
Det är anledningen till att jag inte kan rösta för budgetramen. Man bortser där från EU:s intressen till förmån för nationella egenintressen och gör våra nationer besvikna när det gäller EU:s framtid. 
<SPEAKER ID="96" LANGUAGE="EN" NAME="Richard James Ashworth (PPE-DE )," AFFILIATION="skriftlig">
<P>
   Den brittiska konservativa gruppen medger att det interinstitutionella avtalet har förtjänster och välkomnar särskilt parlamentets möjlighet att inta en mer inflytelserik roll under översynen 2008–2009. Vi välkomnar också varmt kravet att de nationella myndigheterna ska acceptera en större ansvarsskyldighet för de pengar de använder.
<P>
Vi vill dock påpeka att den kompromissöverenskommelse som nåtts mellan parterna inte i tillräcklig utsträckning tar upp de problem som Europeiska unionen i dag står inför. Man har särskilt missat ett sällsynt tillfälle att ändra de politiska prioriteringarna och har i stället fortsatt att finansiera de traditionella utgiftsprogrammen. 
<SPEAKER ID="97" LANGUAGE="FR" NAME="Jean-Pierre Audy (PPE-DE )," AFFILIATION="skriftlig.">
<P>
   Jag röstade för Europeiska unionens budgetram för åren 2007-2013 på grundval av Reimer Böges betänkande och jag gjorde det med tanke på de långa, smärtsamma och krävande förhandlingar som ägt rum sedan den första hälften av 2005. Jag gjorde det inte för att jag tror att detta är den bästa eller den minst dåliga budgeten utan för att det är den enda budget som är möjlig, och för att inte vara en av dem som inte skulle ha tvekat att förvärra krisen som Europeiska unionen genomgår genom att skapa en budgetkris som varken våra landsmän eller de nya medlemsstater som kom med 2004 skulle ha förstått. Jag måste påpeka att det inte är Europeiska unionen som befinner sig i en ekonomisk kris utan medlemsstaterna, där några står på randen till konkurs efter att på ett spektakulärt sätt ha misskött de inhemska offentliga finanserna. Vi måste verkligen komma över den här frågan om Förenade kungarikets rabatt som har förgiftat EU-förbindelserna alltför länge. Avslutningsvis är jag mycket glad åt att detta avtal, tillsammans med klausulen om översyn 2008/2009, banar väg för den avgörande reformen av Europeiska unionens finanser, som är på väg att bli ett viktigt och brådskande steg i den europeiska integrationen. 
<SPEAKER ID="98" LANGUAGE="NL" NAME="Bastiaan Belder (IND/DEM )," AFFILIATION="skriftlig">
<P>
   . Under förhandlingarna om budgetramen som omfattar perioden 2007–2013 har parlamentet lyckats lägga till ytterligare 4 miljarder euro till EU-budgeten. Detta extra belopp är omotiverat eftersom de extra resurserna kommer att gynna politikområden som inte kan betraktas som EU:s kärnuppgifter. Precis som jag sa tidigare gör kammaren endast en läpparnas bekännelse till subsidiaritetsprincipen.
<P>
Det interinstitutionella avtalet innehåller giltiga punkter när det gäller att förbättra förvaltningen av EU-budgeten och mer effektivt bekämpa oegentligheter och bedrägeri – områden där medlemsstaterna måste ta på sig sitt eget ansvar. Jag är uttryckligen emot att resurser avsätts för globaliseringsfonden, flexibilitetsinstrumentet, solidaritetsfonden och kanske även för europeiska skolor. 
<SPEAKER ID="99" LANGUAGE="FR" NAME="Philippe Busquin (PSE )," AFFILIATION="skriftlig">
<P>
   .Jag avstod från att rösta eftersom jag inte kan acceptera att budgeten för forskning under de närmaste tre åren inte har utökats i reala termer, även om man i Lissabonprocessen och enligt uttalandena från stats- och regeringscheferna med rätta anser att forskningen är en nyckelprioritet i Europa. 
<SPEAKER ID="100" LANGUAGE="" NAME="Charlotte Cederschiöld, Christofer Fjellner och Anna Ibrisagic (PPE-DE )," AFFILIATION="skriftlig">
<P>
   Vi har idag röstat för Reimer Böges betänkande om det interinstitutionella avtalet om budgetdisciplin. Det är viktigt att det äntligen har uppnåtts en uppgörelse om EU:s långtidsbudget.
<P>
Vi ställer oss dock kritiska till rapportens stöd för den s.k. globaliseringsfonden. Globaliseringen medför enorma möjligheter för EU:s medlemsstater och i den mån den utgör några utmaningar så hanteras de bäst av medlemsstaterna själva.
<P>
Vidare avvisar vi rapportens förslag att EU ska få egna medel istället för att tillförlita sig på medlemsstaternas bidrag. Det är medlemsstaterna som ska bestämma vilka resurser som unionen disponerar. Varje form av EU-skatt vore en avvikelse från den principen. 
<SPEAKER ID="101" LANGUAGE="FR" NAME="Joseph Daul (PPE-DE )," AFFILIATION="skriftlig">
<P>
   .Jag röstade för Reimer Böges betänkande eftersom avsaknaden av en överenskommelse om budgetramen för perioden 2007–2013 skulle kunna underminera Europeiska unionens arbete från och med nästa år. Jag vill hylla parlamentets förhandlare som letts av Reimer Böge och som erhöll 4 miljarder euro extra för viktiga initiativ inom områdena konkurrenskraft, utbildning, forskning och ungdomsutbyte.
<P>
Jag beklagar djupt att rådet inte vill ge mer resurser till EU:s jordbrukare, särskilt när det gäller landsbygdsutveckling, där 20 miljarder euro mindre än det belopp som kommissionen föreslog kommer att göras tillgängligt. Jag vill passa på tillfället att erinra rådet om dess skyldighet att se till att principerna i 2003 års reform av den gemensamma jordbrukspolitiken efterlevs.
<P>
Jag är helt emot rådets förslag om frivillig modulering som innebär att 20 procent av det direkta stödet överförs till landsbygdsutveckling utan någon skyldighet till medfinansiering. Ett sådant system är oacceptabelt eftersom det kan skapa obalans på marknaden och utgöra ett första steg i riktning mot att på nytt förstatliga den gemensamma jordbrukspolitiken.
<SPEAKER ID="102" LANGUAGE="NL" NAME="Mia De Vits (PSE )," AFFILIATION="skriftlig">
<P>
   . Det är endast med viss entusiasm som jag har röstat för att godkänna budgetramen och det interinstitutionella avtalet. Eftersom budgeten saknar ambition kommer vi utan detta avtal inte att kunna erbjuda de nya medlemsstaterna några framtidsutsikter alls. Det stora antalet program riskerar dessutom att köra fast. En ny kris på grund av att budgetramen avvisas skulle innebära ett hårt slag mot Europeiska unionen. 
<SPEAKER ID="103" LANGUAGE="FR" NAME="Brigitte Douay (PSE )," AFFILIATION="skriftlig">
<P>
   .I likhet med de franska socialisterna röstade jag emot Reimer Böges betänkande där man godkänner det interinstitutionella avtalet om budgetramen för 2007–2013.
<P>
I januari avvisade parlamentet en budget som den då betraktade som medelmåttig och inte trodde var tillräcklig för att åstadkomma sysselsättning, tillväxt, forskning och de stora transeuropeiska nätverken med de finansiella påtryckningsmedel som krävs.
<P>
Den 6 mars antog budgetutskottet enhälligt en resolution där man kritiserade budgetramen i förhoppning om att förhandlingarna mellan kommissionen, rådet och parlamentet skulle resultera i en budget som i större utsträckning överensstämde med parlamentets önskemål.
<P>
Budgeten är fortfarande inte tillräckligt stor, och den budgettvist som behövs för att tillgodose de motiverade och ständigt ökande kraven på att finansiera EU:s alla politikområden kommer att bli mycket svår de närmaste åren.
<P>
Vi kommer att bli tvungna att förklara för EU-medborgarna att denna strama budget beror på stats- och regeringschefernas orubblighet eftersom de inte ville ge unionen medel i nivå med dess ambitioner. 
<SPEAKER ID="104" LANGUAGE="" NAME="Lena Ek, Cecilia Malmström och Anders Wijkman (PPE-DE )," AFFILIATION="skriftlig">
<P>
   Idag har vi röstat för Reimer Böges betänkande om det interinstitutionella avtalet om budgetdisciplin. Betänkandet godkänner de budgetmässiga och finansiella konsekvenserna av det avtal som Europaparlamentet, rådet och kommissionen lyckats enas om. Det är positivt att vi slutligen nått en uppgörelse kring EU:s långtidsbudget. Samtidigt är det en besvikelse att man inte nådde längre avseende reformeringen av budgeten. Vi hade velat se en genomgripande översyn av överenskommelsen beträffande jordbruksutgifterna och en ordentlig reformering av regionalstödet. EU:s resurser skall i större utsträckning satsas på områden som brottsbekämpning, fattigdomsbekämpning, kampen mot klimatförändringar och forskning, liksom arbetet för att göra EU till världens mest konkurrenskraftiga ekonomi. Reformeringen av budgeten måste stå i fokus vid den översyn som man kommit överens om skall äga rum 2008/2009.
<P>
Det finns också delar i betänkandet som vi gärna hade varit utan. Däribland kan nämnas den s.k. globaliseringsfonden samt skrivningarna kring ”egna medel”. Vi anser att det fortsatt skall vara medlemsländerna som skall avgöra vilka resurser EU skall förfoga över. 
<SPEAKER ID="105" LANGUAGE="PT" NAME="Emanuel Jardim Fernandes (PSE )," AFFILIATION="skriftlig">
<P>
   . Parlamentets förhandlingsposition när det gäller budgetramen för 2007–2013 i enlighet med resolutionen av den 8 juni 2005 stärkte budgetramen med kvantitativa, strukturella och kvalitativa inslag som betraktades som ”icke-förhandlingsbara punkter”. Dessa var inslag som parlamentet ansåg sig vara ”besluten att försvara” och man sa sig vara ”beredd att inleda konstruktiva förhandlingar med rådet” i resolutionen av den 18 januari 2006, där man avvisade överenskommelsen från Europeiska rådets möte i december 2005.
<P>
Det var värt besväret.
<P>
Även om jag erkänner att slutresultatet av förhandlingarna, särskilt när det gäller de kvantitativa aspekterna, saknade den ståndpunkt som antogs i juni har detta i stort varit en framgång. Med tanke på det brådskande behovet att nå en överenskommelse var detta ”den enda möjliga kompromissen”. I förhandlingarna säkerställde parlamentet en ökning för egen del på 4 miljarder euro av det totala belopp som öronmärkts för prioriterade politikområden vilket går direkt till program i enlighet med det synsätt som lades fram. De flesta av de kvalitativa inslagen återspeglades i det nya interinstitutionella avtalet. Av dessa skulle jag vilja betona parlamentets deltagande på jämställd fot i 2009 års översyn, eftersom det kommer att göra det möjligt att finna lösningar på befintliga underskott och förbättra den kommande budgetramen och på så sätt hjälpa oss att nå målsättningen i ovannämnda förhandlingsposition som finns kvar.
<P>
Jag röstade därför för betänkandet. 
<SPEAKER ID="106" LANGUAGE="FR" NAME="Robert Goebbels (PSE )," AFFILIATION="skriftlig">
<P>
   .Jag kunde inte rösta för den ändrade budgetramen. Även om parlamentets förhandlare lyckades uppnå 2 miljarder euro extra under sju år är skillnaden mellan EU:s ambitioner och den sorgliga verkligheten i budgeten slående. Trots att behoven för de transeuropeiska näten uppgår till 18 miljarder euro tilldelades de endast 7,2 miljarder euro. De fastställda behoven för Galileo uppgick till totalt 2,5 miljarder euro medan budgetanslagen innehöll totalt 900 miljoner euro.
<P>
Den förnuftiga delen av den gemensamma jordbrukspolitiken, landsbygdsutvecklingen, har fått uppleva att anslagen halverats. Forskning, Lissabonstrategin, socialpolitik – kort sagt alla viktiga politikområden – har man satt stopp för. EU kommer inte att göra några framsteg med en årlig budget som knappt motsvarar en tredjedel av det som USA avsätter enbart för sin militärbudget. 
<SPEAKER ID="107" LANGUAGE="DE" NAME="Mathieu Grosch (PPE-DE )," AFFILIATION="skriftlig.">
<P>
   Även om denna kompromiss har sina svaga punkter, precis som alla andra, är den ändå ett steg i rätt riktning och den är värd att stödja. Anslutningsförhandlingar, nya initiativ när det gäller forskning och så vidare kräver ökade resurser, och EU skulle sända fel budskap till de nya medlemsstaterna och till dem med berättigade förväntningar på solidaritet mellan EU:s regioner om länderna inte hade uppnått denna kompromiss.
<P>
Vi måste emellertid erkänna att förhandlingar av detta slag behöver vara öppnare och omfattas av större insyn. Det är inte acceptabelt att vissa länder kräver solidaritet inom ett område – kanske jordbruk – och samtidigt vägrar ge solidaritet till andra på andra områden, exempelvis strukturfonderna. Det ligger i allas intresse att ett EU som kännetecknas av sådan ”egoism” bestämt behöver avskaffas. 
<SPEAKER ID="108" LANGUAGE="PT" NAME="Pedro Guerreiro (GUE/NGL )," AFFILIATION="skriftlig">
<P>
   . Förslagen för budgetramen 2007–2013 som vi har lagt fram alltsedan förhandlingarna inleddes är följande:
<P>
- se till att vi får en gemenskapsbudget som tack vare nationella bidrag sammanfaller med det relativa välståndet i respektive stat (baserat på BNI) kommer att få en omfördelande roll. Prioriteringarna kommer att vara att föra de ekonomiska utvecklingsnivåerna i de olika länderna närmare varandra och förbättra levnadsvillkoren för deras arbetstagare och medborgare,
<P>
- en grundläggande branschöversyn av den gemensamma jordbrukspolitiken, i syfte att garantera respektive lands rätt till suveränitet när det gäller livsmedel och säkerhet, genom att införa modulering och ett tak för jordbruksstöd och tillhandahålla en rättvis omfördelning av jordbruksstödet bland jordbrukare, typer av produktion och länder,
<P>
- ett slut på villkoren i sammanhållningsfonden för stabilitets- och tillväxtpakten och att N+2 (eller N+3)-regeln inte ska tillämpas på fonden eller strukturfonden,
<P>
- fullständig kompensation för regioner som kommer att lida av den så kallade statistiska effekten, exempelvis Algarve,
<P>
- Portugal ska inte förlora gemenskapsmedel utan ett särskilt program bör inrättas för att modernisera den portugisiska ekonomin i anslutning till utvidgningen.
<P>
Gemenskapens ramverk som har antagits strider emot dessa målsättningar och behov.
<P>
Vi har därför avvisat förslaget. 
<SPEAKER ID="109" LANGUAGE="FR" NAME="Adeline Hazan (PSE )," AFFILIATION="skriftlig">
<P>
   .Jag röstade emot EU:s planerade budget för perioden 2007–2013 eftersom den enligt min uppfattning avslöjar en tragisk brist på ambition inom EU och en återgång till mellanstatliga tillämpningar som jag inte godkänner och som kommer att förlama alla europeiska åtgärder på bekostnad av EU:s medborgare.
<P>
Med ett belopp på 864 miljarder euro, eller 1,05 procent av bruttonationalprodukten i de 25 medlemsstaterna, motsvarar budgetramen inte EU:s historiska utvidgning med tio nya medlemsstater eller de utmaningar som väntar i framtiden.
<P>
Jag anser att vi befinner oss mycket långt ifrån de överreklamerade krav som ställdes i början av förhandlingarna (i juni 2005 röstade faktiskt Europaparlamentet för en budget på totalt 974 miljarder euro eller 1,18 procent av BNP). Jag är rädd att denna budget går hand i hand med en minskning av strukturfonderna och sammanhållningsfonden och med minskad konkurrenskraft, tillväxt och sysselsättning och den kommer att omöjliggöra varje modernisering.
<P>
Som ledamot av parlamentet var det därför mitt ansvar att avvisa ett avtal som detta, som strider mot min uppfattning om ett stort Europa. 
<SPEAKER ID="110" LANGUAGE="PT" NAME="Jamila Madeira (PSE )," AFFILIATION="skriftlig">
<P>
   . Jag röstade för Reimer Böges betänkande om det interinstitutionella avtalet eftersom jag tycker att det representerar den största gemensamma nämnaren efter de långvariga förhandlingarna inom trepartsmötet.
<P>
Jag måste emellertid uttrycka min djupa oro över den uppenbara diskrepansen mellan det som anges i avtalet som uppnåddes i december och den praktiska tillämpningen.
<P>
Det förefaller som om en diskrepans nu har uppstått i de medel som öronmärkts för Algarveregionen i anslutning till de exceptionella åtgärder som antagits för regioner som drabbats av statistiska effekter. Om vi ska tro på informationen kommer Algarveregionen att allvarligt skadas av kommissionens tolkning av avtalet från december, vilket skulle kunna leda till att Algarve får en mycket sämre behandling än andra mål 2-regioner eftersom den inte längre kan vara berättigad till utfasning.
<P>
I öppenhetens och det goda interinstitutionella samarbetets namn tycker jag att det är extremt viktigt att grunderna till tolkningen av innehållet i finanspaketet för 2007–2013 klargörs. 
<SPEAKER ID="111" LANGUAGE="DE" NAME="Helmuth Markov (GUE/NGL )," AFFILIATION="skriftlig">
<P>
   . Min grupp avvisar Reimer Böges betänkande av följande skäl. Eftersom man där med rätta slår fast att parlamentet är besviket över den befintliga budgetramen är det obegripligt att denna så kallade kompromiss skulle godkännas. Även om de avslutande förhandlingarna innebar förbättrad kvalitet har det underliggande problemet inte försvunnit.
<P>
Denna eländiga budget kommer inte att bidra till att EU uppnår sina mål när det gäller sammanhållning och utveckling.
<P>
I dag har man också diskuterat rapporten om budgeten för 2007 och enligt punkt 1 i denna uttrycker Europaparlamentet ”oro avseende den tydliga diskrepansen mellan de globala utmaningar som Europeiska unionen står inför och de anslag som kan bli tillgängliga under de tillämpliga rubrikerna i en flerårig budgetram 2007–2013 utan ambitioner för att effektivt möta dessa utmaningar, särskilt vad gäller konkurrenskraft, forskning och innovationer som rådet och kommissionen själva har angett som prioriteringar”. 
<P>
Den nya budgetramen kommer att tillämpas först 2007. Antagandet av en alldeles för stram ram, som innefattar en minskning med 15 procent av de tillgängliga medlen för perioden 2007–2013 jämfört med de som ursprungligen betraktades som nödvändiga, omedelbart följt av klagomål om bristen på ekonomiska resurser, vittnar inte om politisk framsynthet. 
<SPEAKER ID="112" LANGUAGE="PT" NAME="Sérgio Marques (PPE-DE )," AFFILIATION="skriftlig">
<P>
   . Jag röstade för en ratificering av avtalet mellan parlamentet och ministerrådet av följande skäl:
<P>
1. Målen uppnåddes i de utmärkta förhandlingarna mellan Portugal och Madeira.
<P>
2. Efter påtryckningar från parlamentet har 4 miljarder euro lagts till utgiftsgränsen.
<P>
3. Regler har upprättats för att medlemsstaterna ska ta större ansvar för förvaltningen av EU:s medel.
<P>
4. Parlamentet har fått en mer framträdande roll i översynen av gemenskapens budget, som kommer att äga rum 2009.
<P>
Jag vill påpeka att jag var en av dem som genom att rösta bidrog till parlamentets beslut att avvisa budgetöverenskommelsen mellan stats- och regeringscheferna i mitten av december 2005. Det tvingade ministerrådet att sätta sig vid förhandlingsbordet med parlamentet för att nå en ståndpunkt som skulle uttrycka båda institutionernas gemensamma vilja. 
<P>
Jag vill avsluta med att påpeka att detta avtal långtifrån är fullständigt tillfredsställande. Det är emellertid ett avtal som var möjligt under de rådande omständigheterna. 
<SPEAKER ID="113" LANGUAGE="EN" NAME="David Martin (PSE )," AFFILIATION="skriftlig">
<P>
   Jag välkomnar det interinstitutionella avtalet eftersom det ger en finansiell stabilitet för perioden 2007–2013. Jag välkomnar också att parlamentet har kunnat lägga till ungefär 4 miljarder euro till Europeiska rådets ursprungliga uppgörelse. Det visar på parlamentets förmåga att förhandla effektivt med andra institutioner. 
<SPEAKER ID="114" LANGUAGE="EN" NAME="Mairead McGuinness (PPE-DE )," AFFILIATION="skriftlig">
<P>
   Jag röstade för Böges betänkande, men skulle vilja påpeka att jag är bekymrad över vissa inslag i budgetöverenskommelsen som kan inverka negativt på den inre marknaden.
<P>
Möjligheten att använda en modulering på 20 procent i den gemensamma jordbrukspolitiken (GJP) för att finansiera landsbygdsutveckling utan att behöva följa de överenskomna bestämmelserna om samfinansiering och utgiftsriktlinjer är beklaglig och skulle kunna leda till en snedvridning av konkurrensen mellan medlemsstaterna.
<P>
Det är ett angrepp på GJP och faktiskt ett steg mot att åternationalisera jordbrukspolitiken. 
<SPEAKER ID="115" LANGUAGE="PT" NAME="Luís Queiró (PPE-DE )," AFFILIATION="skriftlig">
<P>
   . Om politik är det möjligas konst har strävan efter ett avtal om EU:s budgetram för 2007–2013 visat sig vara det minst möjligas konst, vilket inte är tillfredsställande.
<P>
EU har under de senaste åren genomfört en stor utvidgningsprocess för att ta med nya länder och åstadkomma politisk integration. Till detta behövs dock ökade medel. För att det välstånds- och säkerhetsprojekt som EU innebär för medborgarna ska bli verklighet krävs en ekonomisk ram som motsvarar den ambitionen och den nya storleken. Begreppet solidaritet som alltid varit en fullständig del av utformningen av EU:s finansinstitutioner är dessutom motiverat eftersom det är rättvist och syftar till att främja en balanserad och effektiv inre marknad.
<P>
Mot bakgrund av dessa beaktanden, och särskilt det omöjliga med att överskrida det begränsade budgetresultatet, är min röst alltför påverkad av detta beklagande. Men jag hoppas också att hela budgetstrukturen så småningom kommer att ses över i syfte att främja en mer utvecklingsvänlig ekonomi via översynen av utgiftsrubriken. 
<SPEAKER ID="116" LANGUAGE="FR" NAME="Frédérique Ries (ALDE )," AFFILIATION="skriftlig.">
<P>
   Det slutliga stadiet har nåtts när det gäller budgetramen för perioden 2007–2013 i och med att man röstat för ett totalpaket på 866,4 miljarder euro. Jag vill nämnda en siffra för er: EU kostar varje medborgare 26 cent per dag.
<P>
Efter stillaståendet i vissa medlemsstater – jag tänker på ”de sex snåljåparnas klubb” – där man hoppades på ett lågprisavtal, kan vi vara nöjda med den kompromiss som uppnåtts, trots att den ligger betydligt under parlamentets ursprungliga förslag från juni 2005, nämligen 975 miljarder euro. 
<P>
Parlamentet lyckades ändå få ut 4 miljarder euro mer än vad rådet hade beslutat, 4 miljarder euro som huvudsakligen har avsatts för politikområden som gäller utbildning (ytterligare 40 000 Erasmusstipendier!), forskning, konkurrenskraft och innovation. 
<P>
Å andra sidan har andra områden offrats: exempelvis Life+, ett omfattande miljöprogram som endast kommer att erhålla 16 procent av de totala medel man ursprungligen skulle ha fått. 
<P>
Avslutningsvis har vi ett otillfredsställande avtal och en minimibudget som kommer att göra det möjligt att åstadkomma viss kontinuitet, men som inte ligger i närheten av att ge EU de resurser som behövs för att motsvara dess ambitioner. 
<SPEAKER ID="117" LANGUAGE="PT" NAME="José Albino Silva Peneda (PPE-DE )," AFFILIATION="skriftlig">
<P>
   . Jag röstade för den föreslagna budgetramen för 2007–2013.
<P>
Jag anser emellertid fortfarande att det förslag som parlamentet ursprungligen antog var betydligt mer gynnsamt för EU, inte bara ur kvantitativ synvinkel utan framför allt på grund av den metod som användes.
<P>
Det förslag som parlamentet har antagit är konsekvensen av att definiera politikområden och prioriteringar, och som sådant är det ett verkligt uttryck för politik, medan rådets beslut är mer av en sammanställning av krav från medlemsstaterna och inte har samma kvalitet.
<P>
Trots detta röstade jag för förslaget eftersom det verkligen skulle vara skadligt om EU-institutionerna inte hade en ekonomisk ram på medellång sikt där man kan förbereda utvecklingsrelaterade projekt.
<P>
Ytterligare en betydelsefull anledning till att rösta för förslaget gäller åtagandet att se över både intäkter och kostnader. Jag anser att denna punkt är mycket viktig, med tanke på att jag vid ett flertal tillfällen har uttryckt uppfattningen att den nuvarande metoden för att finansiera EU har gjort sitt. För första gången har det blivit tydligt att denna reform kommer att vara av avgörande betydelse och kommer att kräva parlamentets delaktighet. 
<SPEAKER ID="118" LANGUAGE="NL" NAME="Bart Staes (Verts/ALE )," AFFILIATION="skriftlig">
<P>
   . Jag har röstat emot det interinstitutionella avtalet.
<P>
För perioden 2007–2013 har parlamentet krävt 112 miljarder euro mer än rådet. Under Tony Blairs utfrågning i december 2005 skrek gruppordförandena som stuckna grisar och påstod att de inte under några omständigheter skulle godkänna detta resultat. Fem månader senare är det uppenbart att påtryckningar från huvudstäderna, och särskilt från Berlin, har fungerat mycket bra: alla stora löften har tagits tillbaka. Parlamentet nöjde sig med en ökning på närmare 4 miljarder euro.
<P>
Detta avtal kommer inte att kunna möta de stora utmaningar som EU står inför på ett tillfredsställande sätt. Nedskärningar sker nu i jordbrukspolitikens andra pelare som ska finansiera landsbygdsutveckling och som sätter kvalitet, djurens välbefinnande och miljövård främst. Av samma skäl avsätts inte tillräckliga medel för transeuropeiska nätverk, program som Erasmus (närmare 140 000 studenter kommer att kunna placeras från och med nu, jämfört med 170 000 under 2006) och Leonardo (36 000 placeringar jämfört med 50 000), det sjunde ramprogrammet för forskning och utveckling, den sociala agendan, strukturfonderna, Life+ och Natura, kulturåtgärder, yttre politik och våra förbindelser med grannländerna. Folket har sina förväntningar på EU och det är högst beklagligt att vi inte kommer att kunna uppfylla dem. 
<SPEAKER ID="119" LANGUAGE="FR" NAME="Marc Tarabella (PSE )," AFFILIATION="skriftlig.">
<P>
   Mellan parlamentets omröstning i juni 2005 (974 miljarder euro) och det avtal som uppnåddes under det brittiska ordförandeskapet i december 2005 (862 miljarder euro) finns ett minus på 112 miljarder euro.
<P>
Efter många möten har det avtal som uppnåddes vid trepartsmötet gjort det möjligt att garantera ytterligare 2 miljarder euro, vilket är långtifrån tillfredsställande.
<P>
Vid ett tillfälle när EU-skepsisen vinner terräng inom de tidigare och nya medlemsstaterna, huvudsakligen på grund av den osäkerhet som är kopplad till utvidgningarna och det institutionella dödläget, tycker jag ändå det är bra att på nytt lugna folket genom att anta budgetramen för sju år. 
<P>
Solidaritetsmekanismer bevaras även om vi inte kommer att se dem öka i betydelse, vilket jag skulle ha önskat. 
<P>
Jag kommer därför att rösta för budgetramen men utan entusiasm. 
<SPEAKER ID="120" LANGUAGE="NL" NAME="Marianne Thyssen (PPE-DE )," AFFILIATION="skriftlig">
<P>
   . Jag har röstat för det interinstitutionella avtalet om budgetdisciplin och sund ekonomisk förvaltning, inte för att det var mina drömmars budgetram utan för att jag välkomnar de kvalitativa förbättringarna när det gäller ekonomisk förvaltning och eftersom vi inte bör slänga ut barnet med badvattnet när nu de framtida budgetarna nätt och jämt består provet.
<P>
Jag tycker att parlamentet har gjort ett bra jobb – bättre än någonsin tidigare och framför allt bättre än de två övriga institutionerna. Det är tack vare vårt förberedande arbete och våra förhandlare som vi, trots kommissionens halvhjärtade åtagande och regeringarnas gnidighet, har bestämda framtidsutsikter. Under de nuvarande omständigheterna är detta avtal bättre än den fullständiga osäkerhet som omger hela finanspolitiken.
<P>
En sak retar mig fortfarande och det är behandlingen av landsbygdsutvecklingen, tillsammans med den möjliga utvecklingen i riktning mot att på nytt förstatliga jordbrukspolitiken. Eftersom vi inte har några garantier för att vi kan få jordbrukspolitiken på rätt spår igen utan vare sig konstitutionen eller budgetramen var detta inte tillräckliga skäl för att avvisa hela initiativet. 
<SPEAKER ID="121" LANGUAGE="PT" NAME="Edite Estrela (PSE )," AFFILIATION="skriftlig">
<P>
   . Jag röstade för det interinstitutionella avtalet om budgetdisciplin och förbättring av budgetförfarandet eftersom jag anser att resultatet av förhandlingarna om budgetramen för 2007-2013 är bra för EU:s 450 miljoner invånare.
<P>
Det finns ingen perfekt budget. I EU:s nuvarande ekonomiska och politiska klimat är det ett bra avtal för EU och för Portugal som ska erhålla 22,5 miljarder euro under denna sjuårsperiod.
<P>
Utöver de kvantitativa vinsterna jämfört med rådets tidigare förslag finns det också kvalitativa fördelar som Portugal kommer att åtnjuta.
<P>
Dessutom skulle varje uppskjutande av beslutet leda till förseningar i utnyttjandet av gemenskapens medel för att lösa människors problem. EU:s medborgare – och särskilt Portugals – skulle inte uppskatta ytterligare förseningar. 
<SPEAKER ID="122" LANGUAGE="FR" NAME="Jean-Claude Fruteau (PSE )," AFFILIATION="skriftlig.">
<P>
   Jag röstade emot Sérgio Sousa Pintos och Reimer Böges betänkanden eftersom de återspeglar hur EU har intagit en tillbakadragen hållning gentemot handlingar av nationellt egenintresse, förstört alla långtgående politiska projekt och allvarligt hotat befintliga offentliga politikområden, inte minst den gemensamma jordbrukspolitiken och strukturfonderna som båda är verktyg för at visa solidaritet med de känsligaste regionerna. 
<P>
När det gäller jordbruket kommer det därför att finnas ett underskott på 30 miljarder euro fram till 2013 för att infria reformen med den gemensamma jordbrukspolitiken, eftersom förhandlarna inte har lyckats ta hänsyn till att två nya länder kommer att bli medlemmar i unionen 2009.
<P>
Landsbygdsutvecklingen har presenterats som en väg framåt för det europeiska jordbruket och visar nu en 21-procent nedgång av anslagen jämfört med den tidigare perioden och banar väg för utnyttjande av landsbygdsområdena. 
<P>
Unionens sammanhållningspolitik genomgår samma drastiska nedskärningar med en 10-procentig minskning av strukturfonderna och sammanhållningsfonden, trots att många europeiska regioner ligger efter när det gäller utveckling, och därför i stället krävde att avsevärda satsningar skulle göras på gemenskapssolidariteten. 
<P>
De avlägset belägna regionerna påverkas direkt av denna reträtt när det gäller budgeten och kommer dessutom inte att kunna förlita sig på utvecklingen av nya regionala synergier, eftersom Europeiska grannskaps- och partnerskapsinstrumentet har förlorat ytterligare 6 miljarder euro. 
<SPEAKER ID="123" LANGUAGE="" NAME="Hélène Goudin och Nils Lundgren (IND/DEM )," AFFILIATION="skriftlig">
<P>
   Vi har valt att rösta nej till de båda betänkandena då vi är av den uppfattningen att de totala anslagen för betalningar skall ligga inom 1,00 procent av EU-ländernas samlade BNI i enlighet med G6-ländernas förslag. Vi ser heller ingen anledning att jubla över att EU:s budget ökats med 4 miljarder euro genom ytterligare en förhandlingsrunda som initierats av Europaparlamentets federalistiska majoritet. De pengarna hade varit till bättre nytta i medlemsländernas politiska prioriteringar när det gäller utgifter. Vi avvisar därför avtalet om budgetplanen 2007-2013.
<P>
Vi tar också starkt avstånd från diskussionerna i detta EU-parlament om att systemet för egna medel skall reformeras och att EU skall få en egen inkomstkälla, till exempel genom att lägga en avgift på mobiltelefoner över hela unionen. EU:s budget skall vila på medlemsavgifter från medlemsländerna och storleken på medlemsavgifterna skall avgöras i ministerrådet. 
<SPEAKER ID="124" LANGUAGE="FR" NAME="Alain Hutchinson (PSE )," AFFILIATION="skriftlig">
<P>
   .I juni 2005 bedömde parlamentet att unionen krävde en budget på 974 miljarder euro för att kunna möta framtidens utmaningar. Avtalet om budgetramen, som nåddes den 4 april efter trepartssamtalet mellan parlamentet, kommissionen och rådet, är 112 miljarder lägre än vår ståndpunkt i juni 2005. Vi har noterat en 35-procentig minskning av budgetmedlen för tillväxt och konkurrenskraft (rubrik 1a), en 10-procentig minskning för strukturfonderna och sammanhållningsfonden (rubrik 1b) och så vidare. Med en så stram budget är det mycket svårt att tänka sig att unionen ska kunna uppnå Lissabon- och Göteborgsmålen. Detta är ett minimalistiskt avtal som inte ger unionen tillräckligt med spelrum för att bedriva nya politikområden i framtiden. 
<P>
Det enda som är bra med denna budgetram är det faktum att den existerar. Vi kan inte längre skjuta upp vår röst av rädsla för att inte kunna börja den nya programplaneringen i tid. Medlemsstaterna och regionerna måste framför allt kunna utveckla och lansera sina projekt i god tid så att de senare kan medfinansieras från 2007. Det skulle faktiskt vara tragiskt om de fattigaste regionerna i Europa inte skulle kunna få tillgång till strukturstöd från 2007.
<P>
Jag avstår därför från att rösta. 
<SPEAKER ID="125" LANGUAGE="FR" NAME="Bernadette Vergnaud (PSE )," AFFILIATION="skriftlig">
<P>
   .Jag tänker inte börja diskutera siffror för att förklara varför jag röstade emot Reimer Böges och Sérgio Sousa Pintos betänkanden, vilka båda handlar om budgetramen. Förespråkarna för denna kompromiss som de själva beskriver som ”dräglig” kommer inte att anföra detta emot mig, hoppas jag, om jag hyser en annan ambition för EU och dess medborgare än vad de gör. 
<P>
Jag vill inte ha ett EU som reduceras till endast ett frihandelsområde enligt anglosaxisk modell, utan snarare ett EU som bygger på värden som solidaritet och att dela med sig bland nationerna, något som alltid har varit ett verktyg för framsteg inom EU.
<P>
Budgetramen lider en sorglig brist på ambition för EU-projektets framtid och bidrar snarare till att främja mellanstatlighet. Med en 37-procentig minskning under rubriken för tillväxt och konkurrenskraft och en 10-procentig minskning av sammanhållningsfonden förstör budgetramen varje tanke på ett återupplivande av EU och utesluter all ny politik under sju år. 
<SPEAKER ID="126" LANGUAGE="" NAME="Lars Wohlin (IND/DEM )," AFFILIATION="skriftlig">
<P>
   Det är beklagligt att Europaparlamentet inte tagit hänsyn till G6-ländernas enprocentsmål utan istället arbetat för en budgetram vida överstigande detta belopp. Överenskommelsen saknar även ambitioner när det gäller nödvändiga reformer av såväl jordbrukspolitiken som regionalpolitiken. Inom ramen för en långtidsbudget på en procent av BNI måste det finnas utrymme för att även satsa på vetenskaplig forskning och stödja utvidgningen.
<P>
Översynen av EU:s finansieringssystem får inte under några omständigheter leda till att EU ges egen beskattningsrätt och det är därför olyckligt med formuleringar som implicit antyder att detta är nödvändigt.
<P>
Jag har därför valt att avvisa de finansiella konsekvenserna som det interinstitutionella avtalet skulle medföra och röstat nej till betänkandena i sin helhet. 
<SPEAKER ID="127" LANGUAGE="DE" NAME="Andreas Mölzer (NI )." AFFILIATION="">
<P>
   – Herr talman! Jag röstade för Reinhard Racks betänkande även om jag anser att trafikens avsevärda påverkan på människor och deras miljö gör att mer frakt måste ske med järnväg. Detta är ett område där konkurrensen inom den privata sektorn ökar och hela tiden blir tuffare, och även om bland annat den österrikiska järnvägen kunde öka andelen frakt blev det samtidigt uppenbart att marginalerna blev mindre.
<P>
En studie har visat att även om den tull som tas ut för tunga lastbilar höjs skulle ändå en mycket liten del av trafiken föras över till järnvägen, och det skulle i stället bara påskynda en omfattande nedläggning av små transportföretag samtidigt som man lägger bördor på ekonomin och affärerna. Det enda som skulle främja överföringen av gods till järnvägen verkade vara kvalitativa och strukturella förbättringar. Jag tror att det enda rationella synsättet för att lösa detta problem skulle vara en radikal omvandling av vårt transportsystem, som hittills har främjat transport som går kors och tvärs över hela EU från den ena änden till den andra. Om detta galna synsätt på transporter skulle bibehållas då skulle stödet från och med nu endast gå till det som kallas ”roll-on roll-off-tåg”. 
<SPEAKER ID="128" LANGUAGE="DE" NAME="Mathieu Grosch (PPE-DE )," AFFILIATION="skriftlig.">
<P>
   Programmet är mycket värdefullt som ett sätt att uppnå mer ”miljövänlig” rörlighet, men om vi vill minska trycket på vägarna måste andra transportsätt, alltifrån vattenvägar till järnvägar, bli mycket effektivare. Och även då är multimodal transport lika stark som varje länk i kedjan, även om särskilt järnvägen fortfarande är den svagare parten, och en nyligen genomförd undersökning av multimodala plattformar visar tydligt var de svaga punkterna finns. Kommissionen och parlamentet bör därför ta tag i den här frågan utöver dessa program, annars kommer även de bästa stödprogrammen att inom kort stoppas på grund av bristande effektivitet inom järnvägstransport och annorstädes, och transportbranschen kommer inte att se några fördelar med att använda järnvägen. 
<SPEAKER ID="129" LANGUAGE="PT" NAME="Pedro Guerreiro (GUE/NGL )," AFFILIATION="skriftlig">
<P>
   . Med den kompromiss som antagits idag införs olika ändringsförslag som förbättrar texten i kommissionens ursprungliga förslag. I tillämpningen av förordningen ingår exempelvis mer miljövänliga transportsätt, såsom järnväg och inre vattenvägar, och man tar hänsyn till de små och medelstora företagens behov och de mer avlägset belägna och sårbara regionerna för att leverera bättre ekonomisk och social sammanhållning.
<P>
Med tanke på dessa viktiga förändringar och det faktum att som det står i texten till förslaget till förordning om att inrätta ett finansiellt instrument … ”skall minska trafikstockningarna, förbättra transportsystemets miljöprestanda och stärka de intermodala transporterna för att därigenom bidra till ett effektivt och hållbart transportsystem” kan vi inte acceptera den drastiska sänkningen av budgetens anslag till programmet. Låt oss inte glömma att den ursprungliga budgeten uppgick till 740 miljoner euro och det belopp som i dag antagits endast är 400 miljoner euro vilket motsvarar en sänkning på 46 procent.
<P>
Vi talar om kampen mot klimatförändringarna, att uppfylla Kyotoprotokollet och utveckla mer miljövänliga transportmedel, och ändå noterar vi att otillräckligt stöd ges för att genomföra dessa målsättningar. 
<SPEAKER ID="130" LANGUAGE="EN" NAME="Kathy Sinnott (IND/DEM )," AFFILIATION="skriftlig.">
<P>
   Inom EU:s transportsystem förväntas vägtransporterna öka med över 60 procent fram till 2013. Det kommer att leda till fler trafikstockningar och ökad miljöförstörelse, fler olyckor och minskad konkurrenskraft för EU:s industri, som måste förlita sig till kostnadseffektiva transporter för att hantera sina försörjningskedjor. I den situationen är det nödvändigt att i större utsträckning använda sig av intermodalitet.
<P>
I min egen valkrets i Munster har jag precis fått reda på att hamnen i Limerick kommer att förlora avsevärda möjligheter på grund av försäljningen av viktiga landområden. Det kommer att orsaka en ökning av den tunga vägtrafiken i Limericks stadsområde. Jag ser min röst i dag som ett stöd inte bara för bevarandet av den befintliga godstrafiken på vattenvägar, utan också för att flytta över vägtransporter till vattenvägar. Jag vet att det inte finns några Marco Polo-projekt i Irland, men jag avser att uppmana de berörda parterna i Munster och Irland att leta efter projekt som kan godkännas inom Marco Polo. 
<SPEAKER ID="131" LANGUAGE="EL" NAME="Georgios Toussas (GUE/NGL )," AFFILIATION="skriftlig">
<P>
   . – Gruppen Kommounistiko Komma Elladas i Europaparlamentet vill påpeka att den drastiska nedskärningen på 50 procent av den ekonomiska ramen, från 740 till 400 miljoner euro, och kriterierna för urval av projekt för genomförande av det andra Marco Polo-programmet för perioden 2007-2013 är utformade för att öka storfinansens vinster och kommer inte att dämpa – och ännu mindre lösa – de allvarliga problemen i anslutning till de stora trafikstockningar som finns och förvärras inom inrikes och internationella godstransporter, vilket leder till både ett ökat antal olyckor och skadliga konsekvenser för miljön.
<P>
Detta val är en del av en mer allmän antigräsrotspolitik från EU på samma sätt som den tillämpas på kustfarten i förordning (EG) nr 3577/92 om ansvar för Nea Dimokratia och Panellinio Socialistiko Kinima-regeringar i vårt land, i maskopi med fartygsägare, vilket ger smärtsamma konsekvenser för arbetarna inom sjö- och landtransport, professionella hantverkare och små och medelstora ägare av lantgårdar.
<P>
Det är anledningen till att gruppen Kommounistiko Komma Elladas i Europaparlamentet inte röstade för betänkandet om förslaget till förordning om inrättandet av det andra Marco Polo-programmet. 
<SPEAKER ID="132" LANGUAGE="" NAME="Jan Andersson, Anna Hedh, Ewa Hedkvist Petersen, Inger Segelström och Åsa Westlund (PSE )," AFFILIATION="skriftlig">
<P>
   Vi svenska socialdemokrater har valt att stödja de kompromissandringsförslag till Dagmar Roth-Behrendts rapport om TSE som har lagts fram av PES, EPP-ED, ALDE, Verts/ALE och GUE/NGL tillsammans. För oss är det angeläget att parlamentet kan uppvisa en bred majoritet i stöd för åtgärder att bekämpa och få bort TSE.
<P>
Vår uppfattning är att idisslare inte skall utfodras med animaliskt protein. Experter på området menar att detta dock kan vara motiverat i ett undantagsfall. Det gäller fiskbensmjöl som proteinersättning för kalvar. Vår uppfattning är att denna process i så fall måste föregås av noggrann kontroll för att säkerställa att det aktuella fodret är fiskbensmjöl och inget annat animaliskt protein. 
<SPEAKER ID="133" LANGUAGE="PT" NAME="Ilda Figueiredo (GUE/NGL )," AFFILIATION="skriftlig">
<P>
   . Betänkandet följer kommissionens ursprungliga förslag från december 2004 som hade två målsättningar: att förlänga giltighetsperioden för gränsöverskridande åtgärder och fastställande av bestämmelser för förebyggande, kontroll och utrotning av viss transmissibel spongiform encefalopati, där en av nyckelfrågorna är förbudet mot att använda bearbetade animaliska proteiner som djurfoder.
<P>
Den kompromiss som antagits i dag innebär att en rad regler inrättas när det gäller uppfödningsprogram för resistens mot TSE eller export eller import av djurfoder.
<P>
Trots de livsmedels- och veterinärkriser som har drabbat oss de senaste åren och deras inverkan på folkhälsan och djurhälsan har ändå djurfoderföretag gynnats eftersom de har beviljats undantag från det befintliga allmänna förbudet. Sådana bolag har exempelvis tillstånd att använda fiskmjöl och kommissionen har tillstånd att bevilja undantag för vissa typer av djur såsom unga idisslare. Vi är emot denna inställning som, utöver de problem som redan nämnts, reser frågor när det gäller den intensiva, vertikalinriktade produktionsutvecklingsmodell som är så rådande i dag inom jordbruk och fiske.
<P>
Därav vårt beslut att avstå från att rösta. 
<SPEAKER ID="134" LANGUAGE="EL" NAME="Diamanto Manolakou (GUE/NGL )," AFFILIATION="skriftlig.">
<P>
   – Förebyggande, bekämpning och utrotning av vissa typer av transmissibel spongiform encefalopati behövs för att skydda folkhälsan och kreatursbesättningar. Det är ett sätt att bevara konsumenternas förtroende för livsmedelskedjan.
<P>
Utbrotten av BSE minskar – ändå måste vi sträva efter att verkligen lägga krisen bakom oss genom att anpassa oss till de nya omständigheterna och vidta förebyggande åtgärder där man använder vetenskapliga studier och upptäckter. 
<P>
Dagens betänkande innehåller flera positiva förslag i den riktningen. Man undviker ändå inte inkonsekvenser med vissa ändringsförslag som lämnar vägen öppen för att tillåta användning av djurprotein för idisslare och bestrider därmed betänkandets positiva punkter.
<P>
Dubbla standarder tillämpas också, och för att spara på kostnaderna för destruktion tillåter man export till tredje länder av vissa bearbetade djurproteiner från icke-idisslare, och använder därmed tredje land för EU-avfall.
<P>
Genom detta tankesätt bortser man från och placerar folkhälsan på tredje plats, eftersom vinsten är viktigast. Det är också huvudbeståndsdelen i det kapitalistiska systemet, vilket är anledningen till att det är barbariskt och omänskligt. Det är också farligt för livsmedelskedjan och folkhälsan. Vi har all anledning att kämpa för att kullkasta det. 
<SPEAKER ID="135" LANGUAGE="EN" NAME="David Martin (PSE )," AFFILIATION="skriftlig">
<P>
   Jag röstade för detta betänkande i vilket man vill ändra EU:s befintliga bestämmelser om kontroll av transmissibel spongiform encefalopati (TSE) för att anpassa EU till internationella avtal om att minska antalet riskkategorier för BSE från 5 till 3. TSE är hjärnsjukdomar hos djur och omfattar underkategorier som BSE och andra sjukdomar. Syftet är att harmonisera riskkategorierna och samtidigt förbättra EU:s djurhälsokontroller och bevara konsumentskyddet. 
<SPEAKER ID="136" LANGUAGE="NL" NAME="Jan Mulder (ALDE )," AFFILIATION="skriftlig">
<P>
   . Folkpartiet för frihet och demokrati (VVD) röstade för Dagmar Roth-Behrendts betänkande i dag, även om vi inte är helt nöjda med kompromissen mellan parlamentet och rådet. Genom kompromissen införs åtgärder för att mildra förbudet mot att ge icke-idisslande djur kött, under förutsättning att köttet inte kommer från den egna rasen. I detta sammanhang vill vi hänvisa till förordningen om biprodukter (1774/2002/EG) som innehåller ett förbud mot att utfodra djur med biprodukter från djur av samma art, på grund av risker för livsmedelssäkerheten.
<P>
Även om vi välkomnar denna utveckling är vi missnöjda med att det i kompromissen inte sägs något om att införa samma krav på importerade produkter. Produkter från tredjeländer avsedda för icke-idisslande djur behöver faktiskt inte uppfylla några villkor när det gäller att utfodra djur med kött. Vi inom VVD anser att produkter från tredjeland ska uppfylla samma krav, särskilt när det handlar om livsmedelssäkerhet.
<P>
Trots detta har VVD röstat för kompromissen eftersom den på många sätt innebär en förbättring av den nuvarande situationen. Att godkänna kompromissen innebär ett godkännande vid den första behandlingen, vilket i sin tur innebär att dessa förbättringar faktiskt kan genomföras på kort sikt. 
<SPEAKER ID="137" LANGUAGE="" NAME="Carl Schlyter (Verts/ALE )," AFFILIATION="skriftlig">
<P>
   Det är bra att utvidga förbudet mot animaliskt foder till andra djur än idisslare, men mycket olyckligt att man gör ett undantag som tillåter att man ger fiskmjöl till kalvar. Jag röstar därför emot denna del av förslaget, men i övrigt är det en bra kompromiss. 
<SPEAKER ID="138" LANGUAGE="FR" NAME="Jean-Pierre Audy (PPE-DE )," AFFILIATION="skriftlig">
<P>
   . Jag röstade för det utmärkta betänkandet av min kollega Zita Pleštinská om förslaget till Europaparlamentets och rådets beslut om finansiering av europeisk standardisering. Den text som Europeiska kommissionen föreslår och som antogs vid den första behandlingen gör det möjligt att inrätta en grundläggande rättslig grund till finansieringen av europeisk standardisering. Standardiseringen är ett av de verktyg som behövs för att tillämpa gemenskapspolitiken, särskilt den som gäller den inre marknaden och ökande konkurrenskraft för företagen. Jag är mycket glad över att tillgången till finansiering har utökats utöver de traditionella mottagarna som vanligtvis hänvisas till som ”europeiska standardiseringsorganisationer”, och kommer att innefatta fler aktiviteter. Detta är en betydande ökning av stödet, särskilt för de europeiska standarder som konkurrerar med andra standarder över hela världen. 
<SPEAKER ID="139" LANGUAGE="" NAME="Hélène Goudin och Nils Lundgren (IND/DEM )," AFFILIATION="skriftlig">
<P>
   Tekniska standardiseringsåtgärder är en förutsättning för att den inre marknaden skall fungera tillfredsställande. Det är därmed nödvändigt att anslå finansiering till de institut som skall utveckla gemensamma standardiseringsnormer. Finansieringen av de berörda instituten och organisationerna bör dock debatteras och fastställas inom ramarna för de ordinarie budgetförhandlingarna. Det är inte ansvarsfullt att i detta skede fastslå vilka indikativa belopp som de aktuella instituten skall beviljas. Vi har således röstat nej till detta betänkande. 
<SPEAKER ID="140" LANGUAGE="" NAME="Carl Schlyter (Verts/ALE )," AFFILIATION="skriftlig">
<P>
   Denna lagstiftning utgår från det grundläggande tankefelet att standardisering syftar till att öka företagens konkurrenskraft och inte till att underlätta för konsumenterna. Dessutom är det enda logiska att industrin själva får betala för standardiseringen om det ändå bara är företagen som skall gynnas. Jag motsätter mig därför att EU skall ge bidrag till detta arbete som borde vara självfinansierat genom avgifter. Jag röstar därför nej till förslaget. 
<SPEAKER ID="141" LANGUAGE="EN" NAME="Kyriacos Triantaphyllides (GUE/NGL )," AFFILIATION="skriftlig">
<P>
   Förslaget består av en rad tekniska föreskrifter och procedurförordningar som syftar till att förbättra konkurrensen. I förslaget skapas en finansieringsram för standardisering av tillämpningen av gemenskapspolitiken.
<P>
Genom ytterligare ett förslag införs, om man tar det för vad det är, en förbättrad finansieringsram, och antagandet av EU-standarder underlättas, särskilt för mycket små företag och tillverkare.
<P>
Kommissionen måste kritiseras, inte bara för vad den gör, utan också för vad den inte gör. Medborgarnas välstånd och harmoniseringen av de sociala modellerna och socialskyddssystemen – uppåt, inte nedåt – är uppenbarligen inte en prioritet för kommissionen. Kommissionen fortsätter att ignorera folkets röst, vilka kräver en harmonisering av de sociala systemen innan en sådan inre marknad införs, vilket leder till social dumpning. I stället lägger kommissionen fram en ny Lissabonstrategi och ett direktiv om liberalisering av tjänster (Bolkesteindirektivet) som en patentlösning på alla våra problem.
<P>
Att lägga ned sin röst vore det bästa alternativet, som en proteströst mot kommissionens allmänna politik och särskilt det faktum att EU-medborgarna befinner sig längst ned på dess förteckning över prioriteringar. 
<SPEAKER ID="142" LANGUAGE="FR" NAME="Jean-Pierre Audy (PPE-DE )," AFFILIATION="skriftlig.">
<P>
   Jag röstade för det utmärkta betänkandet av min kollega Dariusz Rosati om de offentliga finanserna i EMU. Det var avgörande att förklara att situationen för de offentliga finanserna är minst sagt mycket oroande, och vissa medlemsstater är på väg att göra konkurs. Det måste dessutom noteras att gemenskapens förfaranden, vare sig vi talar om stabilitets- och tillväxtpakten eller de alltför stora underskottsförfarandena, endast delvis löser denna tragiska situation och de är verkligen ineffektiva i ett sammanhang där svag ekonomisk tillväxt och sociala krav äventyrar Europeiska unionens förmåga att reformera sig. Avsaknaden av politisk vilja för att återinföra visst förnuft i de avgörande budgetanpassningarna återspeglas i en tragisk ökning av skulden. Hur länge ska denna brist på ansvar fortgå? Det har blivit omöjligt att begripa hur ledarna för den verkställande makten i de berörda medlemsstaterna inte genom att använda sitt sunda förnuft och genom att titta på världens framgångshistorier, såsom Kanada och Danmark, kan förstå att sunda offentliga finanser är avgörande för att uppnå högre tillväxt och sysselsättning. 
<SPEAKER ID="143" LANGUAGE="EL" NAME="Diamanto Manolakou (GUE/NGL )," AFFILIATION="skriftlig.">
<P>
   – Den senaste utvecklingen av de offentliga finanserna i EU visar en ökning av underskottet och skulden, och ändå nämns inget om den ökande vinsten bland plutokraterna och vilka som vinner på den här politiken.
<P>
På samma sätt nämns inte heller fattigdom och arbetslöshet för folken som man kallar på varje gång för att betala så att storfinansen kan behålla sina förtjänster och sitt utnyttjande.
<P>
Den låga takten i strukturreformerna som beordrats av Lissabonstrategins antigräsrotsinnehåll anges som orsaken till skulden och underskottet. Det är anledningen till att de åtgärder som föreslagits är högre pensionsålder, flexiblare arbetsformer, livslångt lärande och stärkande av företagen, med andra ord åtgärder och målsättningar som betyder att slavarbetare ska arbeta utan rätt till sysselsättning, pension och grundläggande mänskliga behov, så att det euroenande kapitalet kan öka sin konkurrenskraft och sina vinster. 
<P>
Det är anledningen till att underskott och skulder används som förevändning för nya vågor av åtstramningsprogram och för att avskaffa hävdvunna rättigheter, vilket kommer att medföra mer fattigdom, arbetslöshet och osäkerhet för arbetstagarna.
<P>
Dessa är resultaten av det kapitalistiska barbariet i EU:s och regeringarnas politik. Denna politik är omänsklig och måste undanröjas. Budskapet från gräsrötternas kamp är att det behövs ett välstånd bland gräsrötterna. 
<SPEAKER ID="144" LANGUAGE="PT" NAME="Sérgio Marques (PPE-DE )," AFFILIATION="skriftlig">
<P>
   . Jag vill gratulera Dariusz Rosati till det viktiga och lägliga betänkandet om de offentliga finanserna i EMU och jag stöder betänkandet helt. Jag välkomnar särskilt hänvisningen till behovet av att styra ansträngningarna mot ökad effektivitet när det gäller förebyggande och korrigerande politiska åtgärder för att stärka och konsolidera EU:s offentliga finanser.
<P>
Det faktum att de nödvändiga reformerna inte genomfördes minskade tillväxten och arbetstillfällena och utsatte de offentliga finanserna för tryck. Frågan kommer bara att kunna lösas när en fråga av gemensamt intresse för EU tas upp av samtliga medlemsstater. 
<SPEAKER ID="145" LANGUAGE="PT" NAME="Luís Queiró (PPE-DE )," AFFILIATION="skriftlig">
<P>
   . EU:s offentliga finanser är fortfarande vacklande. Och tillväxten inom EU är fortsatt oroande låg.
<P>
Nedgången i underskott som vi har sett är mer en indikation på de ekonomiska anpassningarna efter förväntningarna om större tillväxt i ekonomin, snarare än nödvändiga strukturreformer som är så grundläggande för EU-ekonomins framtid.
<P>
Mot denna bakgrund betonas i betänkandet effekterna på tillväxt, sysselsättning och makroekonomisk stabilitet i de offentliga finanserna och man uppmanar kommissionen och medlemsstaterna att samarbeta för att vidta åtgärder som vänder den långsamma tillväxten i EU:s ekonomi och banar väg för att den gemensamma valutan ska fungera smidigt. Dessa åtgärder är grundläggande för att EU:s ekonomi ska växa sig stark på sunda grunder och så att den kan erbjuda ny verksamhet och arbetstillfällen för sina medborgare.
<P>
Vi kan emellertid inte bortse från de svårigheter som några medlemsstater har haft de senaste åren när det gäller att hålla underskottet i de offentliga finanserna inom de gränser som ställts upp i stabilitets- och tillväxtpakten. Det är ytterligare en anledning för oss att följa denna fråga noggrant och uppmana kommissionen och medlemsstaterna att vidta strukturåtgärder och vara redo för en verklig samordning av de ekonomiska politikområdena.
<P>
Jag röstade därför för Rosatibetänkandet. 
<SPEAKER ID="146" LANGUAGE="" NAME="" AFFILIATION="(Sammanträdet avbröts kl. 12.50 och återupptogs kl. 15.00.)">
<SPEAKER ID="147" LANGUAGE="" NAME="" AFFILIATION="Vice talman">
<SPEAKER ID="148" LANGUAGE="" NAME="Talmannen." AFFILIATION="">
<P>
   Nästa punkt på föredragningslistan är ett betänkande (A6-0158/2006) av Richard Howitt för utskottet för utrikesfrågor om den årliga rapporten om de mänskliga rättigheterna i världen 2005 och EU:s politik på området (2005/2203(INI))
<SPEAKER ID="149" LANGUAGE="EN" NAME="Richard Howitt (PSE )," AFFILIATION="föredragande">
<P>
   Herr talman! Europaparlamentets uppgift är att granska och hålla EU-institutionerna ansvariga, men ändå har vi varje år sedan 1988 i parlamentets årliga rapport om de mänskliga rättigheterna granskat hur världens regeringar skött sig på detta område, men aldrig ställt de svåra frågorna om EU:s roll när det gäller att främja förenligheten med de internationella människorättslagarna utomlands. I år gör vi det.
<P>
Jag vill tacka kollegerna från det österrikiska ordförandeskapet som varit eniga med oss om att stärka parlamentets roll, när rådet utarbetar sin årliga rapport om de mänskliga rättigheterna på hela unionens vägnar. Det handlar inte så mycket om institutionellt känsliga frågor: det handlar mer om att en enad och förstärkt EU-rapport om de mänskliga rättigheterna kan ge EU en starkare röst och lyfta fram vårt åtagande om de mänskliga rättigheterna i världen. Jag hoppas att vårt förslag om en årlig EU-förteckning över berörda länder kommer att beaktas i det sammanhanget.
<P>
Jag skulle också vilja tacka kommissionsledamoten för hennes stöd för detta tillvägagångssätt och för att hon lyssnat på och besvarat parlamentet genom att samtycka till ett separat rättsligt instrument för mänskliga rättigheter. Detta kommer att tillåta oss att fortsätta att finansiera människorättsprojekt, trots motståndet från de regeringar som utövar förtryck och begår övergrepp. Det är det rätta valet.
<P>
Parlamentet kommer naturligtvis, i år och varje år, att ge konstruktiv kritik. Varför stöder rådet den FN-reform som gör de mänskliga rättigheterna likvärdiga, när det självt har en arbetsgrupp på deltid, jämfört med andra utrikespolitiska arbetsgrupper som består av tjänstemän som är permanent baserade i Bryssel? Mänskliga rättigheter är inte någon deltidssysselsättning. När FN:s trupper i Liberia anklagas för våldtäkt och tortyr, hur kan EU lansera sin egen ESFP-operation i Aceh i Indonesien, utan att övervaka de mänskliga rättigheterna? Varför tillåter EU Ryssland i samråden om de mänskliga rättigheterna att utesluta icke-statliga människorättsorganisationer, och varför har vi inte ens simultantolkning i vår människorättsdialog med Kina? Och tillämpar EU verkligen de mänskliga rättigheterna konsekvent när det inte stöder kritiken av övergrepp i både Kina och Ryssland, men är redo att göra det när det gäller mindre strategiskt viktiga länder som Nepal eller Nordkorea?
<P>
Förklara för familjerna till de 99 fackföreningsanslutna som mördades förra året i Colombia, som är sämst i världen på att skydda de mänskliga rättigheterna, varför EU för närvarande ger Colombia handelsförmåner för att landet påstås skydda de internationellt överenskomna rättigheterna för arbetstagare. Varför har nio medlemsstater, däribland Tyskland, Irland och Portugal, inte undertecknat FN:s frivilliga protokoll mot tortyr? Elva EU-länder vägrade att underteckna Europarådets konvention om åtgärder mot människohandel, däribland Storbritannien, Frankrike och Spanien.
<P>
Varför har sju av våra medlemsländer övervägt att underteckna så kallade immunitetsavtal i strid mot Internationella brottmålsdomstolens rättspraxis? När människorättskämpar hotas till livet för att de försvarar sina rättigheter, hur kommer det sig då att Europeiska kommissionens delegation i Zimbabwe – ett land med politiska fångar, massfördrivningar och förföljelse av journalister – själv sa att den inte kände till EU:s riktlinjer för människorättskämpar? Bättre kan vi.
<P>
Vi måste få EU-företrädarnas navelskådning i internationella forum att upphöra och för första gången verkligen binda samman multilaterala och bilaterala förhandlingar inom EU så att länder som kränker de mänskliga rättigheterna vet att det kommer att få negativa konsekvenser i fråga om EU:s diplomatiska handels- och utvecklingspolitik.
<P>
Vi måste använda en mer avancerad rörlig skala med sanktioner och göra det lättare att nå politisk enighet inom EU för att tillämpa dessa sanktioner. Vi måste se till att en tjänsteman i varje kommissionsdelegation, i 118 länder världen över, ansvarar för att rapportera om och främja åtagandena om de mänskliga rättigheterna. Vi måste göra FN och dess internationella människorättskonventioner till en avtalsförpliktelse inom ramen för stabiliserings-, associerings- och anslutningsförfarandena och börja med oss själva.
<P>
När det gäller oss själva vill jag slutligen hänvisa till den debatt som rasar den här veckan i mitt eget land, Storbritannien, om hur de mänskliga rättigheterna kan få upprättelse, med tanke på de förändrade hoten från terrorism, människohandel och organiserad brottslighet. Det är dags att säga att hoten kan förändras, men att de mänskliga rättigheterna är okränkbara.
<P>
När den förra generationen fick se Nelson Mandela stämplas som terrorist, när före detta östtyskar smugglade sig själva över Berlinmuren, när förintelsen var ett av de värsta folkmorden i världshistorien, framkallade hoten från terrorism, människohandel och rashat en vilja att enas om de mänskliga rättigheterna, och inte att rasera dem. Så om vår generation verkligen vill att politiska fångar som Aung San Suu Kyi ska friges, och om de verkligen vill bekämpa den föraktliga handeln med kvinnor och barn för sexuellt utnyttjande och ställa förövarna till den etniska rensningen i Darfur och Balkan inför rätta, måste vi försvara begreppet mänskliga rättigheter både inom och utanför EU. Europeiska unionen måste leva som den lär.
<SPEAKER ID="150" LANGUAGE="EN" NAME="Hans Winkler," AFFILIATION="rådets ordförande">
<P>
   . Herr talman! Låt mig börja på ett personligt plan: det här är tredje gången jag talar i parlamentet om den omfattande människorättsfrågan. Vad beträffar det österrikiska ordförandeskapet ligger denna fråga oss mycket varmt om hjärtat och vi vill hantera den på ett sätt som motsvarar vad föredraganden just sa. Vi vill att våra partner och omvärlden ska uppfatta det som om hela Europeiska unionen talar med en röst och framför Europeiska unionens värderingar. Som Richard Howitt sa måste vi leva som vi lär. Det är precis vad detta ordförandeskap försöker att göra.
<P>
Jag vill börja med att tacka Europaparlamentet för dess samarbete, och vi skulle också vilja tacka kommissionsledamoten och kommissionen för deras bidrag.
<P>
Vi är tacksamma för att parlamentet i år för första gången har antagit en övergripande strategi. Parlamentet har inte bara nedtecknat en människorättskränkning efter en annan i ett givet land, utan det har antagit en övergripande strategi och politik, vilket rådet verkligen uppskattar. 
<P>
 För dem – vare sig de är kvinnor eller män – som hotas och torteras för att de står upp för mänskliga rättigheter är det irrelevant om Europeiska unionen nu talar via parlamentet, rådet eller kommissionen. Det viktiga är att vi i Europeiska unionen talar över huvud taget. Människor som förlitar sig på hjälp från Europeiska unionen gör det oavsett institution, och därför är samarbetet mellan de olika institutionerna är så viktigt. 
<P>
Jag vill här hänvisa till något som är mycket viktigt för mig personligen, även om det kanske inte är direkt kopplat till betänkandet. Det österrikiska ordförandeskapet strävar efter, om det alls är möjligt, att inrätta en byrå för mänskliga rättigheter och åstadkomma ett slutligt avtal om den, innan vårt ordförandeskap avslutas. Vi hade i morse ett mycket konstruktivt möte med parlamentet och kommissionen då vi kom överens om de grundläggande riktlinjerna om hur denna byrå för mänskliga rättigheter ska se ut. Jag vill be er alla att spela er roll i detta så att denna viktiga institution, som ska företräda Europeiska unionen som helhet mot resten av världen, kan konkretiseras så snart som möjligt. Ordförandeskapet kommer att arbeta mycket hårt för detta.
<P>
Vi har noggrant granskat betänkandet och vi uppskattar de ansträngningar som föredraganden och alla ledamöter i kammaren som har arbetat med den har gjort. Jag vill bara särskilt uppmärksamma ett fåtal punkter. Den första gäller riktlinjerna för de mänskliga rättigheterna, vilket man i betänkandet med rätta betonar och som är av stor betydelse när det gäller att genomföra EU:s politik mer effektivt. I centrum av allt det vi gör står det världsomfattande avskaffandet av dödsstraffet och tortyr, tillsammans med skyddet av aktivister inom mänskliga rättigheter och barn som drabbas av väpnade konflikter, och jag vill nämna att Österrikes utrikespolitik de senaste åren, inte minst under beskydd av Benita Ferrero-Waldner – som nu är kommissionsledamot – har varit särskilt inriktad på dessa frågor. 
<P>
Vi välkomnar kammarens arbete, särskilt inom underutskottet för mänskliga rättigheter, för att bättre genomföra riktlinjerna och även er ärevördiga satsning på att förebygga överträdelser av de mänskliga rättigheterna. Den nuvarande österrikiska rådsordföranden (utrikesfrågor), Ursula Plassnik, tar dessa frågor mycket seriöst. I upptakten till toppmötet mellan EU, Latinamerika och Västindien träffade hon aktivister inom mänskliga rättigheter från den regionen och försäkrade dem om stöd från Europeiska unionen.
<P>
Jag går vidare till frågan om riktlinjer mot tortyr och vi hör hela tiden att Europeiska unionen inte gör tillräckligt i enskilda fall. Vi är självfallet medvetna om att huruvida människor som hålls i förvar hos polisen behandlas mänskligt ofta är något som avgörs på några timmar, och hur tufft detta än är måste vi också vara ärliga mot oss själva och tillstå att våra möjligheter beklagligt nog ofta är begränsade. Inom de möjligheter som finns uttalar sig Europeiska unionen mycket starkt i fall där människor hotas av tortyr och omänsklig behandling men vi beklagar att vi inte alltid kan förebygga det.
<P>
Genomförandet av Förenta nationernas konvention mot tortyr och samarbetet med FN:s organisation för mänskliga rättigheter i allmänhet var under vårt ordförandeskap en grundläggande del av vår politik för mänskliga rättigheter. I det hänseendet fortsatte vi bara Europeiska unionens traditionella politik och initierade åtgärder i frågan i över 25 länder.
<P>
Frågan om tortyr och omänsklig behandling är naturligtvis viktig och en som vi fortsätter att ställa i våra dialoger om mänskliga rättigheter med tredje länder. Jag har besökt Kazakstan där vi var engagerade i politiska dialoger med länder i Centralasien och nyligen regionerna i södra Kaukasien och jag kan säga att Europeiska unionen alltid har varit mycket rättfram när det gäller att ta upp frågan om tortyr och omänsklig behandling, liksom mänskliga rättigheter i allmänhet.
<P>
Val till FN:s råd för mänskliga rättigheter hölls för bara några dagar sedan och jag är säker på att vi generellt kan vara nöjda med det, eftersom det visade sig att vissa stater som gör notoriska överträdelser av de mänskliga rättigheterna inte blev invalda, och Europeiska unionen hade faktiskt givit ett löfte om att inte rösta för länder som är kända för att ha dåligt rykte när det gäller mänskliga rättigheter.
<P>
Rådet för mänskliga rättigheter kommer att träffas för första gången den 19 juni, med andra ord innan vårt ordförandeskap avslutas. Vår önskan är att denna nya enhet inom FN i framtiden kommer att ge ett konstruktivt och viktigt bidrag till arbetet för de mänskliga rättigheterna i hela världen.
<P>
Avslutningsvis vill jag ännu en gång betona den stora betydelsen av utbyte mellan institutioner när det gäller vårt arbete med mänskliga rättigheter. Endast en rättvis och universell politik för mänskliga rättigheter inom Europeiska unionen kommer att bli hörd och så småningom bära frukt.
<P>
Framläggandet av Europeiska unionens årliga rapport om de mänskliga rättigheterna för kammaren i december, ett tillfälle när man traditionellt betonar prioriteringar inom mänskliga rättigheter genom att presentera Sacharovpriset och er kammares reaktion på rapporten, är ett viktigt bidrag till detta.
<P>
Vårt gemensamma mål är en effektiv och synlig politik för mänskliga rättigheter inom Europeiska unionen som kommer att få se oss stå upp för våra värderingar. Europaparlamentet ger ett betydande bidrag i det hänseendet vilket hyllades i Europeiska unionens årsrapport för 2005. Europaparlamentets resultat bör och kommer att erkännas i den kommande årsrapporten som ska utarbetas under det finska ordförandeskapet. Jag vill än en gång framföra mitt varma tack till föredraganden för detta enastående betänkande. 
<SPEAKER ID="151" LANGUAGE="EN" NAME="Benita Ferrero-Waldner," AFFILIATION="ledamot av kommissionen">
<P>
   Herr talman! Jag välkomnar verkligen detta tillfälle till en debatt om de mänskliga rättigheterna. Jag tackar Richard Howitt för hans utmärkta betänkande. Jag välkomnar också den omfattande åtgärdsanalysen. Som rådets ordförande sa måste både kommissionen och rådet bedriva ett mycket nära samarbete för att få till stånd en övergripande människorättspolitik. Låt mig göra ett par kommentarer och ta upp ett par frågor.
<P>
Till att börja med uppskattar jag parlamentets starka stöd för det europeiska initiativet för demokrati och mänskliga rättigheter, och dess fortsatta intresse. Jag försäkrar er att alla de faktorer som bidrar till framgången för detta initiativ kommer att bevaras under perioden 2007–2013, som till exempel oberoendet av regeringars godkännande och stödet för organisationer inom det civila samhället. Jag delar viljan att göra våra åtgärder på området mer flexibla och anpassade till gräsrotsorganisationernas behov. Redan i år inför vi konkreta förbättringar av våra förfaranden, framför allt i fråga om förslagsinfordringar. Vi måste också anpassa programmet bättre till de känsliga situationer och restriktioner som det civila samhällets organisationer ofta möter. Jag kommer naturligtvis att fortsätta att räkna med ert stöd för att genomföra dessa ändringar.
<P>
För det andra är jag tacksam över erkännandet av effektiviteten hos EU:s valövervakningsarbete. Denna verksamhet visar tydligt på Europeiska unionens förpliktelser i fråga om demokratiprocessen och hållbar konfliktlösning. Det framgår tydligt av den avsevärda ökningen av antalet övervakningsdelegationer under de senaste två åren, särskilt i situationer efter konflikter och vid övergångsperioder. EU-valövervakarnas yrkesmässiga och oberoende metoder har ett mycket gott anseende och de betraktas som trovärdiga och inflytelserika. Jag har förståelse för behovet att se till att ytterligare ökningar på detta område inte tar resurser från andra prioriteringar och jag kan försäkra er om att jag kommer att göra mitt bästa i det hänseendet.
<P>
För det tredje välkomnar jag era positiva kommentarer om EU:s arbete med de mänskliga rättigheterna i multilaterala forum. Stora ansträngningar görs för att befästa EU:s ställning i sådana forum, som ofta bidrar till att göra framsteg. Som rådets ordförande redan sagt var EU:s ledarroll påtagligt synbar i förhandlingarna om att inrätta rådet för mänskliga rättigheter. Jag skulle vilja gratulera det österrikiska ordförandeskapet, som skickligt navigerade genom tämligen svåra vatten.
<P>
Nu när valet till rådet har ägt rum börjar det verkliga arbetet i detta nya organ vid rodret för det internationella systemet för mänskliga rättigheter. Jag är övertygad om att det kommer att visa sig mer effektivt än den gamla kommissionen för de mänskliga rättigheterna.
<P>
För det fjärde skulle jag vilja tacka för det arbete som ledde till betänkandet om jämställdhet och kvinnors rättigheter. Integrationen av kvinnors och barns rättigheter förblir en prioritet för kommissionen och för mig personligen. Det pågående arbetet med ett omfattande meddelande om barns rättigheter som omfattar såväl de interna som de externa EU-åtgärderna är ett bevis på det.
<P>
Jag välkomnar föredragandens rekommendationer om utformningen av denna och framtida rapporter. Jag hoppas att det kommer att vara möjligt att göra 2006 års rapport om de mänskliga rättigheterna till en verkligt interinstitutionell rapport. I det hänseendet har mina tjänsteenheter redan föreslagit för medlemsstaterna att 2006 års rapport, liksom parlamentet föreslagit, ska innefatta ett avsnitt om riktlinjer för de mänskliga rättigheterna, större fokus på användningen och inverkan av klausuler om de mänskliga rättigheterna och att man i rapporten också bör sträva efter att täcka verksamheten i samtliga tre institutioner – rådet, kommissionen och parlamentet.
<P>
Detta får inte på något sätt tolkas som ett inkräktande på parlamentets rätt att granska rådets och kommissionens arbete. Men det kommer att finnas utrymme för och ett behov av ett särskilt betänkande från parlamentet om Europeiska unionens människorättspolitik.
<P>
Jag håller med Richard Howitt om att Europeiska unionen i sin helhet borde anstränga sig mer för att ta itu med människorättsfrågor mer systematiskt och integrera människorättsfrågorna i EU-politiken. I det syftet är samarbetet mellan parlamentet, rådet och kommissionen mycket viktigt. Ni kan lita på att vi kommer att vara er partner i detta arbete. 
<SPEAKER ID="152" LANGUAGE="ES" NAME="Raül Romeva i Rueda (Verts/ALE )," AFFILIATION="föredragande av yttrandet från utskottet för kvinnors rättigheter och jämställdhet mellan kvinnor och män">
<P>
   . Herr talman! Som föredragande av yttrandet från utskottet för kvinnors rättigheter och jämställdhet mellan kvinnor och män gläds jag åt innehållet i Richard Howitts betänkande, särskilt den känslighet han visat när det gäller det tvärgående genusperspektivet.
<P>
Som vi påpekade i yttrandet i anslutning till betänkandet tror vi att den internationella lagstiftning som stöder och skyddar kvinnors rättigheter systematiskt bör bli hörnstenen i alla bilaterala förbindelser, särskilt när det gäller med tredje länder som Europeiska unionen har undertecknat associerings- och samarbetsavtal med.
<P>
Eftersom toppmötet mellan Europeiska unionen och Latinamerika dessutom nyligen har ägt rum ville vi att man i betänkandet skulle fördöma det dramatiska begreppet feminicidios som består i att tortera och döda kvinnor i första hand för att de är kvinnor, och betona att straffriheten för detta brott måste upphöra.
<P>
Avslutningsvis vill jag också påpeka att vi återigen har noterat att kvinnor är de huvudsakliga offren för väpnade konflikter och att vi samtidigt, ur en positiv synvinkel, måste betona den avgörande roll de spelar när det gäller att bygga upp fred. 
<SPEAKER ID="153" LANGUAGE="EN" NAME="Simon Coveney," AFFILIATION="för PPE-DE-gruppen">
<P>
   Herr talman! Till att börja med välkomnar jag den ändrade planeringen av debatterna så att betänkandet om de mänskliga rättigheterna i eftermiddag kan diskuteras på den bästa tiden. Jag vill tacka ordförandena för de olika grupperna för det. Det visar att betänkandet är viktigt.
<P>
I år har vi ett mycket annorlunda betänkande, både till utformningen och innehållet. Vi genomför i grund och botten ett experiment. Parlamentet har gått med på att ändra utformningen av sitt betänkande om de mänskliga rättigheterna för att avsevärt öka fokuseringen på de frågor där EU har en direkt inverkan eller ett direkt inflytande och för att fokusera på EU:s människorättspolitik, i synnerhet på de riktlinjer som inrättats och på de tre institutionernas resultat i fråga om att tillämpa dessa riktlinjer.
<P>
Vi gör detta med vetskapen att rådet kommer att arbeta nära oss för att utarbeta en gemensam och enhetlig människorättsrapport för EU. Denna rapport kommer att omfatta en allmän bedömning av de mänskliga rättigheterna i världen och många av de mer omfattande frågorna och utmaningarna, såväl som de mer lokala utmaningarna. Både parlamentet och rådet har, som ni vet, tidigare i själva verket gjort ett visst dubbelarbete genom att lägga fram liknande rapporter. Som föredragande förra året såg jag förvisso att parlamentets och rådets rapporter i hög grad var upprepningar av varandra.
<P>
Om rådet inte konkret rådfrågar och gör parlamentet delaktigt när det utarbetar sin rapport under det kommande året kommer vi dock att tvingas gå tillbaka till vår tidigare metod. Jag vädjar därför till rådet att få denna nya metod att fungera, så att vi får en gemensam, stark och enad människorättsrapport, som visar upp en europeisk syn på de mänskliga rättigheterna som vi kan sända till alla världens hörn. Parlamentet kan sedan fokusera på de uppgifter det valts för att utföra: att bedöma rådets och kommissionens arbete på folkets vägnar.
<P>
Jag vill slutligen gratulera Richard Howitt till ett utmärkt arbete i år under nya och svåra omständigheter. Det faktum att vi bara har 14 ändringsförslag till betänkandet i morgon återspeglar hans insatser. Jag kan försäkra honom att det är osannolikt att han får den typ av chock som andra föredragande fått kvällen före eller samma dag som omröstningen om betänkandet om rapporten om de mänskliga rättigheterna äger rum. 
<SPEAKER ID="154" LANGUAGE="ES" NAME="Elena Valenciano Martínez-Orozco," AFFILIATION="för PSE-gruppen">
<P>
   . Herr talman! Alla borde läsa och studera min vän Richard Howitts utmärkta betänkande mycket noga eftersom de där kommer att finna utmaningar och svar.
<P>
I en tid när den stora frågan är säkerhet – och det finns inga tvivel om att säkerhet är en viktig fråga – får vår oro inte leda till att vi ifrågasätter våra grundläggande principer när det gäller mänskliga rättigheter. Det får inte finnas något politiskt projekt inom EU utan att de mänskliga rättigheterna är en prioritet.
<P>
Att sänka garden när det gäller mänskliga rättigheter – och det kan vara det vi gör – innebär att överge demokratiska normer och Europeiska unionens viktigaste värderingar. Vi kan inte tillåta detta slags dubbla standard för skull. Sådana dubbla standarder är ohållbara eftersom de i stor utsträckning skadar vår demokratis trovärdighet.
<P>
Människor som lider av förföljelse tortyr, rädsla för diskriminering och död förväntar sig att vi vidtar avgörande och enhetliga åtgärder för att försvara deras rättigheter. Dessutom kommer det faktum att vi talar med en röst i internationella organ – som kommissionsledamoten och företrädaren för rådet har sagt – och att vi försvarar mänskliga rättigheter med 25 länders röst bakom oss, med den energi som unionen måste tillämpa vid detta tillfälle, att stärka oss alla och till slut göra att vi inte tvingas gå tillbaka till att tänka på det som vi kallar tortyr, det som vi kallar mord, det som vi kallar säkerhet och det som vi kallar det avgörande försvarandet av mänskliga rättigheter. 
<SPEAKER ID="155" LANGUAGE="NL" NAME="Johan Van Hecke," AFFILIATION="för ALDE-gruppen">
<P>
   . Herr talman, fru kommissionsledamot, mina damer och herrar! Detta betänkande om mänskliga rättigheter är tydligt, omfattande och ambitiöst. Det är en vädjan om mer samordning och mer enhetlighet inom politiken för mänskliga rättigheter inom EU och i medlemsstaterna. Vi vet alla att föredraganden drömmer om ett enda betänkande om mänskliga rättigheter som återspeglar synpunkterna från rådet, kommissionen och parlamentet, och denna dröm kan och kommer att bli verklighet en dag, under förutsättning att rådet på kort sikt tar parlamentets råd på allvar och på längre sikt placerar ekonomiska och kommersiella hänsyn enligt principen att mänskliga rättigheter är universella och odelbara.
<P>
Jag instämmer i föredragandens uppfattning att det europeiska initiativet för demokrati och mänskliga rättigheter är ett extremt viktigt instrument i EU:s strategi för mänskliga rättigheter. Jag instämmer även i kommissionsledamot Ferrero-Waldners uppfattning att mer medel behöver avsättas för valobservationsuppdrag, vilka framför allt i situationer efter konflikter är avgörande för att stärka demokratin och de mänskliga rättigheterna. Jag har också höga förväntningar på att klausuler om mänskliga rättigheter ska föras in i alla EU-avtal.
<P>
Att inrätta ett sunt instrument är en sak, men att tillämpa det konsekvent och tappert är något helt annat, och det är därför oförklarligt att kommissionen fortsätter att tveka om att tillämpa artikel 96 i Cotonouavtalet i vissa fall av uppenbara överträdelser av mänskliga rättigheter i AVS-länder, exempelvis av det slag som för närvarande pågår i Etiopien. En politik med dubbla standarder hotar att göra EU:s politik för mänskliga rättigheter mindre trovärdig och bör till varje pris undvikas. 
<P>
Det som är så bra med Richard Howitts betänkande är att det när det rör sig bort från situationsetik äntligen erbjuder en framtidsutsikt med ett mer systematiskt och integrerat synsätt. Det är något som jag med stor entusiasm kan stödja. 
<SPEAKER ID="156" LANGUAGE="FR" NAME="Hélène Flautre," AFFILIATION="för Verts/ALE-gruppen">
<P>
   . Herr talman! Underutskottet beslutade i år att ändra strukturen på den årliga rapporten om de mänskliga rättigheterna. Således vill vi inte längre ha en utvärdering av situationen i olika länder utan en rapport om kommissionens, rådets och parlamentets tillämpning av EU:s instrument för främjande av mänskliga rättigheter och demokrati. Vi nådde detta resultat trots de svårigheter som fanns. Vi har anledning att gratulera föredraganden och de politiska grupperna.
<P>
Parlamentets roll består i att leda, övervaka och utvärdera rådets och kommissionens politik. Därför är det av avgörande betydelse att parlamentet fortsätter att utarbeta sin egen rapport. Om vi till exempel var tvungna att utarbeta en rapport med inlägg från tre olika parter skulle vi inte kunna kritisera en medlemsstats agerande – vilket vi kan ta oss friheten att göra i den nuvarande rapporten – eftersom den kritiserade medlemsstaten inte skulle behöva göra mer än att lägga in sitt veto. Det ändringsförslag som vi har lagt fram till artikel 8 är i linje med detta resonemang.
<P>
Richard Howitts betänkande innehåller ett antal intressanta och nyskapande förslag om de mekanismer som ska stödja de mänskliga rättigheterna. Betänkandet innehåller ett specifikt krav på kvalificerad majoritet vid omröstningar inom rådet och ett krav om möjligheten att vidta restriktiva åtgärder mot tredjeland. Detta följer logiskt på Agnolettobetänkandet, som parlamentet har antagit.
<P>
I betänkandet finns även ett förslag om att ordförandeposten i FN:s kommission för mänskliga rättigheter, som nyligen har bildats, inte ska innehas av en stat som gör sig skyldig till brott mot de mänskliga rättigheterna. Dessutom föreslås införandet av ett system som ska göra att parlamentets ledamöter regelbundet får information om de aktioner som rådet och kommissionen genomför. I betänkandet betonas även behovet av att parlamentet utarbetar handlingsprogram för de mänskliga rättigheterna som täcker ett brett spektrum av områden.
<P>
I denna anda har underutskottet lagt fram ett förslag om att delegationerna ska få föreslå kandidater till Sacharovpriset. I betänkandet tas kränkningar av rättigheter och former av intolerans som praktiseras i vissa medlemsstater upp liksom bruket av tortyr och annan grym, omänsklig eller förnedrande behandling och utvisning av människor till länder som använder tortyr samt bruket av diplomatiska försäkringar och extraordinära förklaringar.
<P>
Därför måste vi etablera ett nära samband mellan EU:s inre och yttre politik och kanske överväga att från Europaparlamentet bara lämna en rapport om de mänskliga rättigheterna, som är utarbetad tillsammans med utskottet för medborgerliga fri- och rättigheter samt rättsliga och inrikes frågor i enlighet med vad som krävs för de frågor som har med asyl och invandring att göra.
<P>
Därför avvisar jag punkt 97, som på sätt och vis stöder införandet av de regionala skyddsprogrammen som pilotprojekt. Kommissionen planerar att genomföra ett av dessa försök i Vitryssland, ett land som gör sig skyldigt till åtskilliga brott mot de mänskliga rättigheterna, som inte upprätthåller några diplomatiska förbindelser med unionen och som inte lämnar några garantier till skydd för invandrare. Jag anser inte att dessa program är lämpliga. 
<SPEAKER ID="157" LANGUAGE="IT" NAME="Vittorio Agnoletto," AFFILIATION="för GUE/NGL-gruppen">
<P>
   . Herr talman, mina damer och herrar! Howittbetänkandet är ett viktigt framsteg och innebär ett nytänkande såtillvida som det innehåller ett försök att analysera följderna av EU:s politik på människorättsområdet och framför allt dess inverkan på tredjeländer.
<P>
Den första viktiga skillnaden i detta betänkande kommer i form av ett krav att efterföljande årliga rapporter ska innehålla en bedömning av huruvida demokratiklausulen, som antogs den 14 februari, faktiskt iakttas. Jag måste emellertid påpeka att varken rådet eller kommissionen har lämnat någon exakt beskrivning om hur man avser att inlemma denna klausul om mänskliga rättigheter och demokrati i handelsförbindelserna mellan EU och tredjeländer.
<P>
När det gäller FN:s nystartade kommission för mänskliga rättigheter innehåller det dokument som vi ska rösta om en uppmaning till EU att stödja detta organs verksamhet samtidigt som en allmän ratificering av Romstadgan om Internationella brottmålsdomstolen förespråkas, och särskilt av USA, som inte kan tillerkännas några rättsliga undantag. I detta dokument fördöms också specifikt de bilaterala överenskommelser som ett antal EU-länder har ingått med Förenta staterna i syfte att garantera straffrihet för USA:s soldater. Slutligen uppmanas EU att inta en konsekvent hållning till de mänskliga rättigheterna i de specifika fall som rör Kina i förhållande till det tibetanska folket och Guantánamo, som aktualiserar kravet på en omedelbar stängning av alla interneringscentrum.
<P>
Ändå kan jag inte underlåta att även nämna några brister i dokumentet. Det innehåller faktiskt ingen hänvisning till EU:s brist på engagemang för de mänskliga rättigheterna i samband med WTO:s ministerkonferens i Hongkong. När det gäller Irak är dessutom artikel 38 för vag: den innehåller ingen kritik av de brott mot de mänskliga rättigheterna som ockupationsstyrkorna gör sig skyldiga till eller av bruket av illegala vapen såsom till exempel den vita fosfor som har använts i Falluja.
<P>
När det gäller Colombia, slutligen, är artikel 41 inte tillräckligt tydlig med tanke på vad som skulle behövas i den situation som det latinamerikanska landets befolkning befinner sig i, såsom i fallet med invånarna i de fredsgemenskaper som har drabbats av oräkneliga massakrer där förövarna har undgått straff. Betänkandet saknar i själva verket ett tydligt fördömande av landets våldsklimat och en hänvisning till sambandet mellan denna situation och de nyligen införda rättsliga åtgärder, såsom ”lagen om rättvisa och fred”, som faktiskt tillåter paramilitära styrkor att bli en del av den colombianska armén.
<P>
Jag har ett sista påpekande: Även om jag stöder kravet att EU:s årliga rapport om de mänskliga rättigheterna ska ge utrymme för Europaparlamentets medverkan anser jag emellertid att det är precis lika nödvändigt att parlamentet fortsätter att utarbeta sin egen specifika rapport i syfte att säkerställa sin möjlighet att övervaka Europeiska kommissionens praktiska engagemang för de mänskliga rättigheterna och att utvärdera sin insats. 
<SPEAKER ID="158" LANGUAGE="EL" NAME="Georgios Karatzaferis," AFFILIATION="för IND/DEM-gruppen.">
<P>
   – Herr talman! Jag undrar vilka mänskliga rättigheter vi talar om, när vår ekonomiska politik skapar ett utpräglat klassamhälle.
<P>
Om vi verkligen vill beakta de mänskliga rättigheterna kommer detta inte att ske här i kammaren; låt oss gå till toaletterna, så får ni se de kvinnor som arbetar där. Det finns ingen släkting till oss som arbetar där utan det är fattiga, hederliga kvinnor från Nordafrika som arbetar där.
<P>
Så vem talar om mänskliga rättigheter? De som utrotade, de som likviderade en hel ras från jordens yta? Indianerna. Vem talar om mänskliga rättigheter? De som byggde sitt välstånd på sina koloniers inhemska befolkningar i århundrade efter århundrade? Vem talar om mänskliga rättigheter? De som på kvällen tar en öl och låter sig behagas av skönheten hos en fattig och svag flicka från det tidigare östblocket? Vem talar om mänskliga rättigheter? De som stöder och samexisterar med diktatorer som torterar sina folk för att invadera ett annat land? Eller är inte det vad som hände i Afghanistan och Irak? Vem talar? De som blundar för vad som nu har pågått i tre år i Irak? Vem talar? De som godkänner Turkiet i Europa, när de för en månad sedan mördade en katolsk präst där, brände bilden av den ortodoxa kyrkans ekumeniska patriark och satte eld på synagogorna?
<P>
Jag är därför inte beredd att tala om mänskliga rättigheter. Mitt samvete förbjuder mig med tanke på allt som sker omkring mig, med tanke på allt som vi alla tillåter att hända. 
<SPEAKER ID="159" LANGUAGE="LV" NAME="Inese Vaidere," AFFILIATION="för UEN-gruppen">
<P>
   . Jag vill tacka Richard Howitt för det oerhört omfattande arbete som han har lagt ner vid utarbetandet av detta utmärkta betänkande, som speglar Europaparlamentets roll inom EU:s strategi för arbetet med de mänskliga rättigheterna.
<P>
För en framgångsrik människorättspolitik är det av avgörande betydelse för EU:s medlemsstater att tillämpa en gemensam, konsekvent och synlig politik i bilaterala förbindelser med länder som inte respekterar de mänskliga rättigheterna. Våra förbindelser med Ryssland som strategisk partner är mycket viktiga. Det är därför ett mycket viktigt krav i betänkandet att kommissionen och rådet i sina samtal med Ryssland ska diskutera brotten mot de mänskliga rättigheterna i Tjetjenien. I betänkandet uttrycks förhoppningar om FN:s nyligen bildade råd för mänskliga rättigheter. Valet av Kuba, Nigeria och andra liknande länder ger emellertid anledning till farhågor när det gäller valmekanismen och huruvida rådets arbete kommer att vara mer framgångsrikt än arbetet i kommissionen för mänskliga rättigheter. EU måste därför systematiskt protestera mot att sådana länder tilldelas ordförandeskapet och rådet måste ge uttryck för EU:s gemensamma ståndpunkt. 
<SPEAKER ID="160" LANGUAGE="IT" NAME="Luca Romagnoli (NI ). –" AFFILIATION="">
<P>
   Herr talman, mina damer och herrar! Jag har ett inryck av att den roll som EU spelar på världsscenen när det gäller de mänskliga rättigheterna överdrivs i betänkandet till den grad att det belyser inkonsekvensen i de åtgärder som vidtas mot tredjeländer.
<P>
Kravet att rådet ska identifiera de länder som ger särskild anledning till oro när det gäller brott mot de mänskliga rättigheterna hade varit värt något om det samtidigt hade kommit fram åtgärder mot dessa länder, och framför allt om man hade haft mod att vidta dessa åtgärder även mot stora länder såsom Kina och Förenta staterna. Vi måste definitivt prioritera respekten för de mänskliga rättigheterna i anslutningsförhandlingarna med Turkiet och Kroatien och detsamma gäller stabiliserings- och partnerskapsförhandlingarna med länderna från före detta republiken Jugoslavien. Kommissionen måste därför visa att det inte finns några gråzoner i detta hänseende.
<P>
Jag medger att kampen mot människohandeln, som är en bekräftelse på den illegala invandringen, särskilt från Östeuropa, Afrika och Kina, nu allmänt betraktas som ett prioriterat område bland gemenskapens institutioner.
<P>
Beträffande de farhågor som Richard Howitt har uttryckt om Iran – med hänvisning till de första månaderna av president Mahmoud Ahmadinejads ämbetsperiod – betraktar jag uppriktigt sagt sådana farhågor som naiva och demagogiska på samma sätt som jag betraktar EU:s stödjande hållning gentemot USA:s politik i Irak och kränkningarna i Guantánamo som fjäskande och kontraproduktiva.
<P>
Avslutningsvis anser jag att en progressiv skala av åtgärder och sanktioner som ska användas vid brott mot de mänskliga rättigheterna bör fastställas med hög prioritet. Arresteringar på politiska grunder, förföljelse av minoriteter, tortyr och undertryckande av en människas religions-, yttrande och åsiktsfrihet är handlingar som kräver praktisk handling från unionen var i världen de än sker. 
<SPEAKER ID="161" LANGUAGE="ES" NAME="José Ignacio Salafranca Sánchez-Neyra (PPE-DE ). –" AFFILIATION="">
<P>
   Herr talman! Detta årliga tillfälle visar tydligt parlamentets totala och ständiga engagemang för de mänskliga rättigheterna i världen, vilket inte får gälla bara en region, ett land eller en kontinent utan måste vara av global och universell natur.
<P>
Vi måste välkomna det konstruktiva och kritiska synsätt som Richard Howitt intar i sitt betänkande. Vi måste inse att vi i många fall bör titta noga på hur det ser ut hos oss själva innan vi kastar oss ut i världen för att förbättra den.
<P>
Parlamentet omsätter sitt engagemang för de mänskliga rättigheterna i praktisk handling genom sina resolutioner, genom Sacharovpriset för tankefrihet och genom de klara ställningstaganden som det har gett uttryck för när det gäller Internationella brottmålsdomstolen och dödsstraffet.
<P>
Jag anser att vi måste stödja Europeiska kommissionens och rådets ansträngningar att införa en dimension av mänskliga rättigheter i EU:s agerande mot omvärlden: mot kandidatländerna, herr ordförande, mot grannländerna i samband med grannskapspolitiken, fru kommissionsledamot, genom den demokratiklausul som vi har med tredjeländer, genom instrumentet för försvar av demokrati och mänskliga rättigheter och särskilt genom det initiativ som kommissionen har tagit i form av uppdrag för valobservatörer i tredjeländer, vilket är ett privilegierat instrument som stärker den bild och den respekt för de mänskliga rättigheterna som EU måste försöka förmedla över hela världen.
<P>
Unionens tre institutioner – rådet, kommissionen och Europaparlamentet – måste arbeta tillsammans och göra allt de över huvud taget kan för att se till att det tjugoförsta århundradet blir de mänskliga rättigheternas århundrade och att respekt för de mänskliga rättigheterna och de grundläggande friheterna blir den norm som gäller i alla regioner på vår planet. 
<SPEAKER ID="162" LANGUAGE="PL" NAME="Józef Pinior (PSE )." AFFILIATION="">
<P>
   – Herr talman! EU:s människorättspolitik bör prägla dess grannskapspolitik och även bli ett verksamt instrument i dagens globala samhälle till skydd för människor som hotas av folkmord och krigsförbrytelser, människor som kämpar för demokrati och grundläggande friheter och alla de som utsätts för diskriminering på grund av etniskt ursprung, religionstillhörighet, kön, handikapp eller sexuell läggning.
<P>
Människorättspolitiken får inte präglas av dubbelmoral – en norm för små länder och en annan för stora länder som är strategiskt viktiga för EU. Politiken måste vara effektiv. Med tanke på detta får Europeiskt initiativ för demokrati och mänskliga rättigheter särskild betydelse liksom denna institutions ökade budget. Europaparlamentet måste ta ansvar för att öka betydelsen av skyddet för de mänskliga rättigheterna inom EU. Det måste bli en plats där nya initiativ på detta område växer fram och vara den institution som samordnar de olika institutionernas agerande för de mänskliga rättigheterna. 
<SPEAKER ID="163" LANGUAGE="EN" NAME="Elizabeth Lynne (ALDE ). –" AFFILIATION="">
<P>
   Herr talman! Jag vill tacka föredraganden för hans hårda arbete med detta betänkande. Det gläder mig att vi överger systemet med endast en förteckning över länder där människorättskränkningar är ett problem, och jag välkomnar de nya åtgärder vi vidtar i detta betänkande. Jag hoppas att vi fortsätter på den här vägen.
<P>
Trots detta är jag glad över att situationen i Kashmir inkluderats. Jag hoppas att vi till slut ska finna en rättvis lösning för Kashmirs befolkning som kommer att sätta stopp för kränkningarna av de mänskliga rättigheterna på alla sidor. Det gläder mig också att vi i detta betänkande kräver att Förenta staterna ska lägga ner fånglägret i Guantanamo. Jag anser att det är mycket viktigt att vi gör det och att de internerade får en rättvis rättegång. Detta har återigen inkluderats i betänkandet. Jag beklagar dock att mitt ändringsförslag om CIA:s flygningar inte godkändes i utskottet, men jag noterar ändringsförslag 5, i vilket man försöker att korrigera detta. Det är mycket viktigt att vi inkluderar CIA:s flygningar i detta betänkande.
<P>
Jag skulle ha velat ha ett mer bestämt uttalande om personer med psykiska problem, vilket föredraganden känner till, men det gläder mig att de nu omfattas. De gläder mig också att funktionshindrade personer allmänt sett inkluderats, med särskild betoning av FN:s konvention om rättigheter för personer med funktionshinder. Som många av er känner till var jag parlamentets föredragande i den frågan.
<P>
Det gläder mig att det görs ett starkt uttalande om människohandel. Jag har talat om detta ämne ganska länge, tillsammans med Simon Coveney och flera andra ledamöter.
<P>
Jag beklagar dock att vi i vårt utskott upprepade gånger hört att vi inte får nämna kränkningar av de mänskliga rättigheterna inom Europeiska unionen. Det anser jag reducerar styrkan i vårt resonemang när vi talar om kränkningar av de mänskliga rättigheterna i andra delar av världen. 
<SPEAKER ID="164" LANGUAGE="DE" NAME="Feleknas Uca (GUE/NGL )." AFFILIATION="">
<P>
   – Herr talman! Betänkandet om den årliga rapporten om de mänskliga rättigheterna i världen 2005 och EU:s människorättspolitik är något som jag välkomnar, håller med om och stöder, eftersom rapporten på ett självkritiskt sätt belyser EU:s dialoger om de mänskliga rättigheterna och innehåller en väl avvägd utvärdering av dem. Trots de framsteg som har gjorts, till exempel genom de initiativ som har tagits av underutskottet för mänskliga rättigheter och utnämningen av ett personligt ombud för de mänskliga rättigheterna, finns det fortfarande uppenbara brister, särskilt i EU:s dialoger om de mänskliga rättigheterna med tredjeländer.
<P>
Jag vill ta vara på detta tillfälle och fästa uppmärksamheten på den utomordentliga betydelse som de mänskliga rättigheterna, som är universella, har, och jag vill betona att det är nödvändigt att större hänsyn tas till dem på alla politikens områden och att de alltid måste finnas med över hela linjen. Bland parlamentets viktiga funktioner ingår att bekämpa brott mot de mänskliga rättigheterna i hela världen och att stärka försvaret av dessa rättigheter. Vad jag skulle vilja se i framtiden vore att mer ingående uppmärksamhet ägnas åt situationen för de mänskliga rättigheterna i de länder som ansöker om anslutning till EU. 
<SPEAKER ID="165" LANGUAGE="EN" NAME="James Hugh Allister (NI ). –" AFFILIATION="">
<P>
   Herr talman! Det är ett annat år, och ett annat betänkande, men har det skett några verkliga förändringar? Vi förkunnar fortfarande klausuler om mänskliga rättigheter och demokrati i partnerskapsavtalen med tredjeländer, men det faktum att vi själva inte följer dessa klausuler tycks i hög grad passera obemärkt. Med undantag för ett enda upphävande i fallet med det relativt obetydliga Uzbekistan, skulle dessa klausuler lika gärna inte kunna existera, särskilt när det gäller stora ekonomiska makter som Kina. Beträffande Kina tycker vissa av oss att det verkar som om handelns värde förmår EU att göra mindre än vad det skulle kunna göra när det gäller uppenbara överträdelser av de mänskliga rättigheterna och religiös förföljelse. Man frestas faktiskt att säga att EU:s uppenbara fruktan för Kina är så stor att unionen i år undvikit en möjlighet att ställa sig bakom en kritisk motion i Förenta nationerna. På samma sätt, när det gäller möjligheten att i FN sälla sig till ett fördömande av Zimbabwe för dess påtvingade massvräkningar, undvek EU-länderna också den frågan.
<P>
Det är sant att vi talar om mänskliga rättigheter, men jag anser att vi alltför ofta tvekar när det finns ekonomiska intressen som vi tycks anse vara viktigare. 
<SPEAKER ID="166" LANGUAGE="LT" NAME="Laima Liucija Andrikienė (PPE-DE ). –" AFFILIATION="">
<P>
   I dag diskuterar vi ett synnerligen viktigt betänkande som handlar om situationen för de mänskliga rättigheterna i världen 2005 och EU:s politik på detta område. Jag vill tacka föredraganden Richard Howitt för hans samarbete.
<P>
Herr talman! EU fortsätter att vara ledande i världen på människorättsområdet, och av EU:s alla institutioner är Europaparlamentet den kraftfullaste försvararen av de mänskliga rättigheterna. Den dåliga nyheten är emellertid att EU är mycket bättre på att författa deklarationer än det är på att följa dem. Unionen kan lägga ner ett gediget arbete på mänskliga rättigheter, men på något underligt sätt saknar den förmåga att integrera sina beslut om de mänskliga rättigheterna i sin politik och i sina program.
<P>
Om vi menar allvar med att vårda våra värden och vill försvara dem måste detta ändras. Jag anser att det är hög tid att identifiera de länder som ger upphov till störst oro i varje årlig rapport för att på så sätt utveckla ett initiativ som underlättar prioriteringar. För att tillhandahålla kort och koncis information om länder som är krisbenägna och för att kunna sätta igång gemensamma aktioner i ministerrådet och bland medlemsstaternas utrikesministrar har rådet redan utarbetat kontrollistor som revideras var sjätte månad.
<P>
Sådan information skulle kunna användas för att göra en förteckning över de länder som orsakar särskild oro i syfte att rikta särskild uppmärksamhet mot dem. Det står också klart att viktiga förbättringar behövs för att sprida rapporterna så att de blir synliga, särskilt bland journalister och de nationella parlamenten.
<P>
Avslutningsvis vill jag rikta er uppmärksamhet, herr talman, på en passus i betänkandet, som jag anser är mycket viktig. Jag citerar: ”Europaparlamentet välkomnar valet av yttrandefrihet som det stora temat för mänskliga rättigheter under Förenade kungarikets ordförandeskap. Parlamentet uttrycker sin oro över det stora antal journalister världen över som dömts för påstådd ärekränkning av höga statstjänstemän eller politiker. Parlamentet uppmanar rådet att verka för ett världsomspännande moratorium för fängslande av journalister på detta sätt, som ett första steg.”
<P>
Jag är fast övertygad om att vi, Europaparlamentet, i detta sammanhang måste nämna de länder där situationen är särskilt dålig, det vill säga Kuba, Vitryssland, Nordkorea och Folkrepubliken Kina. Och detta måste finnas med i vår resolution. 
<SPEAKER ID="167" LANGUAGE="LT" NAME="Aloyzas Sakalas (PSE ). –" AFFILIATION="">
<P>
   Jag är verkligen nöjd med Richard Howitts betänkande, som jag anser är ovanligt på så sätt att det inte görs någon skillnad mellan små och stora länder i det och att alla betraktas med likadana normer. Enligt min uppfattning saknar emellertid punkten om Kina en belysning av de problem som hör ihop med Tibet. 
<P>
Som vi vet ockuperades Tibet av Kina, men av någon anledning har vi kommit att betrakta Tibet som en oskiljaktig del av Kina. Kina begår folkmord på det tibetanska folket, men detta har vi inte ens nämnt någonstans. Enbart det faktum att omkring 3 000 barn, märk väl barn, varje år flyr till Indien via Himalaya och Nepal bara för att kunna lära sig sitt eget språk är värt att uppmärksamma. Den tibetanska nationen och dess kultur håller på att utrotas rakt framför ögonen på oss. För tibetanerna är till och med kulturell självständighet en ouppnåelig dröm, och förhandlingarna om detta mellan företrädare för Dalai Lama och Kina är fiktiva, eftersom de förs på expertnivå utan att några principiella hänsyn tas. 
<P>
Jag anser att vi måste ändra vår ståndpunkt när det gäller Tibet om vi inte vill se det tibetanska folket och dess kultur gå under. 
<SPEAKER ID="168" LANGUAGE="EN" NAME="Sajjad Karim (ALDE ). –" AFFILIATION="">
<P>
   Herr talman! Vi debatterar återigen situationen för de mänskliga rättigheterna i världen. Jag tackar föredraganden för hans uppenbart hårda arbete med att sammanställa detta omfattande betänkande, för hans samarbetsvilja under hela arbetet och hans stöd för införlivandet av Kashmir. Jag tackar honom personligen för detta.
<P>
Ärade kolleger! Vi talar ofta om mänskliga rättigheter på ett teoretiskt plan, i termer av välrepeterade ämnen och teman, men i det här fallet skulle jag vilja be er att föreställa er att ni är en 18-åring på semester utomlands. Ni tar en taxi för att besöka era vänner och er familj, och det slutar med en tragedi. Det finns inga vittnen, eftersom taxichauffören dör och ni söker upp den första polis ni kan hitta. Ni säger att han riktade en pistol mot er och att ni handlade i självförsvar. Detta leder till en rättegång där ni befinns oskyldig, sedan skyldig, och sedan startar rättegången på nytt igen, tills alla möjligheter att överklaga är uttömda och ni döms slutligen till döden, i en ekvation som inte omfattat en rättvis rättegång. Allt detta tar 18 år, och ni får tillbringa halva ert liv i dödscell, vilket är ett grymt livstidsstraff i sig. Detta är inte ett abstrakt exempel. Det är historien om den tuffa rättvisan för en brittisk EU-medborgare, Mirza Tahir Hussain, vars dödsstraff ska verkställas den 1 juni, på hans 36-årsdag, om bara några dagar.
<P>
I dag bekräftar vi parlamentets roll som försvarare av de mänskliga rättigheterna som länge motsatt sig dödsstraff. Jag ber er alla att leva upp till det ansvar som denna ställning medför och vidta åtgärder inför Pakistans president och vädja om att Mirza Tahir Hussain ska benådas. 
<SPEAKER ID="169" LANGUAGE="PL" NAME="Marek Aleksander Czarnecki (NI ). –" AFFILIATION="">
<P>
   Herr talman! Under Förenade kungarikets nyliga ordförandeskap ingrep EU diplomatiskt i 26 olika ärenden med anknytning till de mänskliga rättigheterna och publicerade 49 uttalanden i frågan. Det är berömvärt att vi ägnar så mycket tid här i Europaparlamentet åt frågor med anknytning till de mänskliga rättigheterna i vidaste mening. Under varje session i Strasbourg förekommer debatter om överträdelser av de mänskliga rättigheterna, om demokratiska principer och om rättsstatsprincipen.
<P>
Medan vi debatterar situationen i afrikanska eller asiatiska stater får vi emellertid inte glömma bort medlemsstaterna. Sådana problem berör ett stort antal av dem, särskilt några av de nya medlemsstaterna. Låt oss därför försvara och kämpa för de mänskliga rättigheterna i hela världen, men låt oss hålla våra ögon och öron öppna och komma ihåg att de inte alltid respekteras i vår omedelbara närhet, till exempel i en grannstat. Jag säger detta med största övertygelse som en praktiserande advokat som ser tydliga tecken på att detta händer. 
<SPEAKER ID="170" LANGUAGE="PT" NAME="Maria da Assunção Esteves (PPE-DE )." AFFILIATION="">
<P>
   – Howittbetänkandet innehåller ett nytt sätt för EU att se på sin kamp för en global människorättskultur, där man överger en metod som är rent deskriptiv och utmanar EU:s institutioner i fråga om effektiviteten i deras handlingar. Större integrering mellan unionens institutioner, politiska och inte enbart tekniska förbindelser med Europarådet och en bindande stadga om rättigheter utgör grunden för ett EU som går i spetsen och tar de mänskliga rättigheterna på allvar.
<P>
Parlamentet uppmanar alla EU:s politiska institutioner att spela sin roll i denna övergripande plan för att sprida den heliga mänsklighetsprincipen och rättsstatsprincipen i världen. EU kan inte vara ett ändamål i sig. Det upplysta ideal som finns i dess kärnpunkt innebär att EU måste bedriva sitt korståg för de mänskliga rättigheterna över världen och att det måste ha modet att motstå frestelsen att bedriva realpolitik, eftersom den politik som förs av de parter som handlar utifrån sina egna intressen leder till att olika krav ställs på medlemsstaterna på människorättsområdet.
<P>
Jag vill framhålla betydelsen av att unionen och alla medlemsstater agerar gemensamt på människorättsområdet, för på detta område finns ett stort antal motsägelser kvar som försvagar den moraliska styrkan i unionens politiska system vid förhandlingar och minskar kraften i EU:s politik.
<P>
Unionens ordförandeskap har ett stort ansvar för att se till att unionens och medlemsstaternas människorättspolitik är konsekvent över hela linjen. En stark gemensam människorättspolitik inom EU skulle angripa de fasor vilkas klagovisor tyvärr inte enbart gäller de underutvecklade länderna. Dödsstraffet liksom även det utnyttjande av arbetskraft som leder till omlokalisering av företag, för att ge två mycket olika exempel, kan bara bekämpas med en orubblig gemensam människorättspolitik. Dessutom kan ett EU med växande ambitioner när det gäller militär närvaro bara rättfärdiga dessa ambitioner om det har en människorättskultur, uppträder som ett politiskt EU där människorna står i centrum, för detta är EU:s natur. 
<SPEAKER ID="171" LANGUAGE="MT" NAME="John Attard-Montalto (PSE )" AFFILIATION="">
<P>
   – Det är tydligt att EU håller på att bli mer synligt och mer aktivt när det gäller att ta itu med frågan om de mänskliga rättigheterna. Det kan emellertid diskuteras hur stort det antal överträdelser av de mänskliga rättigheterna som sker i vår omgivning är och hur många som blir föremål för ingripande liksom huruvida EU visar tänderna. Det är också mycket tydligt att många av de olika institutionerna ger ett intryck av att agera på egen hand. Jag syftar inte på rådet, kommissionen och parlamentet men till exempel på bankinstituten. Jag anser att EU ska använda den makt som det har. Det finns något som heter kompatibilitet, och jag anser att samverkan bör ske mellan att angripa problemen med de mänskliga rättigheterna å ena sidan och den ekonomiska makten eller makten i det bistånd som EU kan tillhandahålla å andra sidan. Jag är medveten om att detta är svårt. Icke desto mindre vill jag avsluta med att hänvisa till punkt 14 i nummer 90, där det står att läsa: ”välkomnar valet av yttrandefrihet som det stora temat för mänskliga rättigheter”. Jag vill nämna detta, för i mitt land, Malta, har två journalister, Daphne Caruana Galizia och Saviour Balzan, just utsatts för mordbränder. Jag vill uttrycka min solidaritet med de maltesiska journalisterna mot dessa angrepp, som är ett direkt angrepp på deras grundläggande mänskliga rättigheter. Tack, herr talman! 
<SPEAKER ID="172" LANGUAGE="FI" NAME="Anneli Jäätteenmäki (ALDE ). –" AFFILIATION="">
<P>
   Herr talman! Att lägga vikt vid de mänskliga rättigheterna har varit ett särskilt kännemärke för alleuropeiska organisationer hela tiden efter andra världskriget. De mänskliga rättigheternas betydelse har inte avtagit med åren utan tvärtom vuxit. Vid en tidpunkt då handeln mellan EU och tredjeländer har ökat och EU är inblandat i aktioner mot terrorister är det viktigt att komma ihåg att de mänskliga rättigheterna inte är av underordnad betydelse eller helt betydelselösa. De mänskliga rättigheterna är inte underordnade terrorism eller aktiv handel.
<P>
EU kan ha ett oerhört inflytande på de mänskliga rättigheterna om man talar med en mun. EU har inte alltid lyckats göra detta, även om det naturligtvis har lyckats göra det ibland. För närvarande skulle man önska att EU kunde koncentrera sig mer än det nu gör på att utrota svält och fattigdom. Svält och fattigdom är just nu bland de värsta brotten mot de mänskliga rättigheterna i världen.
<P>
Jag vill tacka föredraganden Richard Howitt för det utmärkta samarbete som han har visat och för att han har tagit hänsyn till de många ändringsförslag som vi har lagt fram. Dessutom gladde det mig att se att föredraganden uttryckligen framhöll hur viktigt det är att betänkandet är resultatet av ett samarbete mellan parlamentet, rådet och kommissionen. Bara på detta sätt kan de frivilligorganisationer som företräder olika politiska grupper och deras åsikter bli synliga. 
<SPEAKER ID="173" LANGUAGE="" NAME="" AFFILIATION="Vice talman">
<SPEAKER ID="174" LANGUAGE="PL" NAME="Bogusław Sonik (PPE-DE ). –" AFFILIATION="">
<P>
   Herr talman! I mitt tal vill jag peka på tre saker i samband med Howittbetänkandet. För det första bör EU ha ett effektivt finansieringsinstrument i linje med de amerikanska stiftelser som stöder dem som kämpar för de mänskliga rättigheterna på olika håll i världen. De organisationer och sällskap som ofta arbetar illegalt och som bygger upp och försvarar demokrati, yttrandefrihet och respekt för de grundläggande rättigheterna förtjänar vårt stöd.
<P>
Under de senaste tolv månaderna har diskussionerna inom EU:s institutioner uteslutande koncentrerats på skapandet av en ny byrå, Byrån för de grundläggande rättigheterna, som ska behandla respekten för dessa rättigheter, men endast i EU:s medlemsländer. Med tanke på detta vill jag citera punkt 56 i betänkandet där det står att läsa: ”Europaparlamentet uppmanar kommissionen att allvarligt överväga parlamentets förslag om att skapa ett särskilt människorättsinstrument för perioden 2007–2013. Parlamentet ser fram emot kommissionens meddelande i denna fråga.”
<P>
Min andra punkt är det beklagliga faktum att EU vägrade stödja resolutionen om Tjetjenien vid den 61:a sessionen i FN:s kommission för mänskliga rättigheter. Den ryska armén i Tjetjenien gör sig skyldig till illdåd och mellan 3 000 och 5 000 tjetjener har spårlöst försvunnit. Det rör sig om obeväpnade civilpersoner som har satts i häkte av ryssarna. Föredraganden har helt rätt när han i sitt betänkande konstaterar att unionen tillämpar ett regelverk när det handlar om små länder och ett annat för de större länderna.
<P>
Den tredje fråga som jag ville nämna är den kritiska situationen för kristna som lever i muslimska länder. Situationen har förvärrats under de senaste månaderna. Kriget i Irak och det våld som utlösts till följd av publiceringen av karikatyrerna i europeiska tidningar har skapat ett tillstånd av ständig fara för kristna minoriteter i den muslimska världen. 
<SPEAKER ID="175" LANGUAGE="HU" NAME="Zita Gurmai (PSE ). –" AFFILIATION="">
<P>
   Herr talman! Vi måste betrakta globaliseringsprocessen som en möjlighet till frihet och sociala framsteg. Globaliseringen är förknippad med större krav på grundläggande mänskliga friheter, men bara om de möjligheter som den erbjuder utnyttjas på rätt sätt.
<P>
Jag har tänkt på de tankar som Republiken Greklands president uttryckte i dag. Europa är humanismens starkaste fäste. Det är viktigt att vi kan fortsätta att säga detsamma i framtiden, att göra detta klart för resten av världen och att göra det till ett exempel att följa.
<P>
EU är en internationell aktör med den livsviktiga uppgiften att försvara de mänskliga rättigheterna, stärka demokratin och se till att globaliseringen faktiskt innebär att social sammanhållning uppnås.
<P>
Jag anser att det är viktigt för EU att i sina förbindelser med tredjeländer kräva att de grundläggande rättigheterna iakttas. EU måste på ett pragmatiskt sätt ta till vara de möjligheter till politisk dialog som erbjuds genom utrikeshandeln.
<P>
Styrkan i detta betänkande ligger i att vi uppmanas att inte enbart kontrollera hur de mänskliga rättigheterna iakttas utanför EU:s gränser, för det finns tillräckligt mycket att göra i detta hänseende även inom våra egna gränser. Betänkandet kan tjäna som en fast grund för att se till att vi i framtiden inte bara ska acceptera uttalanden om de mänskliga rättigheterna utan att vi även ska utmärka oss genom att iaktta dem själva och garantera att de genomförs. Jag tackar föredraganden! 
<SPEAKER ID="176" LANGUAGE="FR" NAME="Benita Ferrero-Waldner," AFFILIATION="ledamot av kommissionen">
<P>
   . Herr talman, herr rådsordförande, mina damer och herrar! Enligt min uppfattning är det helt naturligt för parlamentet att ställa större krav på institutionerna och jag lyssnade naturligtvis på era tal med spänd uppmärksamhet. Jag anser att kritik är nödvändig om vi ska göra framsteg, men jag har också, både i Richard Howitts betänkande och i den här debatten, noterat några positiva synpunkter på vår politik, vilket jag än en gång vill tacka er för.
<P>
När det gäller ett område som att främja och försvara de mänskliga rättigheterna blir omdömet oundvikligen blandat. Jag vill tala om för er hur jag ser på situationen. För det första, är EU en viktig aktör på detta område, som spelar en roll och som man räknar med? Mitt svar på den frågan är utan tvekan ja. Vi har ständigt sett prov på detta. Våra statliga och icke-statliga partner, både stater och internationella organisationer, fortsätter att vända sig till oss och att se oss som en huvudaktör och ibland som oumbärliga på grund av vår politiska trovärdighet, vårt inflytande, vår sakkunskap och de instrument som vi har till vårt förfogande.
<P>
För det andra, har EU rätt verktyg för att genomföra det man vill göra? Mitt svar på den frågan är också ja. Vi har tillgång till internationella instrument som medlemmar i FN och Europarådet för att bara nämna två organ. Vi kan verka inom ramen för våra bilaterala överenskommelser som inbegriper klausuler om de mänskliga rättigheterna och som vi ofta hänvisar till och vi har gemensamma politiska riktlinjer för många sektorer samt för politiska dialoger och har alla möjliga sätt att närma oss problemen på. Vi har även de ekonomiska, geografiska och ämnesmässiga instrumenten.
<P>
För det tredje, gör vi tillräckligt, bidrar vi med tillräckligt mycket? På den frågan är jag benägen att svara nej, särskilt om vi granskar våra handlingar rent generellt. Om vi emellertid tittar på specifika situationer, såsom när vi antog den resolution som ligger till grund för bildandet av det nya rådet för mänskliga rättigheter, eller betraktar ärenden som högst specifikt gäller länder eller individer, finns det många exempel på att vår insats har varit av avgörande betydelse. I vilket fall som helst torde EU, medlemsstaterna inbegripet, ha varit den aktör som har lämnat de viktigaste bidragen på global nivå och som verkligen har haft en mycket stark närvaro, även om vi inte alltid är så synliga som ni eller vi skulle önska.
<P>
Slutligen, är den människorättspolitik som vi för effektiv? Har vi något inflytande? För min del skulle jag, liksom parlamentet, vilja att vi ökade vår effektivitet och vårt inflytande. För att göra detta måste vi förbättra vår kvalitet rejält och då särskilt konsekvensen i våra handlingar. Det måste finnas konsekvens mellan den politik som förs på EU-nivå och den som förs av de olika medlemsstaterna, mellan EU:s politiska vilja och de nationella intressen som visar sig i vissa nyckelsituationer i bilaterala förbindelser. Och i några fall måste vi skapa bättre balans mellan vår multilaterala agenda och den bilaterala agendan. Vi behöver även mobilisera alla institutioner inom EU, däribland naturligtvis Europaparlamentet.
<P>
Som jag redan har sagt är vi mycket positiva till att en rapport utarbetas gemensamt av de tre institutionerna. Låt oss verka för detta! Parlamentet kan absolut räkna med mig. Varken jag eller mina tjänstemän kommer att spara på krafterna. Ni kan räkna med oss för utvärdering och även genomförande av människorättspolitiken, även om även vi ofta ställs inför en politisk verklighet som inte är lätt att bemästra. Men om vi vill öka inflytandet av vår politik, särskilt genom att förbättra konsekvensen i vårt agerande på EU-nivå och på nationell nivå samt mellan olika institutioner anser jag att parlamentets årliga rapport och Richard Howitts betänkande måste inspirera oss till våra handlingar. 
<SPEAKER ID="177" LANGUAGE="DE" NAME="Hans Winkler," AFFILIATION="rådets ordförande">
<P>
   . Herr ordförande, fru kommissionsledamot, mina damer och herrar! Jag vill instämma med kommissionsledamot Benita Ferrero-Waldner och i slutet av denna debatt påpeka hur glädjande det är att vi alla är eniga om att EU:s tre institutioner behöver tala till omvärlden med en mun om de ska vara effektiva.
<P>
Ett mycket stort antal frågor har tagits upp i denna debatt, men vare sig frågan gäller de mänskliga rättigheterna eller utvecklingssamarbetet är den grundläggande frågan varje gång om vi gör tillräckligt, och svaret på den frågan är alltid nej, det finns alltid mer som vi skulle kunna göra. Vi alla – parlamentet, kommissionen och rådet – måste alltid ha förmåga till den sortens självkritik, för närhelst de mänskliga rättigheterna står på spel, när människor utsätts för tortyr, när deras rättigheter förtrampas – vilket sker i många länder – betyder det att vi, som har som uppgift att försvara de mänskliga rättigheterna, inte gör tillräckligt. Därför måste vi ständigt tänka på hur vi kan förbättra våra insatser, och denna debatt har hjälpt oss att göra just detta.
<P>
En rad frågor har diskuterats, och jag skulle bara mycket kort vilja beröra ett par av dem. Det har med rätta framhållits hur viktigt civilsamhället är för de mänskliga rättigheterna. Staters och regeringars institutioner är särskilt beroende av samarbetet med civilsamhället och frivilligorganisationerna. När jag till exempel tänker tillbaka på våra färska erfarenheter från toppmötet mellan EU och Latinamerika/Karibien slår det mig hur många bevis vi fick på civilsamhällets inblandning i frågor som rör de mänskliga rättigheterna, något som både regeringar och parlament var tvungna att ta på största allvar.
<P>
Mänskliga rättigheter och god statsledning spelar en ökande roll i utvecklingssamarbetet. Jag är säker på att vi alla är eniga – och detta har jag fått klart för mig vid mina samtal med arbetsgruppen för utvecklingssamarbete – om att ett medvetet främjande av goda statsledningar och mänskliga rättigheter är en livsviktig del i utvecklingssamarbetet. Raül Romeva i Rueda gjorde helt rätt när han i debatten tog upp frågan om våld mot kvinnor, och jag vill poängtera att min kollega Ursula Plassnik kommer att ägna särskild uppmärksamhet åt denna fråga. 
<P>
Simon Coveney sa att rådet och parlamentet inte borde göra ett dubbelarbete. Jag håller fullständigt med om det. Vi måste naturligtvis respektera varje institutions individuella roll. Det är vad de tre institutionerna måste göra. Men samtidigt måste vi samarbeta när det behövs för att bli mer effektiva. 
<P>
 Vittorio Agnoletto med flera diskuterade klausulerna om de mänskliga rättigheterna och aktualiserade frågan om EU, rådet och kommissionen, verkligen ska tillämpa dessa klausuler – som återfinns i en rad fördrag – eller om vi bör göra mer än tillämpa en slags realpolitik.
<P>
I detta sammanhang vill jag säga att jag betraktar klausulerna om de mänskliga rättigheterna som mycket viktiga med tanke på att de inte bara ligger till grund för sanktioner och upphävande av fördrag. Framför allt – och detta ser jag som det väsentliga – utgör de en grund för dialog med andra stater, och denna rätt till dialog, som vi har i kraft av de olika fördragens klausuler om de mänskliga rättigheterna, är en rätt som vi använder oss av och det gör vi oberoende av om staterna i fråga är stora eller små.
<P>
Jag kan inte annat än hålla med Inese Vaidere och säga att vi alla hoppas att Rådet för mänskliga rättigheter kommer att vara effektivare än Kommissionen för mänskliga rättigheter, för det var när allt kommer omkring skälet till att EU var så angeläget om att det skulle bildas. Jag vill emellertid be er att ni inte redan på detta tidiga stadium, rentav innan Rådet för mänskliga rättigheter har haft sitt första möte, ska kasta in handduken i tro att de som har blivit invalda gör ytterligare förbättringar omöjliga. Här krävs en viss realism utan att man tappar sitt fasta grepp om de principer som är relevanta. Jag menar verkligen att det kommer att visa sig att detta inte inverkar på chanserna att Rådet för mänskliga rättigheter ska bli ett effektivt instrument.
<P>
José Ignacio Salafranca Sánchez-Neyra med flera betonade EU:s roll i världen i stort, inte minst i samband med anslutningsförhandlingarna och förbindelserna med staterna på Balkan. Jag vill påpeka att Köpenhamnskriterierna fortsätter att vara den viktigaste faktorn för att bestämma om stater kan påbörja förhandlingar för anslutning, att respekt för de mänskliga rättigheterna är ett mycket viktigt kriterium redan innan sådana förhandlingar påbörjas och att detta – självklart – också måste vara fallet medan förhandlingar pågår. 
<P>
Elizabeth Lynne talade om människohandel. Jag håller fullständigt med om att denna fråga är mycket viktig. Jag vill bara nämna att Europeiska unionen bedriver ett nära samarbete med OSSE, som är mycket aktivt på detta område. Vi borde fortsätta detta samarbete, och vi borde återigen undvika dubbelarbete och i stället eftersträva en synergieffekt.
<P>
Elizabeth Lynne och andra talade om frågan om de mänskliga rättigheterna i Europeiska unionen. Det sker naturligtvis kränkningar av de mänskliga rättigheterna i EU-länderna, inklusive i mitt eget land. Vad som dock skiljer Europeiska unionen från världens andra regioner är att vi har effektiva instrument för att hantera människorättskränkningar. Alla EU:s medlemsstater är också medlemmar i Europarådet och har undertecknat konventionen om skydd för de mänskliga rättigheterna. Vi har det unika instrumentet med Europeiska domstolen för de mänskliga rättigheterna i Strasbourg, och inom Europeiska unionen har vi också de nödvändiga mekanismerna och instrumenten för att hantera överträdelser. Vi får inte blanda samman situationen inom Europeiska unionen med situationen i de andra staterna där sådana instrument inte finns.
<P>
Jag håller helt med Maria da Assunção Esteves och de andra ledamöterna om att det inte bör finnas någon dubbelmoral och att Europeiska unionens trovärdighet är det viktigaste. Därför förkastar jag alla påståenden om att vi gör skillnad mellan små och stora länder. Jag anser inte att vi behandlar länderna olika, vilket är viktigt.
<P>
Så, under förutsättning att jag förstått betänkandet korrekt, tackar jag er alla så mycket för det stöd som rådets politik har fått. Låt oss fortsätta att försvara de mänskliga rättigheterna överallt i världen och låt oss göra det tillsammans. 
<SPEAKER ID="178" LANGUAGE="" NAME="Talmannen." AFFILIATION="Skriftliga förklaringar (artikel 142)">
<P>
   Debatten är avslutad.
<P>
Omröstningen kommer att äga rum på torsdag kl. 12.00.
<SPEAKER ID="179" LANGUAGE="IT" NAME="Alessandro Battilocchio (NI ). –" AFFILIATION="">
<P>
   EU går i spetsen för världens länder när det gäller försvaret av de mänskliga rättigheterna. Vid ett otal tillfällen har parlamentet tagit ställning för att förbättra livsbetingelser och mänsklig värdighet i olika situationer som sorgligt nog dagligen fortsätter att stå i blickpunkten för den internationella allmänna opinionen.
<P>
Mycket återstår emellertid fortfarande att göra om vi ska förvandla våra intentioner till praktisk handling i syfte att skapa effektiva strategier för att förbättra situationen för de mänskliga rättigheterna i ett internationellt perspektiv. EU måste framför allt se till att den egna politiken för yttre förbindelser i form av internationell handel och utveckling prioriterar detta engagemang och införlivar människorättsperspektivet i all sin verksamhet. Det finns även all anledning att kräva konsekvens mellan gemenskapens agerande och det sätt som varje enskild medlemsstat agerar på.
<P>
Särskild uppmärksamhet måste ägnas åt de länder som EU har närmare förbindelser med: kandidatländer – särskilt Turkiet – och partnerskapsländer inom grannskapspolitiken, och då syftar jag särskilt på republikerna vid Kaukasus, som trots de viktiga framsteg som de har gjort fortfarande har många olösta frågor på områden som etnisk och religiös tolerans och yttrandefrihet. 
<SPEAKER ID="180" LANGUAGE="EN" NAME="Glyn Ford (PSE ). –" AFFILIATION="">
<P>
   Jag skulle vilja gratulera Richard Howitt till hans betänkande. Våra dubbla betänkanden i parlamentet om de mänskliga rättigheterna i världen och i unionen visar hur viktig frågan är för oss. Vår oföränderliga kamp mot dödsstraff, oavsett om det är i Förenta staterna eller Kina, Iran eller Japan, ska välkomnas. Min egen brittiska regering hade stort inflytande när det gällde att föra denna fråga framåt under dess ordförandeskap förra året.
<P>
Min enda kritik av detta betänkande från utskottet för utrikesfrågor skulle vara att det på sina ställen är ojämnt och att man i betänkandet alltför mycket förlitar sig till tredjehandsuppgifter. Till exempel nämns knappt Saudiarabien. Situationen är att majoriteten av befolkningen – kvinnorna – diskrimineras svårt. Anhängare av alla läror, förutom landets egna märkliga form av islam, förföljs och tortyr och stympning är mycket utbrett. I betänkandet uppges även att journalister förföljs i Nordkorea. Men trots att jag följer detta land noga, är det ett klagomål jag aldrig har hört. Det finns med rätta mycket att ta upp med Nordkoreas regering i fråga om mänskliga rättigheter i fängelserna och lägren, och i fråga om den humanitära situationen på landsbygden, i stället för dessa generella och obekräftade allomfattande påståenden som inte stärker tilltron till vårt arbete. 
<SPEAKER ID="181" LANGUAGE="HU" NAME="Katalin Lévai (PSE ). –" AFFILIATION="">
<P>
   När vi talar om Europeiska gemenskapen och gemensamma europeiska värden är försvaret av de mänskliga rättigheterna det första vi måste nämna.
<P>
EU:s konstitution kommer att vara ytterligare ett avsevärt framsteg genom att stadgan om de grundläggande rättigheterna därigenom får konstitutionell status och genom att ett oberoende system till skydd för de mänskliga rättigheterna skapas inom EU.
<P>
EU:s ökande intensiva engagemang på utrikesförbindelsernas område innebär att EU kan utöva ett viktigt inflytande för de mänskliga rättigheterna när det talar med en mun och det kan få särskilt stort inflytande på den internationella scenen.
<P>
Betänkandet visar också att situationen för närvarande är blandad och motsägelsefull. Även om EU fortsätter att vara en av de viktigaste försvararna av de mänskliga rättigheterna i världen utmärker det sig mycket mer genom att göra uttalanden än genom att följa upp dessa och i många fall integrerar eller hävdar man inte hänsyn till de mänskliga rättigheterna i sin övriga politik eller i sina program.
<P>
Vi måste emellertid välkomna det faktum att EU förra året med högsta prioritet stödde avskaffandet av dödsstraffet i hela världen, då man bland annat engagerade sig starkt mot situationen i Kina, Tjetjenien och Zimbabwe samt för ett befästande av fackföreningarnas rättigheter i Iran och Kambodja.
<P>
Jag anser att det är viktigt att de mänskliga rättigheterna får högsta prioritet i Köpenhamnskriteriernas anda vid förhandlingarna av såväl stabiliserings- som associeringsavtal. Även jag förordar att överensstämmelse med FN:s och Europarådets fördrag – bland de senare till exempel fördragen om minoriteters rättigheter – även ges prioritet i avtalsförbindelser med kandidatländer och stater som deltar i stabiliserings- och associeringsprocessen.
<P>
Det är min övertygelse att parlamentet som EU:s enda direktvalda organ måste spela en ledande roll vid utvecklingen av de mänskliga rättigheterna och det måste se till att övriga institutioner inom EU också ständigt har de mänskliga rättigheterna för ögonen. 
<SPEAKER ID="182" LANGUAGE="EN" NAME="David Martin (PSE ). –" AFFILIATION="">
<P>
   Jag välkomnar detta betänkande från min kollega Richard Howitt om de mänskliga rättigheterna i världen 2005. Han gör rätt i att uppmärksamma att medan EU energiskt främjar de mänskliga rättigheterna, begränsas dess insatser i hög grad till special- och engångsinsatser. EU försummar tyvärr rent allmänt att ta upp människorättsfrågorna systematiskt och kontinuerligt när det gäller tredjeländer, och att införliva människorättspolitiken i unionens handel och utveckling och den övriga utrikespolitiken i fråga om sådana länder. Vi behöver en gemensam, konsekvent och öppen politik för att ta itu med kränkningar av de mänskliga rättigheterna i tredjeländer. 
<SPEAKER ID="183" LANGUAGE="" NAME="Talmannen." AFFILIATION="">
<P>
   Nästa punkt på föredragningslistan är en gemensam debatt om följande betänkanden:
<P>
- betänkande 2 (A6-0109/2006) av Gay Mitchell för utskottet för utveckling om förslaget till Europaparlamentets och rådets förordning om upprättande av ett finansieringsinstrument för utvecklingssamarbete och ekonomiskt samarbete (KOM(2004)0629 C6-0128/2004 2004/0220(COD));
<P>
- A6-0164/2006 av Konrad Szymański för utskottet för utrikesfrågor om förslaget till Europaparlamentets och rådets förordning om fastställande av de allmänna principerna för upprättandet av ett europeiskt grannskaps- och partnerskapsinstrument (KOM(2004)0628 – C6-0129/2004 – 2004/0219(COD));
<P>
- A6-0157/2006 av Angelika Beer för utskottet för utrikesfrågor om förslaget till Europaparlamentets och rådets förordning om upprättande av ett stabilitetsinstrument (KOM(2004)0630 – C6-0251/2004 – 2004/0223(COD));
<P>
- A6-0155/2006 av István Szent-Iványi för utskottet för utrikesfrågor om förslaget till rådets förordning om upprättande av ett instrument för stöd inför anslutningen (KOM(2004)0627 – C6-0047/2005 – 2004/0222(CNS)). 
<SPEAKER ID="184" LANGUAGE="EN" NAME="Benita Ferrero-Waldner," AFFILIATION="ledamot av kommissionen">
<P>
   Herr talman! Jag uppskattar verkligen att parlamentet har beslutat att hålla en gemensam debatt om paketet med instrument för genomförandet av externt bistånd för perioden 2007–2013. 
<P>
Det är över ett och ett halvt år sedan kommissionen lade fram sina förslag. Jag vill uppmärksamma de insatser som parlamentet och flera på varandra följande rådsordförandeskap gjort för att finna fantasifulla och konstruktiva lösningar på de utmaningar vi mött i fråga om dessa innovativa förslag. Den nya förenklade strukturen var det första försöket att effektivisera alla instrument för externa utgifter. Den föreslagna förenklingen välkomnades av både parlamentet och rådet, och strax efter att parlamentet inlett sitt arbete uppkom ett antal viktiga frågor. Dessa frågor togs upp i en skrivelse i april förra året från ordföranden för utskottet för utrikesfrågor, Elmar Brok, och föredraganden för instrumentet för utvecklingssamarbete och ekonomiskt samarbete, Gay Mitchell. Det fanns sex frågor totalt och jag tror att parlamentet har fått dessa helt besvarade.
<P>
Ert första önskemål var att se till att instrumenten antogs genom medbeslutande i samtliga fall då fördraget tillåter det. Som svar på detta enades rådet och kommissionen om att stabilitetsinstrumentet borde gå från samråd med parlamentet till medbeslutande. För tre av fyra instrument gäller medbeslutande. Detta ger parlamentet en fullt legitim och exempellös nivå av lagstiftande befogenheter över ramen för de externa utgifterna.
<P>
Parlamentet ville också se till att instrumenten underställdes en halvtidsöversyn och hade förfallodatum. Dessa punkter godkändes. Vi har också enats om att innan översynen görs bör parlamentet granska hur detta instrument används för att identifiera eventuella dåligt fungerande situationer som kan ha uppkommit, och parlamentets betänkande bör beaktas av kommissionen när den genomför översynen av instrumentet. Om man vid översynen identifierar problem som kräver att de relevanta instrumenten och bestämmelserna anpassas kommer kommissionen att lägga fram de nödvändiga lagstiftningsförslagen. Översynen ska genomföras 2009, liksom parlamentet begärt.
<P>
Parlamentet krävde också separata finansieringsramar för olika geografiska regioner och tematiska sektorer. Kommissionen har gjort en uppdelning av finansieringsramarna för de instrument som är underställda medbeslutande och samtycker till att denna uppdelning införs i förordningarna.
<P>
En av de svåraste punkterna har varit parlamentets delaktighet när det gäller att fastställa prioriteringar och utarbeta strategidokument. När det gäller fastställandet av prioriteringar kommer de nödvändiga politiska inslagen att införlivas i utkasten till förordningar. Detta har skett för både stabilitetsinstrumentet och för det europeiska grannskaps- och partnerskapsinstrumentet. De framsteg som gjorts i fråga om dessa instrument har tyvärr ännu inte återspeglats i instrumentet för utvecklingssamarbete och ekonomiskt samarbete.
<P>
Parlamentets framtida delaktighet i strategidokument omfattas nu av två uttalanden som bifogas det interinstitutionella avtalet. Jag har skrivit till Elmar Brok om hur dessa skulle kunna genomföras i praktiken. Vi tänker oss en mekanism för en dialog med parlamentet, som borde tillåta oss att följaktligen lägga fram de utvalda strategidokumenten, förklara våra val och motta parlamentets åsikt om dessa val och om hur strategin borde genomföras.
<P>
För instrumentet för utvecklingssamarbete och ekonomiskt samarbete ville parlamentet slutligen göra en tydlig åtskillnad mellan politiken för utvecklingsländer och politiken för industriländer. Vi har inga problem att acceptera det.
<P>
Parlamentet har beslutsamt krävt ett separat instrument för att stödja demokrati och mänskliga rättigheter. I januari 2006 redogjorde kommissionen för sin vision för det tematiska programmet om demokrati och mänskliga rättigheter. Jag inser att parlamentet inte är övertygat om detta. Jag har lyssnat på parlamentet och förstår argumenten. Jag är därför besluten att lösa frågan till parlamentets belåtenhet som en del av en övergripande överenskommelse om instrumenten. Detta är ett tydligt åtagande av kommissionen för ett separat instrument för mänskliga rättigheter. Denna ståndpunkt delas av rådet.
<P>
Jag skulle nu vilja säga ett par ord om vart och ett av de instrument som läggs fram i parlamentet i dag.
<P>
Instrumentet för stöd inför anslutningen – IPA – har välkomnats av parlamentet för dess politiskt inriktade strategi. Vi har fört en fruktbar dialog om förslaget till förordning med parlamentets föredragande, István Szent-Iványi. Coreper enades faktiskt om en kompromisstext om IPA den 3 maj, där ett antal frågor av vikt för parlamentet tas upp. Kommissionen stöder fullständigt denna kompromiss, i vilken de ändringsförslag som lagts fram av István Szent-Iványi i hans betänkande i hög grad återspeglas. Det gläder mig att i dag kunna göra ett formellt uttalande, som jag hoppas också ska lösa den stora olösta frågan om parlamentets delaktighet i fråga om innehållande av stöd:
<P>
”Kommissionen kommer vederbörligen att beakta alla förfrågningar från Europaparlamentet till kommissionen om att lägga fram ett förslag om att innehålla eller återuppta gemenskapsstöd, och kommer att ge ett snabbt och tillräckligt detaljerat svar på dessa förfrågningar.”
<P>
Beträffande stabilitetsinstrumentet vill jag tacka föredraganden Angelika Beer för hennes centrala och positiva roll i förhandlingarna hittills, vilka har rört känsliga institutionella frågor. Betänkandet från utskottet för utrikesfrågor har inverkat mycket positivt på den politiska kompromiss som nåddes i Coreper, vilket jag tackar er för. Den kompromissen är mycket noga avvägd. Jag tror att den kommer att utgöra grunden för en överenskommelse mellan institutionerna.
<P>
Som svar på parlamentets farhågor har vi också godkänt ett utökat politiskt innehåll för stabilitetsinstrumentet. Det görs tydligare hänvisningar till respekten för de mänskliga rättigheterna i kampen mot terrorismen. Kommissionen är redo att göra ett politiskt uttalande där man ytterligare betonar detta och bekräftar sitt åtagande att informera parlamentet om exceptionella stödåtgärder då sådana antas. Jag kommer inom kort att skriva till er och redogöra för vissa idéer om inrättandet av partnerskapet för fredsskapande för att förbättra den praktiska tillämpningen av civila fredsskapande projekt.
<P>
Angående det europeiska grannskaps- och partnerskapsinstrumentet har vi arbetat intensivt tillsammans med parlamentets föredragande Konrad Szymański och ordförandeskapet. Vi har nu följaktligen en text som tar upp parlamentets farhågor. En överenskommelse om denna text nåddes i Coreper förra veckan och vi är mycket förhoppningsfulla om att en överenskommelse på dessa grunder nu är inom räckhåll.
<P>
Beträffande instrumentet för utvecklingssamarbete och ekonomiskt samarbete har arbetet inte framskridit lika långt som med de andra instrumenten. Jag är övertygad om att de centrala byggstenarna för en kompromiss dock finns inom räckhåll. Tack vare föredragande Gay Mitchells övertygande argument har man enats om att parlamentets medbeslutanderätt måste bevaras i den nya lagstiftningsstrukturen. Frågan är nu hur man på bästa sätt gör detta. Kommissionen kräver pragmatism, med tanke på vårt gemensamma mål att verkligen förenkla det externa biståndet.
<P>
Mer konkret, låt mig ta upp de centrala ändringsförslagen i Gay Mitchells betänkande. Med tanke på deras totala antal kommer jag att inrikta mig på de som rör instrumentets uppbyggnad.
<P>
Till att börja med föreslås i en rad ändringsförslag – ändringsförslagen 48, 50, 51, 54, 55, 56, 65, 66 och 67 – att separata bestämmelser för politikens utformning ska fastställas och att en flerårig finansieringsram ska antas med medbeslutande utöver instrumentet för utvecklingssamarbete och ekonomiskt samarbete (DCECI). Detta alternativ till införlivande av det politiska innehållet och de finansiella bestämmelserna i förordningen strider mot målet med förenkling. Kommissionen är mer än villig att utvidga det geografiska och tematiska politiska innehållet i DCECI för att bevara parlamentets rättigheter. Det har vi sagt vid flera tillfällen. Vi anser dock att det bästa sättet att uppnå detta är att följa rådsordförandeskapets förslag och göra det i en enda förordning.
<P>
För det andra återspeglar tre ändringsförslag – ändringsförslagen 4, 23 och 114 – en av de allmänna punkter som parlamentet betonat och som jag hänvisade till tidigare: fullföljandet av ett instrument för mänskliga rättigheter och demokrati.
<P>
För det tredje bygger fem ändringsförslag – ändringsförslagen 1, 5, 6, 23 och 115 – på den ursprungliga begäran att inrätta en tydlig åtskillnad mellan samarbetet med industriländer och samarbetet med utvecklingsländer. Dessa ändringsförslag går faktiskt längre och man föreslår där att samarbetet med industriländerna ska tas bort från DCECI. Kommissionen förstår tanken bakom dessa ändringsförslag. Om detta är ett villkor för en slutlig kompromiss om en tydlig och logisk struktur, kan kommissionen till exempel tänka sig att föra in samarbetet med industriländerna i ett separat instrument.
<P>
För det fjärde kräver man i tre ändringsförslag – ändringsförslagen 2, 25 och 26 – en förändring av den rättsliga grunden, det vill säga en enda rättslig grund, artikel 179, utan artikel 181a i fördraget. Jag vet att de rättsliga råden skiljer sig åt i denna fråga. För kommissionen handlar det om rättssäkerhet. Kommissionen förstår också parlamentets argument att en bred förståelse av utvecklingssamarbetet borde ge den nödvändiga lättnaden. Jag skulle vara villig att se över vår ståndpunkt om en bred definition av utvecklingssamarbetet på grundval av artikel 179 garanteras.
<P>
För det femte är ett ändringsförslag av särskild vikt – ändringsförslag 51 om sektorsvisa utgiftsmål. Det handlar här om att inrätta sektorsvisa utgiftsmål. Detta skulle strida mot principerna för partnerskap och egenansvar med mottagarländerna och införa en stelhet i genomförandet av programmen.
<P>
Det finns också ett antal andra ändringsförslag som skulle behöva diskuteras mer ingående. Ett dokument har lagts fram för parlamentet med kommissionens ståndpunkt om varje ändringsförslag(1). Jag vill inte ge intryck av att våra ståndpunkter om alla dessa frågor skiljer sig mycket åt. Av 117 ändringsförslag kan kommissionen godkänna 26 i sin helhet och 40 delvis eller i princip. Detta innebär att hälften av ändringsförslagen är helt okontroversiella.
<P>
Slutligen vill jag säga ett par ord om kärnsäkerhet. Detta har varit en viktig del av vårt tidigare arbete och kommer så att förbli. Förändringen av den rättsliga grunden, som ursprungligen införlivades i stabilitetsinstrumentet, gjorde det nödvändigt att skapa ett separat instrument för kärnsäkerhetssamarbete. Jag förstår att rådet nu sänt utkastet till parlamentet för att låta er påbörja utarbetandet av ert yttrande.
<P>
Jag skulle vilja avsluta med att säga ett par ord om hur vi går vidare. Det finns skäl till optimism om att en överenskommelse kan nås om texten för två av instrumenten inom medbeslutandeförfarandet: stabilitetsinstrumentet och det europeiska grannskaps- och partnerskapsinstrumentet. På samma sätt hoppas jag att mitt uttalande om föranslutningsinstrumentet är tillräckligt för att tillåta parlamentet att avge ett yttrande.
<P>
Vad kan man då säga om instrumentet för utvecklingssamarbete och ekonomiskt samarbete? Detta är ett centralt inslag i strukturen. Detta instrument omfattar stöd till Asien, Latinamerika och Sydafrika samt centrala tematiska program. Det är centralt för paketet och alltför viktigt för att lämnas vid sidan av. Jag är övertygad om att vi kan göra vad som måste göras för att se till att den fullständiga lagstiftningsramen införs senast i slutet av året.
<P>
Ordförandeskapet har redan gjort ett avsevärt arbete med det politiska innehållet när det gäller DCECI. Det kommer att finnas en möjlighet efter parlamentets förstabehandling att nå ett samförstånd om de centrala väsentliga frågorna innan rådets gemensamma ståndpunkt antas. Detta skulle kunna omfatta vissa begränsade strukturella ändringar, som inte skulle undergräva principen med förenkling och de grundläggande politiska bestämmelserna. Det samförstånd som nås skulle återspeglas i rådets gemensamma ståndpunkt, som rådets ordförandeskap hoppas kunna anta i juni. Detta skulle i hög grad underlätta en lämplig överenskommelse om andra behandlingen.
<P>
Slutligen är genomförandet av ett effektivt bistånd till våra partner från den 1 juni 2007 och framöver ett gemensamt ansvar. Med överenskommelsen om budgetplanen och framstegen om detta lagstiftningspaket är jag övertygad om att vi kan nå detta mål. 
<SPEAKER ID="185" LANGUAGE="DE" NAME="Hans Winkler," AFFILIATION="rådets ordförande">
<P>
   . Herr talman, fru kommissionsledamot, mina damer och herrar! Jag anser att vi i dag har skäl för en viss optimism när det gäller budgetramen och de olika instrumenten, och i morse hade vi tillfälle att underteckna ett viktigt dokument. Ni har med mycket klar majoritet antagit en viktig kompromiss, och jag anser att det tal som kommissionsledamot Benita Ferrero-Waldner nyss höll ger oss anledning att i grunden se optimistiskt på läget. Jag hoppas som företrädare för rådet kunna bidra till den allmänt optimistiska stämningen. Mycket av det som kommissionsledamoten har sagt återspeglar rådets sätt att tänka. Även här råder samma tongångar och vi hoppas mycket snart kunna lägga sista handen vid de instrument som vi diskuterar i dag. 
<P>
Att arbeta tillsammans de senaste veckorna har inte varit lätt, men det har när allt kommer omkring visat sig vara konstruktivt, och det har vid en slutlig analys visat hur mycket institutionernas intressen sammanfaller med varandra. På rådets vägnar vill jag uttrycka vår tacksamhet för detta samarbete, som har varit mödosamt men konstruktivt. Det har redan möjliggjort för oss att så tidigt som vid förstabehandlingen i parlamentet komma överens om innehållet i tre av de fyra instrumenten – instrumentet för stöd inför anslutningen, grannskapsinstrumentet och stabilitetsinstrumentet. Med tanke på hur komplexa dessa frågor är kunde detta verkligen inte tas för givet och det utgör i sig ett gigantiskt framsteg. 
<P>
Jag vill också göra det som kommissionsledamoten just har gjort och påminna parlamentet om att rådet har antagit ett antal ändringsförslag – och då inte de minst betydelsefulla – till vartenda ett av dessa instrument och inte bara till de rättsakter som är föremål för medbeslutandeförfarandet utan även till instrumentet för stöd inför anslutningen, som faller under samrådsförfarandet. Jag vill inte heller sticka under stol med att det paket som ni nu har framför er gav upphov till en hel del strid i rådet och att det krävde ansträngningar – och en hel del ansträngningar i Coreper av rådets ordförande – att få vissa av delegationerna att gå med på det. 
<P>
Jag vill nu i tur och ordning i korthet säga något om vart och ett av instrumenten. Det är ett välkänt faktum att vart och ett av dessa instrument har sin egen förhandlingshistoria bakom sig, och jag skulle vilja börja med de två som är föremål för medbeslutandeförfarandet, det vill säga grannskapsinstrumentet och stabilitetsinstrumentet. Vi är glada att kunna säga beträffande grannskapsinstrumentet att vi i stort sett har kommit överens och jag vill tacka Konrad Szymański för hans mycket konstruktiva samarbete i detta hänseende. Jag anser att jag –som rådets företrädare – kan säga att vi har tillgodosett praktiskt taget alla parlamentets krav genom att vi har gjort instrumentet mer flexibelt, avlägsnat begränsningarna av de tänkbara prioriteringarna, infört ytterligare villkor för samarbete och klargjort att internationella konventioner, särskilt i förhållande till frågor om de mänskliga rättigheterna, måste iakttas. Jag påminner om vår tidigare debatt om detta ämne. Vi har även kommit fram till en fast överenskommelse om den vikt som vi tillmäter civilsamhällets roll och vår önskan att stödja och främja det. 
<P>
När det gäller samarbetet över gränserna har vi inte bara fastställt partnerskapsprincipen utan vi har gått längre och betonat – såsom parlamentet krävde – att regionerna måste involveras. Som ni torde vara medvetna om – och på den punkten är det inte mer än rätt att jag tackar Angelika Beer – är stabilitetsinstrumentet ett särskilt känsligt instrument, och man måste handskas med det med en hel del försiktighet, för det finns i en gråzon mellan den första och den andra pelaren, och som företrädare för rådet medger jag gärna att detta ger upphov till svåra institutionella frågor. Vi har emellertid gjort en hel del framsteg och rådet har bemödat sig om att möta parlamentet på halva vägen i ett antal av dessa frågor. Vi har tillgodosett parlamentets önskan om att inte enbart vara rådgivande utan även ges rätt till medbeslutande. Vi har, låt vara som resultat av svåra förhandlingar, kunnat gå med på parlamentets krav om ett brett perspektiv. Kommissionen har redan hänvisat till detta. 
<P>
Den nuvarande konstitutionen preciserar vad som ska göras på områden som nedrustning, förbättring av krisförebyggande instrument, krishantering och medling samt vilka åtgärder som ska vidtas med hänsyn till kvinnor och barn i krissituationer. Allt detta är krav som vi har yrkat på eller som vi har stött i den tidigare debatten om en sammanhållen människorättspolitik inom EU. 
<P>
Vi lyckades till slut, vid trepartsmötet den 10 maj, att finna lösningar där vi tog hänsyn till parlamentets krav på en villkorsklausul för åtgärder för bekämpning av terrorism genom uttalanden från kommissionen i ämnet. Jag vågar utan tvekan uttala mig på rådets vägnar och säga att detta gjorde att vi kunde komma fram till ett bra resultat. Jag måste tacka István Szent-Iványi när jag nu övergår till att tala om instrumentet för stöd inför anslutningen, som till själva sin natur är särskilt viktigt. Jag behöver inte heller förklara hur viktigt det är för det österrikiska ordförandeskapet och dess prioriteringar på just detta område, helt enkelt eftersom det är oskiljaktigt förbundet med EU:s framtida utveckling. Rådet ansåg därför att det var viktigt att förhandla med parlamentet i en anda som gör dokumentet rättvisa och, på samma sätt som i fråga om de andra instrument som jag har nämnt, ta till oss parlamentets synpunkter, även om detta instrument inte faller under medbeslutandeförfarandet. Vi har till exempel lagt större vikt vid genusaspekten och social sammanhållning samt vidgat tillgängligheten i programmen för möjliga kandidater. Vi har även gått med på parlamentets krav att det ska tillfrågas om strategiska frågor såsom upphävandet av de fonder som är knutna till instrumentet för stöd inför anslutningen. 
<P>
Vårt gemensamma mål är att EU ska kunna agera inom varje sfär av utrikespolitiken, och det är beklagligt att detta – trots vissa uppmuntrande framsteg – inte har nåtts. Nu är det viktigt att vi gör något av praktiskt värde och flyttar processen framåt så snabbt som möjligt genom att anta förslagen till rättsakter och förordningar med kort varsel. Detta måste nu vara det gemensamma målet för rådet, parlamentet och kommissionen, och detta måste vi ta på allvar. Jag vill ta detta tillfälle och än en gång i detalj förklara varför denna process måste fullföljas och varför dessa förslag till förordningar måste antas så snart som möjligt. 
<P>
De nu gällande förordningarna om grannskaps- och stabilitetsinstrumenten löper ut vid utgången av detta år. Om vi inte ser till att de ersätts löper vi risk att från och med nästa år inte kunna finansiera samarbetet med länderna för vår grannskapspolitik – vilket torde vara särskilt bekymmersamt för oss alla – och det kommer inte ens att vara möjligt för oss att ingripa vid kris- och katastrofsituationer om dessa instrument inte förbereds i god tid. En grundlig förordning för tillämpning av instrumentet för stöd inför anslutningen behöver fortfarande utarbetas och antas om de ekonomiska resurserna ska kunna sättas in – vilket har varit föremål för mycket långdragna och segslitna förhandlingar. Av den anledningen måste parlamentet rösta om detta senast i juni. Vi vill inte hamna i ett ekonomiskt svart hål.
<P>
Jag vill därför på rådets vägnar uppmana er att inte äventyra dessa instruments godkännande inom rimlig tid. Därmed kommer jag till nästa rubrik – som kanske är den svåraste – som handlar om instrumentet för utvecklingssamarbete och ekonomiskt samarbete, som – det måste medges – är vårt problembarn och som jag skulle vilja beröra kort. Här har rådet visat sig villigt att ta till sig parlamentets huvudönskemål, vilket jag hoppas är allmänt känt. 
<P>
Vi är visserligen villiga att dela upp instrumentet för utvecklingssamarbete och ekonomiskt samarbete på två instrument, ett för utveckling och ett för ekonomiskt samarbete, och jag är övertygad om att detta tillgodoser ett av parlamentets grundläggande önskemål; som kommissionsledamoten redan har nämnt ser rådet också positivt på tanken att skapa ytterligare ett instrument på människorättsområdet, vilket parlamentet även har krävt. För att till fullo respektera parlamentets rätt till medbeslutande har rådet under ansenlig tid varit villigt att föra djupgående förhandlingar med parlamentet om alla väsentliga delar i de geografiska och tematiska programmen och att utarbeta formuleringarna tillsammans på samma sätt som vi har gjort med de andra instrumenten. 
<P>
Som ni kan se är rådet berett att möta parlamentet på mer än halva vägen i de frågor som har betydelse för er. Det enda jag har att säga – och jag måste säga detta rent ut – är att instrumentet för utvecklingssamarbete och ekonomiskt samarbete inte får delas upp ytterligare. Att bryta ner det i ännu fler isolerade delar skulle helt enkelt förvandla vårt mål att förenkla den övergripande strukturen i EU:s utomeuropeiska bistånd till en orimlig konstruktion. Det skulle vara raka motsatsen mot vad vi eftersträvar under rubriken ”bättre regelverk”. Kommissionsledamoten har redan sagt samma sak, och jag vill – på rådets vägnar – stödja henne å det kraftfullaste. 
<P>
Rådet finner det därför beklagligt att det, trots viljan att förhandla och göra en rad eftergifter, ännu inte har visat sig möjligt att finna en lösning på problemet med detta instrument, lika litet som i fråga om de övriga tre. 
<P>
Vi betvivlar inte att Europaparlamentet lägger precis lika stor vikt som rådet vid att avhjälpa denna brist så snart som möjligt. De fattigaste länderna på vår planet skulle finna det obegripligt om de så att säga skulle få betala räkningen för en tvist mellan två av våra institutioner. Jag hoppas därför att vi ska lyckas finna en lösning som gör att vi slipper hamna i ett rättsligt vakuum efter den 1 januari 2007. Detta är en uppgift som vi inte kan skjuta upp till efter domedagen, och jag vill avslutningsvis upprepa vad kommissionsledamot Benita Ferrero-Waldner redan har sagt, nämligen att rådet behöver detta argument för att lägga sista handen vid de övriga tre dokumenten. Som vi ser saken är de eftergifter som vi har gjort när det gäller instrumentet för stöd inför anslutningen, grannskapsinstrumentet och stabilitetsinstrumentet samt vår beredskap att överväga ett särskilt instrument för de mänskliga rättigheterna absoluta villkor som måste knytas till en överenskommelse om instrumentet för utvecklingssamarbete och ekonomiskt samarbete. Allt detta är väsentligt och om detta är både kommissionen och rådet fullständigt eniga. 
<P>
Vad som behövs är alltså en paketlösning, och för att nå en sådan förlitar vi oss på parlamentets goda vilja och beredskap att kompromissa. Detta är vi inte bara skyldiga våra partner utan även vid en slutlig analys den europeiska allmänheten, som väntar sig att vi ska komma fram till lösningar och inte har något intresse av institutionellt käbbel och säkert skulle vara besviken om vi från och med januari 2007 inte skulle kunna ge utomeuropeiskt bistånd i den utsträckning som vi alla gemensamt har åtagit oss att göra. 
<SPEAKER ID="186" LANGUAGE="EN" NAME="Gay Mitchell (PPE-DE )," AFFILIATION="föredragande">
<P>
   . Herr talman! Innan jag går in på sakfrågorna skulle jag vilja välkomna kommissionens och rådets närvaro. Jag uppskattar särskilt de på varandra följande ordförandeskapens ansträngningar att hitta en lösning på de olösta problemen med kommissionens ursprungliga förslag om instrumentet för utvecklingssamarbete och ekonomiskt samarbete.
<P>
När vi diskuterar detta instrument måste den dominerande frågan vara utvecklingsländernas intressen, och särskilt de fattigaste delarna av deras befolkningar. Uppdraget för utskottet för utveckling är att företräda dessa människors och länders intressen på EU-nivå och garantera att de förs upp på EU:s politiska dagordning. Därför förespråkar vi ett särskilt instrument för utvecklingsländernas behov, nämligen fattigdomslindring med verkligt ekonomiskt samarbete och en hållbar utveckling, och inte bara ett standardinstrument för alla länder som inte omfattas av några andra instrument. Jag tror att detta synsätt nu är brett accepterat och hoppas att kommissionen nu accepterar det också.
<P>
Parlamentet delar naturligtvis kommissionens önskan om ökad effektivitet, förenkling och flexibilitet på det rättsliga området, men kan inte tillåta att detta sker på bekostnad av dess egna befogenheter och själva demokratin. Parlamentet utövar huvudsakligen sina politiska befogenheter på tre nivåer: fastställande av politiska prioriteringar – vilket innebär medbeslutande på den politiska beslutsnivån, övervakning av genomförandet, och budgetbefogenheter.
<P>
Dessa tre nivåer kompletterar varandra och parlamentet, som är den enda institution som väljs direkt av EU-medborgarna, borde sträva efter att ha mer att säga till om på alla tre nivåer. Vi borde dock inte acceptera att de parlamentariska befogenheterna stärks på en nivå på bekostnad av våra befintliga befogenheter på en annan nivå. Medbeslutandet är inte förhandlingsbart. Parlamentet kämpade i många år för att få det och det är nu inskrivet i fördraget.
<P>
Det gläder mig att ta del av kommissionsledamotens försäkran om medbeslutandet här i dag. Kan jag få säga till ordförandeskapet att skillnaden med instrumentet för utvecklingssamarbete och ekonomiskt samarbete är avsikten att ersätta 16 förordningar som beslutats med medbeslutande med en förordning. Jag är helt förbluffad över att kommissionen och rådet så enkelt kan besluta om att avskaffa parlamentets roll. Vi borde heller inte tillåta att instrumentet för mänskliga rättigheter, som parlamentet konsekvent krävt, används för att få oss att avstå från våra politiska beslutsbefogenheter. Mänskliga rättigheter är alltför viktigt för att användas som ett förhandlingsobjekt vid interinstitutionella förhandlingar.
<P>
Bollen är nu hos kommissionen. Mitt förslag att göra instrumentet för utvecklingssamarbete till den enda administrativa och förfarandemässiga bestämmelsen för utvecklingssamarbete ger inte bara kommissionen den administrativa förenkling och flexibilitet den eftersträvar, utan garanterar också att genomförandet av politiken skiljs från det politiska livets oförutsägbarhet. Prioriteringarna kan ändras snabbt, i enlighet med våra och våra partners politiska dagordningar, men med en procedurförordning kommer genomförandet att kunna fullföljas obehindrat.
<P>
Som föredragande för instrumentet för utvecklingssamarbete och ekonomiskt samarbete är jag fast besluten att fullfölja det intensiva arbete som gjorts i frågan och se till att det införs som en procedurförordning i god tid före årets slut. Nu när kommissionen har medgett att utvecklingssamarbetets politiska innehåll måste fastställas genom medbeslutande, är det dags att den lägger fram formella lagstiftningsförslag om geografiska och tematiska prioriteringar, så att parlamentet och rådet slutligen kan inleda lagstiftningsprocessen. Såväl det geografiska som det tematiska innehållet är hjärtefrågor för Europaparlamentet och kräver en djupgående debatt.
<P>
Vi talar om prioriteringar för vårt samarbete med Latinamerika, Mellanöstern, Centralasien, Fjärran östern och Sydafrika, om våra prioriteringar på området för mänsklig och social utveckling, om hållbar förvaltning av naturresurser som vatten och energi, och om miljön och de icke-statliga aktörernas roll. Dessa frågor kräver en fullständig och verklig debatt i parlamentet. Eftersom vi vet att debatten om så omfattande och känsliga frågor kommer att bli komplicerad och tiden nu rinner ut, vill jag informera rådet och kommissionen om att utskottet för utveckling nu inrättar en arbetsgrupp för att diskutera det politiska innehållet. Detta kommer att snabba upp förhandlingarna med parlamentet och de andra institutionerna, när vi väl mottagit formella förslag.
<P>
Som jag sa inledningsvis talar vi om samarbete med hundratals miljoner fattiga människor i världen. De behöver vårt kontinuerliga stöd. För det behöver vi en rättslig grund. Det är upp till kommissionen att föreslå en sådan i tid. Jag välkomnar tonläget och innehållet i kommissionsledamotens bidrag här i dag, men mycket arbete återstår och jag hoppas att vi snart kommer att påbörja det. 
<SPEAKER ID="187" LANGUAGE="PL" NAME="Konrad Szymański (UEN )," AFFILIATION="föredragande">
<P>
   . Herr talman! Om någon i parlamentet skulle vilja spela ”good cop, bad cop” gentemot kommissionen och rådet skulle det vara svårt att hitta ett bättre sätt att göra det än att lägga Gay Mitchells och mitt anförande efter varandra.
<P>
När Europeiska kommissionen lade fram sitt paket 2004 var en sak okontroversiell och allmänt lovordad, och det var förenklingen. Förenkling är en stor fördel med hela det paket som lades fram 2004, eftersom det gör det enklare för parter utanför EU att använda våra rättsliga grunder för bistånd till tredje land. Parlamentet anser dock uppenbarligen att denna förenkling inte kan genomföras på bekostnad av att de politiska målen med vårt bistånd till tredje land begränsas, och den kan inte heller genomföras på bekostnad av parlamentets övervakningsbefogenheter. Det var därför som det finns 124 ändringsförslag i mitt betänkande för utskottet för utrikesfrågor.
<P>
Jag vill tacka de personer som är ansvariga i de politiska grupperna för deras arbete och hängivenhet. Bland dem finns Charles Tannock, Luisa Morgantini, Pasqualina Napoletano, Bastiaan Belder och Paavo Väyrynen. Utan inblandning av sekretariatet för utskottet för utrikesfrågor och även av den politiska grupp som jag tillhör skulle vi inte ha kunnat ha en så tydlig förhandlingsposition i dag. Vidare skulle vi utan det enorma engagemanget och hängivenheten av det österrikiska ordförandeskapet med ambassadör Gregor Woschnagg som ordförande, utan engagemanget av kommissionsledamot Benita Ferrero-Waldner och utan engagemanget av Elmar Brok, som leder vår förhandlingsgrupp som ordförande i utskottet för utrikesfrågor, realistiskt sett inte i dag kunna överväga att godta detta instrument vid första behandlingen, vilket är mycket viktigt. Vi måste komma ihåg att vår nuvarande rättsliga grund, i form av Meda och Tacis, de viktigaste instrumenten för grannskaps- och partnerskapsbistånd, kommer att upphöra vid årets slut. Vi bör ge våra utomstående partners så mycket tid som möjligt för att förbereda sig för denna enorma och viktiga förändring när det gäller den rättsliga grunden för tillhandahållande av bistånd till tredje land.
<P>
Under 18 månaders arbete i parlamentet har vi gjort stora framsteg. För det första har vi breddat paletten av politiska mål för de grundläggande instrumenten i grannskaps- och partnerskapspolitiken, och vi har infört bestämmelser som gör tillhandahållandet av bistånd beroende av respekt för de mänskliga rättigheterna och demokratiska standarder. Vi har infört förändringar som kommer att göra det möjligt att tillämpa grannskapspolitiken på länder som Vitryssland, som undviker samarbete med Europeiska unionen. Vi har skyddat rollen för EES och Schweiz i utförandet av uppgifter som hör samman med grannskapspolitiken och gjort att dessa länder kan delta i genomförandet av grannskapspolitiken i Europeiska unionen. Trots det som jag skulle kalla statlig karaktär hos grannskapspolitiken har vi förstärkt rollen för icke-statliga organisationer.
<P>
Efter att ha lyssnat på kommissionsledamot Benita Ferrero-Waldners och Hans Winklers anföranden skulle vi kunna säga att vi i dag, tack vare de interinstitutionella avtalen, har en garanti för att ett nytt separat instrument för mänskliga rättigheter och demokrati kommer att införas. Detta instrument kommer att vara tillräckligt flexibelt för att uppnå våra mål i en juridiskt och politiskt fientlig miljö. Som vi alla vet ställs vi ganska ofta inför sådana fientliga situationer.
<P>
I dag pekar allt mot vår förmåga att uppnå en kompromiss i denna mycket viktiga fråga, det vill säga Europaparlamentets övervakningsroll, när det gäller både planering och genomförande av grannskapspolitiken. Jag är naturligtvis medveten om att varje kompromiss är obekväm, så som denna är för parlamentet. Jag kommer emellertid att rekommendera att den godtas, eftersom alla som deltar i en kompromiss måste komma ihåg att den kommer att ge oss tillfredsställelsen att ha slutfört en fantastisk process, men att den även kommer att vara en något obekväm kompromiss. Jag är säker på att denna kompromiss inte känns naturlig för någon av oss, men jag är förvissad om att den viktigaste känslan här är tillfredsställelsen över att ha lyckats nå en överenskommelse.
<P>
Jag hoppas att detta avtal kommer att nås före sommaruppehållet och, framför allt, före slutet av det österrikiska ordförandeskapet. Det österrikiska ordförandeskapet har lagt ned mycket hårt arbete i denna fråga och det förtjänar ett erkännande för detta. Jag behöver knappast tillägga att våra grannar i söder och öster ivrigt väntar på att vårt arbete ska vara slutfört. Jag vill än en gång tacka alla som bidrog till slutförandet av detta arbete. 
<SPEAKER ID="188" LANGUAGE="DE" NAME="Angelika Beer (Verts/ALE )," AFFILIATION="föredragande">
<P>
   . – Herr talman, kommissionsledamot Ferrero-Waldner, herr Winkler! Som föredragande om stabilitetsinstrumentet för utskottet för utrikesfrågor vill jag än en gång göra en kortfattad tillbakablick och betona vilken god idé av kommissionen det så kallade Prodipaketet var, eftersom, säga vad man vill om det för övrigt, fyrtio instrument har skurits ned till sex för att öka takten på utrikespolitiken och göra den mer effektiv. Vi vandrade med glädje hand i hand med kommissionens längs denna väg, trots att det inte alltid kännetecknades av fullständig harmoni.
<P>
Den grundliga reform av gemenskapens utrikespolitik som vi debatterar i dag kan inte diskuteras skilt från uppgraderingen av parlamentets roll, vilken borde ha skett för länge sedan, för med tanke på omfattningen hos Europeiska unionens verksamhet som global aktör är vi inte längre bredda att stå och kika över stängslet medan regeringarna fattar besluten. Tvärtom vill vi bli aktivt involverade i att fatta dem.
<P>
Det är därför som jag i detta betänkande om stabilitetsinstrumentet har tagit in ett förslag till införande av ett förfarande för återkallande, som har till syfte att ge oss i parlamentet möjlighet att stoppa politiskt oansvariga åtgärder i planeringsstadiet. Som jag ser på saken finns det en koppling mellan vår ökade verksamhet på det utrikespolitiska området och parlamentets behov av att ha mer att säga till om. Jag vill än en gång betona att Europas 450 miljoner invånare förväntar sig denna demokratiska legitimitet och förväntar sig att den övervakas. Det är det som vi är här för att göra och därför kommer utskottet för utrikesfrågor när detta stabilitetsinstrument väl träder i kraft att ha nya uppgifter att utföra, eftersom vi kommer att ha nya saker att granska och vi måste få information i förväg. Vi får nu möjligheten att göra dessa saker, och den kommer vi definitivt att utnyttja.
<P>
Förhandlingarna med rådet och kommissionen i detta avseende var visserligen svåra och långsamma till en början – vi väntade i 18 månader på att rådet skulle lägga fram konkreta förslag – men vi har nu nått slutskedet, och det är uppmuntrande. Det är här som jag vill tacka kommissionsledamot Benita Ferrero-Waldner och alla de andra deltagarna i trepartsmötet, särskilt ambassadör Gregor Woschnak, men även naturligtvis Elmar Brok, ordföranden i vårt eget utskott, och alla de – alltför många för att namnges – som har underlättat vårt arbete.
<P>
Jag vill bara kort gå igenom de punkter som var av särskilt betydelse för oss, och för vilka vi nu har nått en överenskommelse. Det förfarande för återkallande som kommissionsledamot Benita Ferrero-Waldner föreslog för oss ligger i linje med vårt sätt att tänka och hon har nu – och det är min andra punkt – försäkrat oss att kommissionen kommer att ta hänsyn till parlamentets önskemål när det gäller granskningsbestämmelsen. För det tredje har vi nått en överenskommelse i fråga om innehåll. Vi såg detta som mycket viktigt, och det kommer även att vara mycket viktigt när det gäller den utrikespolitiken i praktiken, exempelvis våra krav när det gäller den fredsbyggande kommissionen. Vi har lyckats nå en överenskommelse om landminor, om frågor som rör kvinnor och barn, om villkoren för åtgärder för bekämpande av terrorism och om granskningsbestämmelsen.
<P>
För att ge er en bättre bild av vad det betyder vill jag säga att vi i flodvågskatastrofens kölvatten hade en dialog med stor samarbetsvilja där vi tog hänsyn till hur de instrument som nu fungerade samtidigt skulle kunna föras samman, och hur biståndet från Europeiska unionen snabbare skulle kunna komma fram till de personer som behövde det. Jag är mycket tacksam för att ni har slutfört kommissionens genomförbarhetsstudie av den civila fredskåren, vars samordning jag tror kommer att involvera oss politiker i att ta ansvar för att föra samman och förenkla rätt synsätt.
<P>
Efter de senaste två trepartsmötena fanns det tecken på en kompromiss i det uttalande vi fick i går från kommissionen, där det uppgavs att dessa åtgärder vidtogs på grundval av de mänskliga rättigheterna och folkrätten. Vi ser det som en viktig och grundläggande förutsättning om kriget mot terrorismen ska styras i rätt riktning.
<P>
Om jag får vill jag övergå till samordningen av fredsuppbyggandet och diskutera det förslag som ni lade fram i går kväll med de ledamöter som hittills har arbetat aktivt jämsides med mig om detta. Även på denna punkt anser jag att det bör vara möjligt för oss att nå en överenskommelse, som kommer att göra det tydligt för oss hur kommissionen har för avsikt att föra in rådet och andra aktörer i sin verksamhet på detta område.
<P>
Det kanske är ovanligt att göra det vid den här tiden på dygnet, men den debatt som vi har i dag är en debatt om grundläggande principer. Vi satsar på en slutspurt för att kunna rösta om stabilitetsinstrumentet i juni, vid första behandlingen. Låt mig dock avsluta med att mycket tydligt upprepa att om vi verkligen ska ta vårt åtagande för de mänskliga rättigheterna på allvar skulle vi be er se till att förslaget om ett instrument för demokrati och mänskliga rättigheter läggs fram i detta parlament så snart som möjligt, för vi betraktar inte mänskliga rättigheter och demokrati som en readisk, och de ska inte heller användas som ett sätt att utöva påtryckningar på utskottet för utveckling. 
<SPEAKER ID="189" LANGUAGE="FI" NAME="Paavo Väyrynen (ALDE )," AFFILIATION="ersättare för föredraganden">
<P>
   . Herr talman! István Szent-Iványi är föredragande för instrumentet för föranslutningsstöd, men han är inte här, eftersom kommissionsledamoten har skickat honom långt bort för att övervaka valet i Fiji. István Szent-Iványi skickar sina hälsningar och ber oss att på hans vägnar tacka kommissionsledamoten för hennes anförande, som är helt i harmoni med den överenskommelse som har nåtts i denna fråga.
<P>
En större omorganisation av finansieringen av yttre förbindelser ska införas genom de regler som nu diskuteras. Tidigare finansiella instrument kombineras och beslutsprocessen reformeras. Det europeiska grannskaps- och partnerskapsinstrumentet ska ersätta de nuvarande systemen Tacis och Meda. Det gränsöverskridande samarbetet ska innehålla ett nytt arrangemang, som kommer att tillåta en flexibel kombination av finansieringen av yttre förbindelser via grannskaps- och partnerskapsinstrumentet å ena sidan med finansieringen för medlemsstaternas territorium ur Europeiska regionala utvecklingsfonden å den andra.
<P>
Hittills har det gränsöverskridande samarbetet varit mycket svårhanterligt, eftersom beslutssystemen för finansieringen under Tacis i de yttre relationerna och finansieringen av regional utveckling inom unionen har varit mycket olika. Det kommer att bli en enormt stor utmaning att harmonisera de administrativa förfarandena och koppla samman dem. Den kommande genomförandeförordningen måste formuleras med noggrannhet och hänsyn måste tas till parlamentets inställning i frågan.
<P>
För alla de finansiella instrumenten behöver vi ett beslutssystem som skyddar parlamentets inflytande även efter att reglerna antas. Förhandlingarna i denna fråga har verkligen gått mycket bra. Gruppen Alliansen liberaler och demokrater för Europa är glad över att de övriga institutionerna äntligen har godkänt parlamentets krav på upprättande av ett instrument för mänskliga rättigheter och demokrati.
<P>
Instrumentet för yttre förbindelser utgör en helhet, och enighet måste nås för alla dess beståndsdelar mellan rådet, kommissionen och parlamentet. Det kommer att kräva flexibilitet från alla sidor, inklusive Europaparlamentet. Förändringarna av finansieringsmekanismerna är så stora att problem kan förväntas i deras praktiska tillämpning. Alla institutionerna måste vara beredda att göra förändringar, om det är nödvändigt, av de regler som nu ska beslutas inom den nuvarande finansieringsperioden.
<P>
Jag var skuggföredragande för ALDE-gruppen när förordningen om Europeiska grannskaps- och partnerskapsinstrumentet diskuterades och jag vill tacka min kollega, Konrad Szymański, för hans samarbete. Jag är särskilt glad över att den nordliga dimensionen och samarbetet med våra grannar i norr också omfattades av förordningen. 
<SPEAKER ID="190" LANGUAGE="SK" NAME="Irena Belohorská (NI )," AFFILIATION="föredragande av yttrandet av utskottet för utrikesfrågor.">
<P>
   – Jag vill uppmana mina kolleger att fundera över sin inställning när det gäller den rättsliga grunden för den föreslagna förordningen. Det är nödvändigt att behålla ett dubbelt rättssystem och därför att säkerställa att utskottet för utrikesfrågor i framtiden kommer att spela en roll i processerna för utveckling och ekonomiskt samarbete. Om artikel 179 utgjorde den enda rättsliga grunden skulle denna process uteslutande ligga i händerna på utskottet för utveckling, och vårt utskott skulle förlora sin befogenhet. Ni har redan talat om de mänskliga rättigheterna här, även om dessa finns i AFET-portföljen.
<P>
Jag vill även betona att jag har fått uppgifter om att en dubbel rättslig grund skulle underminera Europaparlamentets befogenhet. Denna information är felaktig, eftersom det i artikel 25 i yttrandet från parlamentets utskott för rättsliga frågor tydligt anges att om det finns ett dubbelt system kommer artiklarna 179 och 181a att medföra ett medbeslutandeförfarande, och därigenom får parlamentet större befogenhet. Om vi har en enda rättslig grund som vilar på artikel 179 ensam finns det en risk att program som Erasmus Mondus eller andra utbildningsprogram och stipendier till studenter kommer att försvinna.
<P>
Artikel 179 kan inte täcka det breda spektret av utveckling och ekonomiskt samarbete. Den skulle exempelvis inte täcka samarbetet mellan sektorer inom områden som transport och energi. Alla typer av samarbete kan inte inordnas under begreppet ”utvecklingssamarbete”. Vidare gäller artikel 179 endast för utvecklingsländer, och EU har ingen egen definition av utvecklingsländer, som den har lånat från OECD. I artikel 181a talas det å andra sidan om tredjeländer, vilket innebär att dess definition är mindre restriktiv. Om artikel 181 skulle tas bort skulle vissa länder automatiskt uteslutas.
<P>
Mina damer och herrar! Om vi antar detta direktiv med en enda rättslig grund betyder det att artikel 181 inte längre kommer att ha en grund i avtalen och vi kommer därmed att ge carte blanche till kommissionen. 
<SPEAKER ID="191" LANGUAGE="IT" NAME="Mauro Zani (PSE )," AFFILIATION="föredragande av yttrandet av utskottet för utveckling">
<P>
   . Herr talman, mina damer och herrar! Föremålet för mitt anförande är Europeiska grannskaps- och partnerskapsinstrumentet, som jag har följt som föredragande av yttrandet av utskottet för utveckling.
<P>
Denna nya politik, som blev nödvändig efter den senaste stora utvidgningen, omfattar ett enormt stort geografiskt område. Huvudsyftet med denna politik är som ni vet att skapa ett gemensamt område av välgång och säkerhet för att utveckla ekonomisk integration och politiskt samarbete mellan unionen och dess partnerländer. Detta är en utmaning och samtidigt en chans att utnyttja de möjligheter som kommer av denna politik, bland annat när det gäller utveckling, eftersom de flesta av de länder som gynnas av grannskapspolitiken faktiskt är utvecklingsländer.
<P>
Grannskaps- och partnerskapsinstrumentet skapar ett nära förhållande mellan inre och yttre sammanhållning – ur detta perspektiv är säkerheten därför knuten till utvecklingen. Jag vill därför rikta kommissionens och rådets uppmärksamhet mot att utvecklingspolitiken måste ha större omfattning som instrument för unionens yttre förbindelser. 
<SPEAKER ID="192" LANGUAGE="ES" NAME="Ignasi Guardans Cambó (ALDE )," AFFILIATION="föredragande av yttrandet av utskottet för kultur och utbildning">
<P>
   . Herr talman! Jag välkomnar detta grannskapsinstrument som vi snart kommer att godkänna och som vi debatterar i dag, och jag är särskilt glad över alla de ändringsförslag som har förstärkt den roll som spelas av det civila samhället i grannskapspolitiken.
<P>
De som har talat före mig har sagt att vi fortfarande väntar på ett äkta instrument, som kommissionen har sagt att den kommer att lägga fram, för att stärka de mänskliga rättigheterna och stödja demokratin. Det är emellertid tydligt att detta grannskapsinstrument som vi nu debatterar, efter att det har passerat genom parlamentet, har fyllts med otaliga hänvisningar till detta skydd för de mänskliga rättigheterna och förhållandet med det civila samhället och icke-statliga aktörer. Jag vill uppmana kommissionen att komma ihåg detta och, när det gäller genomförandet av detta avtal med grannländerna, att komma ihåg att många av dem inte är demokratier. Den måste därför verkligen komma ihåg att detta instrument inte kan tillåtas stärka odemokratiska system och att den därför måste ta god hänsyn till dessa icke-statliga aktörer. 
<SPEAKER ID="193" LANGUAGE="DE" NAME="Elisabeth Schroedter (Verts/ALE )," AFFILIATION="föredragande av yttrandet av utskottet för sysselsättning och sociala frågor">
<P>
   . – Herr talman, fru kommissionsledamot, herr rådsordförande, mina damer och herrar! Jag vill tacka föredraganden för grannskapsinstrumentet, Konrad Szymański, för att han har tagit in så många av vårt utskotts förslag, vilka har gett mervärde till kommissionens förslag.
<P>
Jag kan inte annat än betona – och på detta sätt uttrycker jag sysselsättningsutskottets åsikt – hur viktigt det är att den sociala dimensionen får större tonvikt i främjandet av grannskapsinstrumentet. Det är särskilt vid Europeiska unionens yttersta gräns som en enormt stor ekonomisk olikhet finns, och spänningen kan bara minskas om den sociala dimensionen får samma prioritet när landet drar sig närmare EU.
<P>
Jag vill utnyttja detta tillfälle att upprepa hur viktig den roll är som spelas av sociala partners i grannskapsinstrumentet. Om det ska finnas partnerskap med dessa länder är det helt nödvändigt att deras roll stärks och främjas. Detta parlament kan betrakta genomförandet av utbildningsåtgärder och deras sociala roll som bihang till handlingsplanerna som en av sina framgångar. 
<SPEAKER ID="194" LANGUAGE="HU" NAME="László Surján (PPE-DE )," AFFILIATION="föredragande av yttrandet av utskottet för budget.">
<P>
   Herr talman! Det var en glädje för utskottet för budget att behandla de ekonomiska aspekterna på dessa frågor. Vi var glada över att vår utrikespolitiska och grannskapspolitiska verksamhet i framtiden skulle bedrivas inom en öppnare och mer förenklad struktur.
<P>
Vi har ett talesätt – ett dåligt grannskap är en turkisk förbannelse. Det härrör från en tid då en stor del av Ungern var ockuperad av det ottomanska riket. Vi är intresserade av ett bra grannskap, och jag anser att detta instrument kommer att bidra till att förhindra att Europeiska unionen bygger murar eller reser en kinesisk mur runt sig, och uppmuntra den att i stället på ett effektivt sätt hjälpa sina grannar att blomstra. Det kommer även att ligga i vår säkerhets intresse.
<P>
Vi stödde tanken att vi i vissa fall exempelvis skulle kunna avstå från medfinansieringsbidraget, eftersom de inblandade organisationerna i många av våra grannländer inte skulle kunna stödja ett sådant program ur sina egna resurser. Jag ber parlamentet att stödja förslaget, och jag vill tacka alla för deras arbete. 
<SPEAKER ID="195" LANGUAGE="ET" NAME="Andres Tarand (PSE )," AFFILIATION="föredragande av yttrandet av utskottet för industrifrågor, forskning och energi">
<P>
   Herr talman! Förbindelserna mellan de gamla och de nya grannarna spelar en viktig roll i Europeiska unionens utrikespolitik. På senare tid har vi dock genom media fått veta att finansieringen av projekt i vissa fall är ganska otydlig. Samtidigt som jag vill ge beröm för det arbete som har utförts av föredraganden har jag som föredragande av yttrandet av utskottet för industrifrågor, forskning och energi två kritiska iakttagelser när det gäller vagheten i Europeiska unionens utgifter.
<P>
Den första rör Europaparlamentets roll i förberedelsen, ledningen och revisionen av projekt, vilken ingick i de ändringsförslag som föreslogs av , men som inte finns i den slutgiltiga texten. Den status som juridisk person som lämnades in avseende partners saknas också.
<P>
Den andra iakttagelsen rör införandet av den nordliga dimensionen i förslaget från samma position. Den nordliga dimensionen är utan tvekan en mycket framgångsrik åtgärd av Finland i förbindelserna mellan Europeiska unionen och Ryssland. Dess omfattning har emellertid inte definierats. Från tid till annan presenteras den som en grannskapspolitik gentemot de närmaste grannarna i medlemsstaterna – det vill säga Finland, Estland, Lettland, Litauen och Polen.
<P>
Den tredje och bästa möjligheten är goda grannrelationer mellan de åtta medlemsstaterna från Östersjöregionen och Ryssland, vilket naturligtvis inte utesluter inblandning av andra länder.
<P>
Tack, herr talman. 
<SPEAKER ID="196" LANGUAGE="PL" NAME="Barbara Kudrycka (PPE-DE )," AFFILIATION="föredragande av yttrandet av utskottet för medborgerliga fri- och rättigheter samt rättsliga och inrikes frågor">
<P>
   . Herr talman! Det var helt naturligt att ledamöterna i utskottet för medborgerliga fri- och rättigheter samt rättsliga och inrikes frågor skulle vara intresserade av att standardisera och förenkla förfarandet för integrerad gränsförvaltning och migration, asylpolitik, brottsbekämpande och förhindrande av människohandel å ena sidan, samtidigt som man främjar de rättsstatliga principerna, domstolarnas oberoende och god förvaltningssed i enlighet med Europeiska grannskaps- och partnerskapsinstrumentet.
<P>
Vi kan inte gemensamt bekämpa brottslighet eller bygga upp gränsinfrastruktur om de medel som avsätts för detta syfte fastnar i en gyttja av korruption eller inkompetens. Det är därför som jag vill betona att ledamöterna i utskottet för medborgerliga fri- och rättigheter samt rättsliga och inrikes frågor räknar med att det praktiska stödet i kampen mot brottslighet och människohandel kommer att gå hand i hand med stödet för ett oberoende rättsligt system, god förvaltning och medborgerliga fri- och rättigheter. Detta är nödvändigt för att uppnå en balans mellan kostnader och fördelar, och så att kraven och vinsterna balanseras för att se till att våra grannar inte bara blir medvetna om tyngden av sina skyldigheter utan även värderingar som för dem förefaller självständigt och övertygande nödvändiga för ett bättre och säkrare liv. 
<SPEAKER ID="197" LANGUAGE="FR" NAME="Tokia Saïfi (PPE-DE )," AFFILIATION="föredragande av yttrandet av utskottet för internationell handel">
<P>
   . Herr talman, fru kommissionsledamot, herr Winkler! Europeiska grannskaps- och partnerskapsinstrumentet förenklar Europeiska unionens bistånd till tredje land och stärker samarbetet med våra grannar, och det är bra.
<P>
Vi måste dock vara försiktiga när det gäller den finansiering som vi ger till grannskapspolitiken. Vi måste komma ihåg skillnaderna mellan våra grannar i öster och de i söder samt att reformer genomförs i olika takt. Låt oss se till att EU:s ekonomiska bistånd förblir stabilt och särskilt att det fortsätter att fördelas på samma sätt som nu.
<P>
Jag tänker här på våra grannar runt Medelhavet som, som en del av Barcelonaprocessen, har ett speciellt förhållande till Europeiska unionen. Vi måste visa och bevisa att vårt partnerskap fortsätter att vara högprioriterat, genom att öka vårt politiska, ekonomiska och kulturella samarbete. 
<SPEAKER ID="198" LANGUAGE="NL" NAME="Lambert van Nistelrooij (PPE-DE )," AFFILIATION="föredragande av yttrandet av utskottet för regional utveckling">
<P>
   . Herr talman, fru kommissionsledamot, ledamöter i rådet! Det vi i utskottet för regional utveckling, och särskilt jag som medföredragande (artikel 47), har förpliktat oss för är konkret stöd för medborgare på båda sidorna av EU:s yttre gränser under de kommande åren. Som Konrad Szymański redan har sagt är en överenskommelse om Europeiska grannskaps- och partnerskapsinstrumentet vid första behandlingen nu inom räckhåll.
<P>
De europeiska gränsregionerna erbjuds möjligheten att under de kommande åren, delvis med omkring 700 miljoner euro per år i finansiering från Europeiska regionala utvecklingsfonden, genomföra konkreta program som omfattar ett brett spektrum, däribland folkhälsa, utbildning, ekonomin och miljön vid Europas yttre gränser.
<P>
Det är av yttersta vikt att vi, i samråd med rådet, har nått enighet om hur vi ska göra det. Vi har specifikt lyckats behålla Interregmetoden under regionalpolitiken. I samband med detta har vi konsulterat Europeiska Gränsregionförbundet och det nybildade nätverket för de yttre gränsregionerna i öster, med namnet Neighbour, vilka påstår att de vet hur man använder denna metod, eftersom de har tagit emot och antagit fungerande förslag.
<P>
Slutligen har vi även nått enighet om övergångsförordningen, vilket innebär att förberedande åtgärder nu kan finansieras. Om vi inte lyckas nå enighet om den yttre gränsen med regionerna och nationsstaten kommer vi att vidta konkreta åtgärder efter den 1 juni 2010 för att se till att medlen kan spenderas i våra egna medlemsstater på denna sida av gränsen och inte går till spillo. Ett partnerskapsinitiativ för Europa–Medelhavsområdet (EMPI) som snabbt kan genomföras kommer att ligga framför oss från 2007 och framåt. I detta sammanhang vill jag tacka Konrad Szymański och rådet för deras orubbliga åtagande att nå en överenskommelse. 
<SPEAKER ID="199" LANGUAGE="PL" NAME="Zbigniew Zaleski (PPE-DE )," AFFILIATION="föredragande av yttrandet av utskottet för internationell handel">
<P>
   . Herr talman! Jag är mycket glad över att kommissionsledamot Benita Ferrero-Waldner tycker att det ekonomiska samarbetsinstrumentet är viktigt, och jag ser ingenting fel i att det blir en fråga på vilken medbeslutandeförfarandet tillämpas i något skede, även om så ännu inte är fallet i dag.
<P>
Som föredragande av instrumentet för föranslutningsstöd för utskottet för internationell handel vill jag säga att vi vill hjälpa kandidatländer i gränsöverskridande verksamhet som hör samman med att etablera en marknadsekonomi, icke-statliga organisationer, genomförande av WTO-principer och alla akademiska utbyten. Samtidigt kräver vi med eftertryck att kommissionen presenterar årsredovisningar för parlamentet så att vi kan se vad medlen har öronmärkts för, och så att vi om några år kan slippa känna oss besvikna över att de har försvunnit någonstans och vi inte vet om stödet verkligen nådde kandidatländerna till Europeiska unionen eller ej. 
<SPEAKER ID="200" LANGUAGE="EN" NAME="Gábor Harangozó (PSE )," AFFILIATION="föredragande för yttrandet från utskottet för regional utveckling">
<P>
   Herr talman! Först vill jag tacka vår föredragande, István Szent-Iványi, för vårt positiva samarbete i fråga om utarbetandet av yttrandet från utskottet för regionalt samarbete om instrumentet för stöd inför anslutningen. Min åsikt är att detta betänkande är ett tillfälle att i alla skeden se till att Europaparlamentet är delaktigt i kontrollen och förvaltningen av det nya instrumentet för föranslutningsstöd.
<P>
I det hänseendet är det inte tillräckligt med samråd. Med hänsyn till de aktuella frågornas budgetmässiga och politiska karaktär, bör dessa falla inom ramen för medbeslutandeförfarandet. Jag anser att den bristande öppenheten i fråga om finansieringen per land, målsättningarna och beståndsdelarna bör hanteras på ett tydligt sätt och att det nya instrumentet bör garantera en tydlighet och en förutsägbarhet för unionens åtaganden gentemot dess partnerländer. Dessutom bör de specifika situationerna i och de potentiella svårigheterna hos mottagarländerna beaktas vederbörligen. Alternativa genomförandearrangemang bör därför införas för att undvika eventuella problem med den gemensamma förvaltningen.
<SPEAKER ID="201" LANGUAGE="FR" NAME="Pierre Schapira (PSE )," AFFILIATION="föredragande av yttrandet av utskottet för utveckling">
<P>
   . Herr talman, mina damer och herrar! Jag är än en gång mycket nöjd med förändringen av den rättsliga grunden för stabilitetsinstrumentet, och jag är tacksam mot kommissionen och rådet för att de har accepterat denna förändring. Jag är också glad över att förhandlingarna med rådet gjorde det möjligt att begränsa stabilitetsinstrumentets omfattning genom att begränsa samarbetet inom områdena för fredsbevarande och bekämpande av terrorism. Kommissionens förslag som syftar till att skapa en icke obligatorisk mekanism för återkallande väger emellertid inte upp bristerna i parlamentets befogenheter för medbeslutande om det politiska innehållet.
<P>
När det gäller Mitchellbetänkandet är jag glad över att parlamentet inte har gett efter för kommissionen eller rådet. I morgon ska vi rösta om en text där parlamentets befogenheter behålls och där det kan behålla sin roll som medlagstiftare när det gäller den politiska riktning som ska tas i det nya samarbets- och utvecklingsinstrumentet. Det finns ingen anledning att ge efter eftersom denna befogenhet är en etablerad rättighet. De politiska riktlinjer för vilka vi vill säkra medbeslutande kommer att ersätta 16 förordningar som gick igenom medbeslutandeförfarandet. När den inledande kampen nu har utkämpats förväntar vi oss att kommissionen föreslår en politik snart så att vi kan slutföra den andra behandlingen före årets slut.
<P>
Jag är dock oroad över grannskapsinstrumentet. Det ger upphov till samma problem som utvecklingsinstrumentet, men det svar som lämnas är avsevärt annorlunda. Som i fallet med instrumentet för utvecklingssamarbete och ekonomiskt samarbete (DCECI) är detta instrument föremål för medbeslutandeförfarandet men saknar politiskt innehåll. Som för DCECI ska det politiska innehåll som ska definieras, för 15 av de 17 länder som omfattas av grannskapsinstrumentet, ersätta omkring ett dussin förordningar i ämnet som är föremål för medbeslutandeförfarandet.
<P>
I en strävan att behålla sin kompetens föreslog parlamentet självt mekanismen för återkallande för att uttrycka sin åsikt om det politiska innehållet i grannskapsinstrumentet inom ramen för medbeslutandeförfarandet när denna åsikt skiljer sig från kommissionens. Vi är en folkvald församling och vårt arbete är per definition politiskt. Vi har dock valt att lagstifta om den mest tekniska aspekten på partnerskapet – förfaranderamen – men att hålla tyst om den politiska strategin. I dag är vi beredda att ge upp mekanismen för återkallande och ge efter för kommissionen och rådet för att anta denna text vid första behandlingen.
<P>
Varför ska vi ge upp en etablerad rättighet? Varför ska vår lagstiftningsbefogenhet inskränkas i en tid då parlamentet uppnår betydande segrar när det gäller lagstiftningen på andra områden, till exempel hamntjänster, tjänstedirektivet och, i morgon, DCECI? Jag förstår att vi måste nå en snabb kompromiss med rådet och kommissionen om detta instrument, men hur kan någon folkvald representant rösta för att förlora sina privilegier? 
<SPEAKER ID="202" LANGUAGE="EL" NAME="Antonis Samaras (PPE-DE )," AFFILIATION="">
<P>
   Herr talman! Möjligheten att svara på hot mot de mänskliga rättigheterna och demokratin är en självklar och nödvändig målsättning.
<P>
När det gäller kärnpunkten i förslaget vill jag som företrädare för utskottet för budget, beträffande stabilitetsinstrumentet, säga att medbeslutandeförfarandet – som nu har accepterats av alla sidor – rent juridiskt är helt rätt förfarande.
<P>
När det gäller frågan om öppenhet och flexibilitet skyddar öppenheten möjligheten att undvika överlappningar i olika aktiviteter, främst med GUSP, medan flexibiliteten ger möjlighet till snabba ingripanden och förbättrad effektivitet.
<P>
Jag avslutar med att säga att jag absolut inte har någon invändning mot den föreslagna vägledande budgetramen och jag vill säga att vi i utskottet för budget genom det årliga budgetförfarandet ska kämpa för största möjliga effektivitet för stabilitetsinstrumentet. 
<SPEAKER ID="203" LANGUAGE="EN" NAME="David Martin (PSE )," AFFILIATION="föredragande för yttrandet från utskottet för internationell handel">
<P>
   Herr talman! Jag stöder fullt ut målen i ”Prodipaketet” om att förenkla strukturen för våra yttre åtgärder. Som den största givaren av externt utvecklingsbistånd, som en central handelspartner för de minst utvecklade länderna och en stor givare av tekniskt och finansiellt bistånd har EU en skyldighet att se till att våra åtgärder ger ett mervärde, är korrekt samordnade och sammanhängande.
<P>
Utskottet för internationell handel har identifierat tre huvudsakliga tyngdpunkter i fråga om paketen i allmänhet och instrumentet för utvecklingssamarbete och ekonomiskt samarbete i synnerhet. För det första ansåg vi i fråga om den rättsliga grunden, att artikel 179 var en otillräcklig grund och att vi behövde en rättslig grund som omfattade samarbete med både utvecklings- och industriländer: med andra ord att artikel 181a skulle införlivas. Vi respekterar likväl åsikten hos utskottet för utveckling att införlivandet av detta i ett enda instrument riskerar att skapa en sårbarhet i förhållandet mellan utvecklingsmålen och industrimålen.
<P>
Den andra tyngdpunkten är den uppenbara nedtoningen av vikten av handeln i paketet i sin helhet. Vi vill att handelsstödet ska få ett tydligare fokus och undrar, med tanke på frånvaron av ett tematiskt program, hur handeln kommer att hanteras i de föreslagna strukturerna för de nya instrumenten.
<P>
Slutligen delar vi de andra utskottens farhågor om urholkningen av den parlamentariska kontrollen och anser att det var rätt av parlamentet att förkasta de ursprungliga förslagen från 2004. Det genombrott vi nått med rådet och kommissionen i fråga om översyn och förfalloklausuler borde leda till ett positivt resultat i omröstningen i morgon, men parlamentet måste nu fullt ut engagera sig för att fastställa politiska prioriteringar för hela paketet. 
<SPEAKER ID="204" LANGUAGE="EN" NAME="Charles Tannock," AFFILIATION="för PPE-DE-gruppen">
<P>
   Herr talman! Till att börja med skulle jag vilja gratulera föredraganden Konrad Szymański till det europeiska grannskaps- och partnerskapsinstrumentet. Det europeiska grannskaps- och partnerskapsinstrumentet, som kommer att ersätta de befintliga programmen Tacis och Meda 2007, är enligt min åsikt viktigt för budgetdisciplinen och budgetförfarandet. Det kommer att omfatta Euromedländerna inom Barcelonaprocessen och de västra länderna i före detta Sovjetunionen samt de tre kaukasiska republikerna, som för närvarande utgör de länder inom den europeiska grannskapspolitiken för vilka jag är parlamentets föredragande. Liksom Ryssland, som inte ingår i Europeiska grannskapspolitiken men som åtnjuter de fyra gemensamma områdena, är alla dessa centrala grannskapsländer vars geopolitiska stabilitet och ekonomiska välstånd är mycket viktiga för EU:s intressen. Vi måste vara omgivna av en vänkrets som åtnjuter fria marknader, säkerhet inom sina gränser och har gemensamma värderingar med Europeiska unionen, särskilt i fråga om mänskliga rättigheter och demokratiskapande.
<P>
Även om stödet i dessa riktade instrument är generöst – för det europeiska grannskaps- och partnerskapsinstrumentet ligger stödet på omkring 12 miljarder euro för nästa budgetplan – är det mindre per capita än det stöd som beviljats EU:s kandidatländer under föranslutningsprocessen. Det är likväl ett viktigt bidrag för tekniskt stöd och investeringar i centrala infrastrukturprojekt, vilka kan komplettera det arbete som görs av Europeiska investeringsbanken och Europeiska banken för återuppbyggnad och utveckling.
<P>
Jag anser också att stödet och handelsprivilegierna måste vara moroten medan villkoren är käppen i den europeiska grannskapspolitiken. På så sätt kan man se till att ju närmare Europeiska unionens värderingar dessa länder rör sig, desto mer kan de belönas i framtiden. Det europeiska grannskaps- och partnerskapsinstrumentet måste förbli en del av medbeslutandeförfarandet i enlighet med artikel 179, med lämplig övervakning och tillsyn av Europaparlamentet.
<P>
Jag välkomnar också att kommissionen gått med på att inrätta ett specifikt instrument för mänskliga rättigheter och demokrati som kommer förenkla EU:s prioriterade stöd för att stärka synen på mänskliga rättigheter, demokrati och frihet i resten av världen. Vad jag förstår kommer även rådet att sälla sig till detta.
<SPEAKER ID="205" LANGUAGE="ES" NAME="Miguel Angel Martínez Martínez," AFFILIATION="för PSE-gruppen">
<P>
   . – Herr talman! Det finns en oro inom utskottet för utveckling för de problem som har uppstått med Europeiska kommissionen och rådet när det gäller förhandlingen om instrumentet för utvecklingssamarbete.
<P>
Vi godkände det första Mitchellbetänkandet för mer än ett år sedan i utskottet för utveckling och sedan dess har det legat nere medan vi har väntat på att kommissionen och rådet skulle stå fast vid sitt löfte att ta hänsyn till våra argument och vår kritik mot kommissionens ursprungliga förslag. Dessa löften har emellertid inte uppfyllts, trots vissa ansträngningar och framsteg, och det har inte avspeglats i någon text som har presenterats för parlamentet av kommissionen.
<P>
Det fanns tre huvudproblem med det som föreslogs för oss. För det första verkade det inte rimligt att ha ett enda instrument för utvecklingssamarbete och samarbete med den utvecklade världen. Vi var bekymrade över att resurser som var avsedda för utvecklingen av länderna i söder kunde överföras till samarbete med länderna i norr. När det gäller denna punkt verkade rådet och kommissionen hålla med om vår inställning.
<P>
Den andra poängen var allvarligare. Vi kunde inte acceptera tanken att parlamentet förlorar befogenheter som det hade haft när det gällde sjutton instrument som nu skulle slås samman till ett eller två. Hela den europeiska integrationsprocessen har kännetecknats av ett ständigt arbete för att konsolidera de demokratiska framsteg som har gjorts inom den interinstitutionella relationen, som i princip har antagit formen av större befogenheter för parlamentet i beslutsfattandet.
<P>
Vi är förvånade, och ganska indignerade, över det synsätt som har förespråkats av kommissionen, där effektivitet ställs mot demokrati. Avsikten har varit att minska parlamentets befogenheter, på grund av att de gör processen komplicerad och mindre effektiv. Det är inte hierarkin i utskottet för utveckling som står på spel, utan parlamentets befogenhet, och i detta perspektiv kan vi inte ta ett enda steg bakåt. I detta avseende har inte de minsta framsteg gjorts som kan mätas på ett objektivt sätt.
<P>
Det tredje konfliktområdet avser det faktum att avsikten, kanske mer av rådet än av kommissionen, har varit att inkludera åtgärder som avser säkerhet, terrorism och invandring i utvecklingssamarbetet. En del av dem förefaller riktiga. Det som inte är acceptabelt är att de finansieras med resurser som är öronmärkta för utvecklingssamarbete.
<P>
Finansieringen av hemsändningen av olagliga invandrare ur instrumentet för utvecklingssamarbete är exempelvis inte godtagbar för oss. Dessa program kräver ett differentierat instrument som finansieras ur andra källor. Även inom detta område har det skett vissa framsteg i vår debatt med kommissionen och rådet.
<P>
Herr talman! Vi ska rösta för den text som har föreslagits för oss, i hoppet att kommissionen vid andra behandlingen ska förstå och godta våra argument, förhoppningsvis med rådets förståelse och stöd. 
<SPEAKER ID="206" LANGUAGE="DE" NAME="Frithjof Schmidt," AFFILIATION="för Verts/ALE-gruppen">
<P>
   . – Herr talman! Det finns verkligen en enighet i detta parlament om behovet av reformer av instrumenten för utvecklingssamarbete, och det måste ske utan dröjsmål. Inom detta område finns redan 16 olika förordningar, med olika prioriteringar och olika tidsperioder. Det befintliga förfarandet är komplext, obegripligt och oklart.
<P>
Kommissionens förslag är dock en modell för hur detta tillstånd inte ska hanteras. Förenkling och effektivitet är inte detsamma som att upphäva parlamentets medbeslutanderätt, den systematiska utsuddningen av gränserna mellan utvecklingssamarbete och ekonomisk utrikespolitik i våra mellanhavanden med industriländer, eller en obskyr rättslig grund för användningen av medel som är öronmärkta för utvecklingspolitiken.
<P>
Det som jag har hört från er i dag, fru kommissionsledamot, är – för att uttrycka saken försiktigt – motstridiga uttalanden om dessa tre kärnfrågor. Kanske kan vi se det som en anledning att hoppas att kommissionen kan vakna till liv, vilket, med tanke på att tiden håller på att ta slut, är precis vad den måste göra. Många förordningar kommer att upphöra i slutet av året, och om vi inte kan enas kommer vår rättsliga ställning att bli besvärlig.
<P>
Vi vill att parlamentet ska rösta nu, så att det inte kan bli några spekulationer om att det var parlamentet som fördröjde avtalet. Det är på denna grund som vi måste förhandla. Rådets österrikiska ordförandeskap har cirkulerat några goda idéer om hur en kompromiss kan se ut, och nu måste kommissionen verkligen överge sin taktik att sitta vid sidolinjen när dessa punkter diskuteras och möta oss på halva vägen och förhandla fram en kompromiss där förenkling och parlamentets fulla medbeslutanderätt inte betraktas som motsatser. 
<SPEAKER ID="207" LANGUAGE="IT" NAME="Luisa Morgantini," AFFILIATION="för GUE/NGL-gruppen.">
<P>
   Herr talman, mina damer och herrar! Trots det missnöje som har uttryckts känner jag att jag uppriktigt måste tacka kommissionen och ordförandeskapet, samt Gay Mitchell, utskottet för utrikesfrågor och ledamöterna i parlamentsutskotten och de berörda sekretariaten för det hårda arbete som de har lagt ned på att nå ett avtal om fyra instrument för yttre åtgärder. Interinstitutionellt samarbete och dialog utgör ett test som kommer att göra det möjligt för oss att uppnå ett positivt och effektivt resultat i alla inblandade aktörers intresse, särskilt för dem som kommer från utvecklingsländer.
<P>
När det gäller instrumentet för utvecklingssamarbete har stora framsteg gjorts om dagen för upphörande, granskningsbestämmelsen och även på andra punkter. Förhandlingsprocessen har lyckats med att överbrygga skillnaderna.
<P>
Genom denna första behandling slutför vi denna inledande fas för att så snabbt som möjligt gå vidare till att inrätta en arbetsgrupp inom utskottet för utveckling, vilket redan har beslutats av utskottet självt. Denna arbetsgrupp kommer att göra det möjligt för oss att när vi har tagit emot vissa formella förslag från kommissionen diskutera strukturer och innehåll i syfte att nå ett omfattande avtal så snart som möjligt, eftersom ansvaret för eventuella ”brister” ligger på alla och inte bara på en part.
<P>
En lösning som vi anser vara positiv har nåtts på en av de avgörande punkterna i Mitchellbetänkandet, nämligen den som avser att fortsätta att skilja samarbetet med utvecklingsländer och industriländer åt. Jag hoppas verkligen att vi även kommer att lyckas nå en lösning när det gäller parlamentets befogenheter att definiera tematiska och geografiska prioriteringar som inte kan överges, inte minst med tanke på att det aktuella dokumentet ersätter 16 gemensamt beslutade förordningar. 
<SPEAKER ID="208" LANGUAGE="FR" NAME="Paul Marie Coûteaux," AFFILIATION="för IND/DEM-gruppen">
<P>
   . Herr talman! Om ni tillåter skulle jag vilja utvidga denna debatt, för vi måste komma ihåg att alla våra diskussioner och anföranden i dag har som förutsättning att vi har en gemensam politik om yttre förbindelser.
<P>
Det verkar dock som att vissa inte har uppmärksammat att när fransmännen och holländarna för ett år sedan förkastade EU:s konstitution var det just för att de inte ville släppa taget om det de värnar mest om, det vill säga sin världsbild, vilken kommer till uttryck i deras utrikespolitik.
<P>
De har ingen avsikt att, såsom föreslås i konstitutionen, inrätta en utrikesminister, inte ens om det är Javier Solana, och de har än mindre för avsikt att ge honom tjänster och finansiering. Nej, de har inte för avsikt att ha samma utrikespolitik som exempelvis Förenade kungariket, Italien eller andra, när de invaderar Irak, som är medlem i Förenta nationerna, utan medgivande av säkerhetsrådet, och därmed inte bryr sig om folkrätten eller ens folkrättens existens.
<P>
De vill inte ha en supermakt som kidnappar, deporterar och torterar som Förenta staterna gör, vilket vi såg i den skamliga affären med CIA:s påstådda hemliga flygresor, som genomfördes med tyst godkännande av våra myndigheter, särskilt av Javier Solana, som definitivt inte låter er glömma att han var generalsekreterare för NATO. Om Javier Solana vill försvara de mänskliga rättigheterna, så låt honom fördöma Washington och deras europeiska medbrottslingar, som, genom att fortsätta att vara tysta, har gjort sig medskyldiga till kidnappning och tortyr, i stället för att starta gräl med de länder i söder som inte är tillräckligt inriktade för hans smak, eller som kanske ligger för nära Frankrike.
<P>
Vi kommer absolut att rösta mot dessa medel och denna budgetram, som är ödesdiger för Europa och dess värdighet. 
<SPEAKER ID="209" LANGUAGE="" NAME="" AFFILIATION="Vice talman">
<SPEAKER ID="210" LANGUAGE="EN" NAME="Eoin Ryan," AFFILIATION="för UEN-gruppen">
<P>
   Fru talman! Jag vill gratulera min kollega Gay Mitchell till hans arbete med detta betänkande. Jag vill ta upp ett antal punkter i dag.
<P>
Jag anser att det är absolut nödvändigt att parlamentet behåller medbeslutandebefogenheterna för strategiska prioriteringar och för geografiska och tematiska stödprogram. Medbeslutandeförfarandet måste också gälla för den fleråriga finansieringsramen. Det är viktigt att vi inte låter Europeiska kommissionen införa ett enda instrument för sådana frågor. Jag anser att räckvidden för EU:s utvecklingsstöd, i enlighet med millennieutvecklingsmålen, bör begränsas till att endast gälla utvecklingsländerna.
<P>
Angående stödfinansiering anser jag att budgetstödet måste godkännas av revisionsrätten och partnerlandets parlament. Allt innehållande av stöd måste beslutas i ministerrådet med kvalificerad majoritet efter behandling i Europaparlamentet, men vi måste se till att allt finansiellt stöd och all skuldlättnad organiseras på ett sådant sätt att man kan se till att vissa korrupta afrikanska ledare, utan att nämna några namn, inte på nytt kan beväpna sig för att stödja högst tvivelaktiga regimer.
<P>
EU är världens största biståndsgivare och står för 55 procent av allt utvecklingsstöd. Tyvärr är en stor del av detta stöd till mycket liten hjälp för utvecklingsländerna om vi inte också får deras handel att fungera. Jag föreslår en avsevärd ökning av handelsstödet, vilket skulle nås genom hjälp till självhjälp för utvecklingsländerna genom att göra det möjligt för dem att omvandla marknadsmöjligheter till verklighet.
<P>
Jag anser att det är avgörande att Europaparlamentet inte förlorar sin gemensamma lagstiftningsbefogenhet med rådet i fråga om utvecklingspolitik. 
<SPEAKER ID="211" LANGUAGE="ET" NAME="Tunne Kelam (PPE-DE ). –" AFFILIATION="">
<P>
   Fru kommissionsledamot, herr Winkler! Som skuggföredragande för gruppen för Europeiska folkpartiet (kristdemokrater) och Europademokrater stöder jag parlamentets arbete för att hitta en roll för sig som aktiv gemensam partner inom områden som omfattar strategiska utrikespolitiska val. Jag blev positivt överraskad av Benita Ferrero-Waldners uttalande i dag att kommissionen skulle hålla med om både genomförandet av granskningsbestämmelsen och Europaparlamentets rätt till deltagande när det gäller stabiliseringsinstrumentet.
<P>
Det viktiga är att dessa dokument saknar direkt koppling mellan krisstöd, Europeiska unionens utvecklingssamarbete och genomförandet av den politik som rör mänskliga rättigheter. Målsättningen att skapa ömsesidig additionalitet mellan det stöd som kanaliseras genom stabilitetsinstrumentet och det som ges inom ramen för de tre återstående utrikespolitiska instrumenten är också värd ett erkännande. Vi har därmed en möjlighet att skapa ett integrerat strategiskt program för Europeiska unionen som knyter samman de huvudsakliga politiska instrumenten med elementen i det nya stabiliseringsinstrumentet.
<P>
Jag är glad över att rådet och nu även kommissionen har gett sitt stöd till kravet från utskottet för utrikesfrågor om ett separat ”instrument för de mänskliga rättigheterna och demokrati”. Med perspektivet att genomföra detta instrument uppstår en möjlighet att sluta avtal om de återstående tre utrikespolitiska instrumenten.
<P>
Dagens budskap är att Europaparlamentet har skapat målsättningen att avsevärt öka sin rätt till deltagande i de nämnda frågorna. Nu förväntar vi oss även att kommissionen erbjuder lagstiftningsinitiativ för att realisera de aktuella instrumenten för utrikesbistånd.
<P>
Genomförandet av dessa instrument avseende alla tredje länder och enligt samma kriterier är dock en mycket svårare fråga. Det är därför helt nödvändigt att Europeiska unionens väsentliga utrikes- och säkerhetspolitik genomförs i praktiken, och inte bara i teorin. Denna politik måste samordnas mer bestämt och effektivt för att den ska kunna skapa den nödvändiga allmänt vedertagna ramen för att reagera på krissituationer.
<P>
Tack så mycket. 
<SPEAKER ID="212" LANGUAGE="NL" NAME="Margrietus van den Berg (PSE ). –" AFFILIATION="">
<P>
   Fru talman! Det är ett och ett halvt år sedan kommissionen lade fram nya förslag för finansieringen av utrikespolitiska instrument, däribland utvecklingssamarbete, i ett försök till förenkling och rationalisering, och det är något som jag är helt för. Det sätt på vilket kommissionen ville uppnå detta skulle dock innebära att parlamentet, trots att det nu – tack vare 16 förordningar – har medbeslutanderätt, snart bara skulle ha en rådgivande roll på området för utvecklingssamarbete.
<P>
Det parlamentet vill ha är rätten att vara med och bestämma om hur politiken byggs ut när det gäller ämnen och geografi och i fördelningen av medel mellan prioriteringarna. Kommissionen vill även – och det är en annan fråga i detta instrument – bunta ihop ekonomiskt samarbete med länder som inte ingår i utvecklingssamarbetet med hjälp av en dubbel rättslig grund. Det är något som fortfarande inte kan godtas av parlamentet.
<P>
Trots att vi känner att vi nu, i brist på nya förslag från kommissionen, har slösat bort 18 månader, är allt inte förlorat. Utskottet för utveckling är redo att inrätta en arbetsgrupp, på grundval av Mitchellbetänkandet, och vi är beredda att kavla upp ärmarna, dock på ett villkor – nämligen att kommissionen lägger fram sina förslag inom de närmaste veckorna.
<P>
För det första vill vi ha ett rationaliserat instrument, som bara är avsett för utvecklingsbistånd, med bara artikel 179 som grund, och som därför är begränsat till officiella utvecklingsutgifter. För det andra vill vi se separata förslag för program som arrangeras efter ämne och geografi. Vi är beredda att begränsa antalet förordningar. Vi vill ha rätt till medbeslutande om huvuddragen i politiken. För det tredje vill vi ha budgetprioriteringar antingen på grundval av en flerårig budgetram eller genom att en mycket låg procentuell andel inkluderas i de geografiska och tematiska förslagen. Vad vi föreslår är att 50 procent av alla EU:s utgifter för officiellt utvecklingsbistånd ska läggas på millenniemålen och i dessa sammanhang bör de nuvarande utgiftsnivåerna för grundutbildning och grundläggande sjukvård fördubblas.
<P>
Nu är det upp till kommissionen att bestämma om de vill åstadkomma något eller vara osams med oss, för om de vill vara osams kommer vi att lägga hinder i vägen för dess förenklings- och rationaliseringsinitiativ och återgå till dessa 16 instrument och all icke fungerande mikromanagement som de medför. Jag vill uppmana rådet och kommissionen att godta vårt erbjudande, så att fattigdomen kan minskas på ett trovärdigt och effektivt sätt. Jag vill tacka det österrikiska ordförandeskapet för det engagemang som det hittills har visat i detta avseende. 
<SPEAKER ID="213" LANGUAGE="FR" NAME="Marie Anne Isler Béguin (Verts/ALE ). –" AFFILIATION="">
<P>
   Fru talman! Förser sig EU med sina olika finansiella instrument med de medel som behövs för att följa dess utrikespolitik uppriktigt och till fullo? Om EU blir en besvikelse kommer euroskepticismen att öka. Om vi gör våra partners besvikna tar vi risken att de vänder sig bort från oss. Jag hoppas att grannskapsinstrumentet blir effektivt och att det skapar den regionala stabilitet som vi hoppas på.
<P>
Har unionen exempelvis genom att föra in länderna i södra Kaukasus i grannskapspolitiken tagit hänsyn till de berörda personernas förväntningar? Jag talar om en underregion som jag känner till väl. Med sin gräns mot Ryssland, Turkiet och Iran är den nu i centrum för den europeiska och internationella debatten. Genom att garantera deras säkerhet garanterar vi även vår egen. För att detta ska fungera behöver våra grannar betydande resurser för att genomföra de handlingsplaner som de för närvarande upprättar, och det är beklagligt att Europeiska unionen och parlamentet inte är involverade i förhandlingarna. Det viktiga är dock att detta instrument, grannskapspolitiken, måste hjälpa dessa länder på vägen mot demokrati, att unionen måste vara en verklig aktör i den fredliga lösningen av konflikter, det vill säga, i södra Kaukasus fall, de ”frysta” konflikterna i Nagorno-Karabach och Abchazien, samt i fredsplanerna för Sydossetien. Dessa länder har frivilligt vänt sig mot våra europeiska värderingar, och de måste få stöd i sina handlingsplaner.
<P>
Eftersom vi nu måste göra mer på ett bättre sätt med de tillgängliga resurserna – vilket förefaller vara temat för dagen – uppmanar jag därför kommissionen att göra rätt när det gäller fördelningen av de knappa resurserna och att investera i projekt på grundval av de grundläggande principerna om varaktig fred och regional stabilitet, respekt för de mänskliga rättigheterna och demokratin, och en hållbar utveckling. 
<SPEAKER ID="214" LANGUAGE="DE" NAME="Tobias Pflüger (GUE/NGL )." AFFILIATION="">
<P>
   – Fru talman! Trots att detta stabilitetsinstrument är mycket intressant som infallsvinkel finns det ett ganska grundläggande problem med det, för det innebär vad som liknar ett försök att åsidosätta det som anges i Nicefördraget – det vill säga att det inte finns någon fristående militär budget – och införa någonting av detta slag via en omväg, och det ser jag som mycket problematiskt. I detta förslag anges emellertid ganska öppet att avsikten är att de nya finansiella instrumenten ska spela en avgörande roll för att ”utveckla unionen som global aktör”. Det är ganska enkelt att se att vad som avses här är militära utgifter.
<P>
Enligt Nicefördraget kan det inte finnas någon fristående militär budget, och vi bör faktiskt lämna saken där. Det som i stället händer är ett gradvis utforskande av alternativa finansieringssätt och sätt att utveckla dem. Ett annat problem är att detta finansiella instrument är vagt, för det kan användas för att finansiera inte bara civila projekt utan även militära. Jag uppmanar er att var helt öppna och säga att ni vill finansiera militära ingripanden, och vara helt öppna när ni gör det, för det är något som kan hanteras politiskt. Det är därför som det här är så problematiskt. 
<SPEAKER ID="215" LANGUAGE="EN" NAME="Derek Roland Clark (IND/DEM ). –" AFFILIATION="">
<P>
   Fru talman! Man talar ständigt om för oss att vi ska lyssna på folket, det gjorde inte minst den grekiske presidenten i morse. Låt oss göra det och inse att folket, när det tillfrågades direkt, sa ”nej” till konstitutionen, inte minst eftersom de med förfäran bevittnar att mer och mer av deras pengar avsätts till föranslutning och till och med till potentiella kandidatländer, varav några är utvecklingsländer. I detta hänseende är det viktigt att industri- och utvecklingsländer skiljs åt och att dessa medel inte enbart går till europeiska länder. EU bör alltså komma ihåg länderna i tredje världen utanför EU, där EU-medlen skulle göra större nytta.
<P>
EU:s verksamhet leder faktiskt ofta till fattigdom i tredje världen, och därför vill mitt parti föra tillbaka detta bistånd till medlemsstaterna själva. Så sent som i går röstade kammaren ja till att ge EU:s fiskeflottor rätten att fiska i vattnen utanför São Tomé, Príncipe och Angola. Vi vet alla vad som händer sedan: EU:s fiskeflottor skövlar vattnen, konkurrerar ut de lokala företagen och förstör fiskebestånden för åratal framöver. Vilket pris får vi då betala för de yttre förbindelserna?
<P>
I går gav vi EU:s fiskeflottor rätten att fiska i de marockanska vattnen och förkastade specifikt olika förslag om att medlemsstaterna skulle kunna förbjuda sina flottor att fiska i vattnen utanför Västra Sahara. Hälften av människorna i det eländiga landet lever i algeriska flyktingläger på grund av Marockos militära maktövertagande. Det är vad man kan kalla politisk och ociviliserad osäkerhet! Alltså utarmas Västra Sahara när det i stället skulle kunna hjälpas. Men endast 300 000 människor lever där: de har, till skillnad från vissa andra länder som mottar EU-medel, tagit avstånd från våldet, så världen glömmer dem. 
<SPEAKER ID="216" LANGUAGE="PL" NAME="Mieczysław Edmund Janowski (UEN ). –" AFFILIATION="">
<P>
   Fru talman! Samtidigt som jag vill uttrycka min beundran för föredraganden, Konrad Szymański, samt för de övriga föredragandena, vill jag även bara betona några saker som hör samman med det europeiska grannskaps- och partnerskapsinstrumentet. Vi talar i dag om ett instrument som utgör ett av verktygen för att skapa partnerskap och grannrelationer mellan unionen och tredje länder. Räcker ändå de medel som, såvitt jag vet, bara uppgår till 1,5 procent av unionens utgifter? Kommer vi verkligen att med dessa pengar kunna främja spridningen av demokrati, respekten för de mänskliga rättigheterna och uppbyggnaden av det civila samhället?
<P>
Med denna typ av infallsvinkel måste särskild uppmärksamhet läggas på att se till att objektiva kriterier används för att avgöra hur medlen fördelas. Genomförandebestämmelser kommer också att vara viktiga. Vi har inte mycket tid. Det är bra att Ryssland nämns i punkt nio i motiveringen. Det är dock en skam att samma tonvikt inte lades vid Ukraina. Avslutningsvis vill jag säga att detta finansiella instrument utgör en möjlighet för Europeiska unionen, som är hem för bara 7 procent av världens befolkning, att bidra till den globala stabiliteten och säkerheten och minska fattigdomen. Det gynnar oss alla och kommer att utgöra ett europeiskt mervärde. 
<SPEAKER ID="217" LANGUAGE="EL" NAME="Giorgos Dimitrakopoulos (PPE-DE )." AFFILIATION="">
<P>
   – Fru talman, herr rådsordförande, fru kommissionsledamot! Jag vill börja med att betona vikten av vår debatt i dag, när det gäller både ämnet och det faktum att det är en debatt som grundar sig på en bred enighet.
<P>
Vi vet alla att det budskap som vi har sänt i dag, genom att debattera detta ämne i Europaparlamentet, till tredje länder, oberoende av den relation som dessa länder har med Europeiska unionen, är viktigt.
<P>
Jag vill naturligtvis gratulera alla föredragandena, särskilt István Szent-Iványi, vars betänkande jag ägnade mest tid åt, både för att han var mycket samarbetsvillig under hela förfarandet i utskottet för utrikesfrågor och för de förslag som han formulerade. Själva det faktum att vi när det gäller István Szent-Iványis betänkande har en enighet mellan oss i Europaparlamentet och även med Europeiska kommissionen och Europeiska rådet är något som jag anser är mycket viktigt.
<P>
Det är naturligtvis också viktigt att föranslutningsstöd ges till de två kandidatländerna, Kroatien och Turkiet, och till länder med utsikter att bli medlemsstater i EU, exempelvis länderna på västra Balkan.
<P>
Slutligen är jag mycket glad över att vi har enats om en lösning på det som jag anser vara den allvarliga frågan om den rättsliga grunden för artikel 181. Med andra ord anser jag att den överenskommelse som har ingåtts – ta er i akt – är viktig, och jag är säker på att den kommer att tillämpas på bästa möjliga sätt. 
<SPEAKER ID="218" LANGUAGE="EN" NAME="Ana Maria Gomes (PSE ). –" AFFILIATION="">
<P>
   Fru talman! Tanken att sex förordningar som inte faller inom ramen för medbeslutandeförfarandet och rör en rad detaljerade ämnen kan införlivas i en enda förordning och införas inom ramen för arbetet med bättre lagstiftning är oacceptabel för min grupp.
<P>
Tror kommissionen och rådet verkligen att bättre lagstiftning uppnås genom att helt utesluta Europaparlamentet från förfarandet? Hur kan ni föra EU närmare medborgarna när ni försöker att ta befogenheterna från den enda direkt valda EU-institutionen, vars ledamöter har den närmaste kontakten med EU-medborgarna? Parlamentet kan inte ge upp sina befogenheter och sin granskningsroll. Vi måste upprätthålla den demokratiska tillsynen och utgå från våra ansvarsområden när det gäller utveckling och yttre åtgärder.
<P>
Det är flera månader kvar innan förordningarna om yttre åtgärder ska träda i kraft. Låt oss se kommissionen omvandla ord till handling och ge parlamentet tillräcklig tid för att lagstifta om de förslag som, låt oss komma ihåg det, kommissionen desperat vill ha, men ännu inte formellt lagt fram.
<P>
Kommissionen och rådet borde vara uppmärksamma: parlamentet kommer inte att låta sig utpressas i fråga om instrumentet för mänskliga rättigheter och demokrati. Dessutom vore det ett farligt steg bakåt för utvecklingen av Europeiska unionen i sin helhet om vi gav upp medbeslutandet. Parlamentet kommer inte att låta det hända. 
<SPEAKER ID="219" LANGUAGE="DE" NAME="Gisela Kallenbach (Verts/ALE )." AFFILIATION="">
<P>
   – Fru talman! Jag är glad över att de nya programmen för föranslutningsstöd får en otvetydig politisk vinkel, och slutsatser har dragits av vår erfarenhet av dem, så att medel från och med nu används på ett mer målinriktat, effektivt och flexibelt sätt.
<P>
Vi vet att en progressiv europeisk integration är drivkraften bakom förändringsprocesserna i länderna på västra Balkan, samt i Turkiet. Parlamentet har ett intresse av att konsulteras i god tid när regelverket upprättas, när resultat bedöms och när slutsatser dras, och vi kommer mycket noga att överväga kommissionens åtaganden i detta avseende och även när det gäller grannskapspolitiken. Om vår solidaritet ska godtas utan ytterligare undersökning måste vi insistera på ett otvetydigt uppfyllande av folkrätten och konventioner förväntas på samma sätt. Genom att göra det kommer vi inte bara att förstärka en sund ekonomisk utveckling, utan även, och särskilt, bidra till att stötta upp det civila samhället som grogrund för europeisk integration. 
<SPEAKER ID="220" LANGUAGE="EN" NAME="Nirj Deva (PPE-DE ). –" AFFILIATION="(Applåder)">
<P>
   Fru talman! Förra året marscherade miljontals unga människor för att sätta stopp för fattigdomen för gott. Fattigdomen räknas för dem och den räknas för oss.
<P>
Förra året såg vi också Europas befolkning – Frankrikes och Nederländernas befolkningar – förkasta konstitutionen, eftersom de ansåg att EU ligger alltför långt bort från deras intressen. Vi har nu en möjlighet att sammanföra deras oro över fattigdomen och vår vilja att knyta an till EU:s befolkning.
<P>
Parlamentet är knutpunkten, och platsen för öppenhet och ansvarsskyldighet. Därför är medbeslutande så viktigt. Därför är öppenhet så viktigt. Därför är ansvarsskyldighet så viktigt. Därför kommer det inte att fungera att ersätta 16 medbeslutandeinstrument med ett enda: att ersätta instrumenten för aids, tuberkulos och malaria, politiken om sexuell och reproduktiv hälsa, om åtgärder för att främja ett fullständigt införlivande av miljödimensionen, om åtgärder för att främja befästandet av en hållbar skogsförvaltning – däribland i utvecklingsländerna, politiken om befästande av demokrati och rättssäkerhet, om respekten för de mänskliga rättigheterna, om främjande av jämställdhet mellan könen i utvecklingsländer, om decentraliserat samarbete, om samfinansiering med andra icke-statliga organisationer, om livsmedelsstöd och livsmedelsförvaltning, om utvecklingssamarbetet med Sydafrika, Latinamerika och Asien – det måste vara tokigt! Vem i kommissionen kom på den idén? Jag tror inte att kommissionsledamoten har något med det att göra. Vi måste ta vårt ansvar; vi måste rapportera tillbaka till medborgarna. De förväntar sig att vi ska tala om för dem vad vi gör med deras pengar, och vi kan inte göra det om det inte finns ett instrument för utvecklingssamarbete som omfattar hela detta politiska register.
<P>
Vi måste fastställa politiken. Parlamenten finns där för att fastställa politiken, genomföra och kontrollera genomförandet av politiken och redovisa hur pengarna används. Det är vad parlamenten finns till för och vi kan inte undvika vårt ansvar. Jag tror inte att någon i kommissionen tror att parlamentsledamöterna kommer att avsäga sig sina plikter.
<P>
Jag gratulerar Gay Mitchell till ett utmärkt betänkande.
<SPEAKER ID="221" LANGUAGE="ET" NAME="Marianne Mikko (PSE ). –" AFFILIATION="">
<P>
   Mina damer och herrar! Våra representanters ändringsförslag för instrumentet grannskapspolitiken betonar på ett motiverat sätt de europeiska värderingarna. Det är bra att instrumentet innehåller möjligheten att kringgå regeringar. Vi undviker dock tyvärr definitionen av geopolitiska prioriteringar. Det slutgiltiga mål som Europeiska unionen vill uppnå med dessa inte alls obetydliga belopp anges inte.
<P>
Det finns massor av ledtrådar. Det är tydligt att Ryssland utöver grannskapspolitiken har en separat ram och en nordlig dimension. Med andra ord erkänner Europeiska unionen automatiskt att det finns en rysk sfär av inflytande.
<P>
För närvarande är Moldavien en leksak i händerna på den ryska björnen. Kreml stänger av rörledningarna för gas och gör slut på landets största källa till exportintäkter – vinindustrin. Genom att göra det testar Moskva inte bara återhämtningsförmågan hos Moldavien, Georgien och Ukraina, utan också huruvida Europeiska har någon utrikespolitisk ryggrad alls. Därför måste vi använda våra skattebetalares pengar som ett verktyg för att sopa undan de sista spåren av det kalla kriget i detta enade Europa. I stabilitetens intresse måste mer finansiella resurser användas för att demokratisera områdena i före detta Sovjetunionen.
<P>
Tack. 
<SPEAKER ID="222" LANGUAGE="DE" NAME="Elmar Brok (PPE-DE )." AFFILIATION="">
<P>
   – Fru talman, fru kommissionsledamot, herr rådsordförande! Jag vill tacka rådet och kommissionen för framgången i de förhandlingar som vi har haft avseende en rad olika instrument för vilka utskottet för utrikesfrågor är ansvarigt, och även de tre föredragandena, varav två måste hantera frågor som är föremål för medbeslutande, för att de har genomfört sina förehavanden på ett sätt som är värdigt medbeslutande, vars resultat är att vi kan vara ganska säkra på att, om instrumentet för de mänskliga rättigheterna läggs till, föra saker och ting till ett slut vid första behandlingen i juni.
<P>
Vad jag vill säga är att det inte är antalet förordningar som avgör parlamentets privilegier, utan deras innehåll. Jag anser att vi har uppnått mycket i de tre områden som mitt utskott är ansvarigt för, med medbeslutandet avseende stabilitetsinstrumentet, med de möjligheter som står till vårt förfogande genom finansiell reglering, med analysen av anslag och förbättrat politiskt innehåll. Granskningsbestämmelsen, som den nuvarande kommissionen ännu inte har garanterat inom detta parlaments livstid, åtagandet att inrätta en lagstiftningsprocess på grundval av den, möjligheten för parlamentet att ha medbeslutanderätt om en halvtidsöversyn av ämnet – det här är bara några av de saker som ger oss mer möjligheter jämfört med vad vi hade tidigare.
<P>
Det är viktigt att det bara finns ett fåtal regler, och att de är lättbegripliga, för det är det som öppenhet handlar om. Knappt någon – minst av allt vi själva – visste hur man tar sig fram genom de trettio regler som vi hade tidigare, och det är därför som jag anser att det här är en bättre väg för oss att gå – och det hoppas jag att vi kommer att göra. Vi kan vara stolta över att ha gjort ett bra jobb. Europeiska unionen ger fyra gånger så mycket bistånd till tredje land som USA, och det är därför som vi bör anstränga oss att göra det på ett bättre sätt och förhandla fram förordningar för att genomföra det snabbt, för det är genomförande som det handlar om. Vi måste titta närmare på EU-politiken om hur instrumenten används, och det är särskilt med detta i åtanke som vi i parlamentet kommer att lägga stor vikt vid att kontrollera kommissionen. 
<SPEAKER ID="223" LANGUAGE="EN" NAME="Justas Vincas Paleckis (PSE ). –" AFFILIATION="">
<P>
   Herr talman! Det europeiska grannskaps- och partnerskapsinstrumentet är viktigt för de nya EU-medlemsstaterna, inklusive Litauen. Gränsen till våra grannländer är nästan 1 000 kilometer lång. Vi är mycket måna om att demokrati, mänskliga rättigheter, ekonomiskt välstånd och en större offentlig välfärd ska slå rot bakom denna gräns, i Ryssland och i Vitryssland. För att parafrasera den före detta tyske utrikesministern Hans-Dietrich Genscher, skulle vi kunna säga att EU-medborgarna aldrig kommer att bli trygga och lyckliga om människor, bortom unionens gränser, lever i ekonomisk misär och saknar rättigheter och grundläggande friheter.
<P>
Jag vill betona att det också ges en möjlighet i dokumentet att använda finansiella resurser för de länder som är benägna att säga upp samarbetet med EU. Vi måste samordna dessa möjligheter med ett projekt för att skapa en europeisk demokratifond till stöd för det civila samhället, vilket Litauens president Valdas Adamkus, de tyska socialdemokraterna och ledamöter i Europaparlament föreslagit. 
<SPEAKER ID="224" LANGUAGE="DE" NAME="Hubert Pirker (PPE-DE )." AFFILIATION="">
<P>
   – Fru talman, fru kommissionsledamot, herr rådsordförande! Det ligger i Europeiska unionens intresse att uppmuntra våra grannar, särskilt länderna i sydöstra Europa, att införa våra standarder. Det kommer att skänka stabilitet till den regionen, men också till Europeiska unionen som helhet.
<P>
De program som vi har haft hittills har till största delen genomförts på ett oerhört effektivt sätt: vi skulle kunna räkna upp en hel rad exempel, särskilt när det gäller Balkan. Därför välkomnar jag att kommissionen, i samarbete med parlamentet, har börjat ta fram nya program för perioden efter 2007. Det behöver vi göra, för det ligger i båda sidors intresse. Det ligger dock också i parlamentets och i allas intresse att se till att anslagen till dessa program används på ett optimalt sätt. Av egen erfarenhet kan jag säga er att det finns för många projekt med för mycket diskussion och för lite konkret handling och stöd. Det finns för många projekt som löper parallellt och överlappar varandra, och ibland tävlar våra projekt med projekt från USA och andra länder. I alla händelser finns det ingen samordning.
<P>
Därför omfattar min hemställan till kommissionen tre punkter. För det första måste vi sammanställa en särskild översikt över de pågående projekten, hålla denna översikt uppdaterad och se till att anslagen och projekten samordnas. För det andra bör projekt bara godkännas om det faktiskt är så att de ger ett praktiskt stöd och medför att standarderna höjs. För det tredje måste finansieringen kopplas till en rimlig grad av framgång.
<P>
Det gladde mig att kommissionsledamoten sa att vi ska göra en första utvärdering, vilken kommer att vissa var vi gör framsteg och var vi har problem. Generellt sett handlar det om att kunna garantera att Europeiska unionens pengar används på ett optimalt sätt, till fromma för säkerheten och stabiliteten i regionen som helhet. 
<SPEAKER ID="225" LANGUAGE="HU" NAME="Alexandra Dobolyi (PSE ). –" AFFILIATION="">
<P>
   Fru talman! För att också våra grannländer ska kunna utnyttja de många fördelarna med ekonomiskt och politiskt samarbete har Europeiska unionen skapat den så kallade europeiska grannskapspolitiken. Genom att använda de nya och ofta mer flexibla europeiska grannskaps- och partnerskapsinstrument som Europeiska kommissionen har föreslagit kommer Europeiska unionen att ha ett direkt eller indirekt inflytande över omkring 400 miljoner medborgare i 17 externa länder. Det nya finansiella instrumentet är mycket viktigt och kommer att ge ett betydande mervärde när det gäller att utveckla och underlätta gränsöverskridande och regionalt samarbete samt i fråga om att stärka rättsstatsprincipen och utveckla en god förvaltningssed.
<P>
Vi har en lång förhandlingsprocess bakom oss, och även om kommissionen har lagt ned mycket arbete på den här frågan kan jag ändå inte tycka att den verkar vilja samarbeta fullt ut med parlamentet när det gäller de fyra instrumenten. Kommissionen och rådet är medvetna om att parlamentet välkomnar de förenklade förfarandena, men vi accepterar inte att parlamentets kontrollerande funktion minskar för förenklingens skull, om det så gäller Europeiska unionens externa representation eller dess budget. 
<SPEAKER ID="226" LANGUAGE="EL" NAME="Panagiotis Beglitis (PSE )." AFFILIATION="">
<P>
   – Fru talman! Att kommissionsledamot Benita Ferrero-Waldner i dag sa att kommissionen är beredd att lägga fram ett förslag om ett separat finansieringsinstrument som ska främja demokrati och mänskliga rättigheter är redan det positivt. Vi ser fram emot Europeiska kommissionens förslag, som kommer att ha en egen rättslig grund. Det här förslaget från Europeiska kommissionen får emellertid inte komma på bekostnad av Europaparlamentets lagstiftande roll, särskilt dess befogenheter i fråga om budgeten, och i synnerhet inte när det handlar om frågor som har med Europeiska unionens utrikespolitik att göra. Som vi alla vet vill de europeiska medborgarna att Europaparlamentet ska få större befogenheter, inte mindre.
<P>
Jag vill säga och framhålla för Benita Ferrero-Waldner att det nya finansieringsprogrammet för demokrati och mänskliga rättigheter som hon ska lägga fram – och detta är en särskilt viktig och känslig punkt – måste innehålla finansiering av rehabiliteringscentrum för tortyroffer i och utanför Europeiska unionen. Hittills har Europeiska kommissionen varit den främsta finansieringskällan för dessa centrum, och därför har den ett grundläggande humanitärt ansvar för att se till att de kan drivas vidare. 
<SPEAKER ID="227" LANGUAGE="CS" NAME="Libor Rouček (PSE )." AFFILIATION="">
<P>
   – Mina damer och herrar! Det är en viktig dag för Europa i dag. Vi har äntligen antagit budgetplanen för 2007-2013, vilket också är en god nyhet för kandidatländerna och länderna i västra Balkan. De här länderna kommer nu att få en klarare uppfattning om vilka resurser som finns tillgängliga inom ramen för instrumentet för föranslutningsstöd. Jag välkomnar verkligen detta instrument. Jag är fast övertygad om att det kommer att göra det lättare att genomföra enskilda politiska åtgärder som håller högre kvalitet och är mer flexibla under föranslutningsperioden, och även möjliggöra ett utökat gränsöverskridande och regionalt samarbete mellan länder som förbereder sig för anslutning och länder som redan ingår i unionen, vilket jag tycker är någonting mycket viktigt. I likhet med föregående talare skulle jag emellertid ha välkomnat en större delaktighet från parlamentets sida i fråga om att dra upp och skapa enskilda strategier och på områden som att fatta beslut om att dra in stöd. 
<SPEAKER ID="228" LANGUAGE="FI" NAME="Riitta Myller (PSE ). –" AFFILIATION="">
<P>
   Fru talman! Europeiska grannskaps- och partnerskapsinstrumentet är verkligen mycket välkommet. Europaparlamentet har efterlyst ett förenklat samarbete mellan EU och dess grannar under en lång tid nu. I praktiken har det varit mycket problematiskt att EU:s egna Interregprogram och de program som genomförs i grannregionerna har varit helt åtskilda, och att det har varit omöjligt att genomföra gemensamma projekt på båda sidorna av gränsen.
<P>
Även om vi nu inför den princip om att man ska hitta allt på ett ställe som vi så länge har velat ha i grannskaps- och partnerskapspolitiken så kommer det att bli en utmaning att genomföra programmet. Vi måste komma ihåg att de yttre gränsregionerna är olika. Man måste ta hänsyn till politiska behov när man fördelar anslagen mellan regionerna, inte bara till befolkningsunderlaget. 
<SPEAKER ID="229" LANGUAGE="DE" NAME="Hans Winkler," AFFILIATION="rådets ordförande">
<P>
   . – Fru talman, fru kommissionsledamot, mina damer och herrar! Jag ska fatta mig kort, eftersom timmen börjar bli sen. Den här debatten har övertygat mig om att det finns en gemensam ansträngning här, ett gemensamt intresse, av att avsluta förhandlingarna om alla instrumenten så snart som möjligt. Rådets ordförandeskap har redan, i en skrivelse till föredragandena Gay Mitchell och Margrietus van den Berg, sagt att det är berett att inleda samtal nästa vecka, och det var skönt att höra att Luisa Morgantini tog upp behovet av dessa samtal i sitt anförande. Det är någonting som vill vi göra, helt uppriktigt.
<P>
Nu vill jag särskilt tacka Elmar Brok, som sa det som jag, i egenskap av rådets tjänstgörande ordförande, försökte säga hos utskottet för utveckling, nämligen att rådet naturligtvis inte har för avsikt att begränsa parlamentets rättigheter. Vi har absolut inte för avsikt att inskränka parlamentets rättigheter eller möjligheter att delta. Det handlar om vår trovärdighet i våra partners ögon. Tvärtom strävar vi efter just trovärdighet och större effektivitet. Därför behöver vi inte räkna instrumenten och använda detta som ett mått på hur effektiva vi är. Det är mycket viktigare att vi gör framsteg i fråga om innehållet.
<P>
Jag är tacksam mot er alla för att ni är villiga att samarbeta med ordförandeskapet, och jag vill sluta med att citera ur den skrivelse som jag nämnde tidigare: 
<P>
”Jag kan försäkra er om att ordförandeskapet och rådet är fast beslutna att slutföra en kompromiss om instrumentet för utvecklingssamarbete och ekonomiskt samarbete före sommaruppehållet och att det kommer att göra alla möjliga ansträngningar i fråga om arbetstid och personalkapacitet.” 
<SPEAKER ID="230" LANGUAGE="EN" NAME="Benita Ferrero-Waldner," AFFILIATION="ledamot av kommissionen">
<P>
   Herr talman, herr rådsordförande! Först av allt vill jag säga att detta varit en mycket intensiv debatt om mycket viktiga instrument. Jag tror att ni sett att vi varit mycket öppna. Men jag måste också korrigera ett missförstånd genom att säga att vi inte entydigt motsätter oss medbeslutandeförfarandet. DCECI-instrumentet faller helt inom ramen för medbeslutandeförfarandet. Låt mig tydligt säga att vi inte vill avskaffa medbeslutandeförfarandet. Det är helt och hållet ett missförstånd och en inkorrekt tolkning.
<P>
Vi anser att det är möjligt att arbeta utifrån de grunder vi har. Kommissionen har godkänt att det utökade politiska innehåll som läggs till DCECI-instrumentet mycket noga ska följa de politiska bestämmelserna i de 16 befintliga förordningarna så länge som de fortfarande återspeglar de nuvarande omständigheterna och de politiska prioriteringarna. Låt oss dock inte hålla fast vid den nuvarande strukturen som enda referens. Den är onödigt komplicerad. Vi säger att de politiska bestämmelserna i dessa förordningar kan införlivas helt och hållet som de är i den huvudsakliga DCECI-förordningen, och vid behov anpassas.
<P>
Jag kommer ihåg att ni alla alltid vill ha ett snabbt, hastigt och effektivt genomförande. Hur kan vi göra det om vi gör saker och ting ännu mer komplicerade? Jag kan inte vara mer enig med Elmar Brok. Det är inte antalet förordningar det handlar om, utan om innehållet i de förordningar som möjliggör medbeslutande.
<P>
Jag vill också kommentera en andra mindre viktig punkt om kravet på nya förslag från kommissionen: i detta skede av diskussionen, och med tanke på det brådskande behovet att snabbt nå en överenskommelse, anser kommissionen att det är nödvändigt att utgå från ordförandens förslag. Alla faktorer har redan lagts fram. Jag tror att de på ett mycket rättvist sätt återspeglar vad kommissionen själv skulle ha föreslagit, eftersom vi deltog grundligt i deras utarbetande. Dessutom utarbetar rådet nu självt sin ståndpunkt på grundval av dessa förslag, så det ligger alltså i parlamentets intresse att arbeta utifrån dessa grunder, att bidra och följaktligen lägga grunden för en framförhandlad gemensam ståndpunkt. Låt mig också upprepa vår önskan att göra framsteg, men nu måste vi verkliga börja att förhandla. 
<SPEAKER ID="231" LANGUAGE="" NAME="Talmannen." AFFILIATION="Bilaga – Kommissionens ståndpunkt">
<P>
   – Den gemensamma debatten är avslutad.
<P>
Omröstningen om Mitchellbetänkandet kommer att äga rum i morgon kl. 12.00. Omröstningen om de övriga betänkandena kommer att äga rum i juni.
<SPEAKER ID="232" LANGUAGE="" NAME="" AFFILIATION="Betänkande (A6-0109/2006 ) av Mitchell">
<P>
Kommissionen kan godkänna följande ändringsförslag:
<P>
7, 8, 9, 11, 13, 14, 19, 24, 29, 34, 41, 42, 44, 45, 46, 76, 77, 78, 80, 82, 88, 92, 99, 102, 113 och 117.
<P>
Kommissionen kan godkänna följande ändringsförslag med ändringar:
<P>
17, 30, 31, 33, 36, 37, 38, 40, 62, 64, 86, 90, 100, 101, och 105.
<P>
Kommissionen kan godkänna följande ändringsförslag i princip:
<P>
16, 18, 27, 28, 61, 87 och 104.
<P>
Kommissionen kan delvis godkänna följande ändringsförslag:
<P>
3, 10, 22, 25, 26, 32, 39, 43, 53, 56, 57, 60, 63, 70, 71, 73, 79 och 93.
<P>
Kommissionen kan inte godkänna följande ändringsförslag:
<P>
1, 2, 4, 5, 6, 12, 15, 20, 21, 23, 35, 47, 48, 49, 50, 51, 52, 54, 55, 58, 59, 65, 66, 67, 68, 69, 72, 74, 75, 81, 83, 84, 85, 89, 91, 94, 95, 96, 97, 98, 103, 106, 107, 108, 109, 110, 111, 112, 114, 115 och 116.
<SPEAKER ID="233" LANGUAGE="" NAME="" AFFILIATION="Kommissionens ståndpunkt om parlamentets ändringsförslag i Mitchellbetänkandet:"/>
<SPEAKER ID="234" LANGUAGE="" NAME="Talmannen." AFFILIATION="Del 1">
<P>
   – Nästa punkt på föredragningslistan är frågestunden (B6-0207/2006).
<P>
Följande frågor har ställts till rådet.
<SPEAKER ID="235" LANGUAGE="" NAME="Talmannen." AFFILIATION="">
<P>
Hur bedömer rådets ordförandeskap Kroatiens chanser att komma med i EU under det här decenniet och vilka är nästa steg i anslutningsförhandlingarna? 
<SPEAKER ID="236" LANGUAGE="DE" NAME="Hans Winkler," AFFILIATION="rådets ordförande">
<P>
   . – Fru talman! Det gläder mig att få ännu ett tillfälle att svara på frågor under ert ordförandeskap, och vi börjar med den första frågan från Bernd Posselt om framstegen i anslutningsförhandlingarna med Kroatien.
<P>
Låt mig göra det klart från början att principen, i anslutningsförhandlingarna med Kroatien liksom i alla anslutningsförhandlingar, är att varje land bedöms utifrån sina egna meriter. För öppenhetens skull måste denna princip hela tiden understrykas, och hur fort förhandlingarna går beror enbart på i vilken utsträckning kandidatlandet – i det här fallet Kroatien – uppfyller anslutningsvillkoren. Det är självklart att man måste ta hänsyn till EU:s assimilationsförmåga i detta hänseende, såsom har slagits fast i besluten på området. Rådet kan inte och ska inte fastställa ett datum då förhandlingarna, som inleddes den 3 oktober, ska vara slutförda.
<P>
När det gäller nästa steg lanserade rådet ett föranslutningsavtal med Kroatien den 20 februari. Detta avtal kommer att innehålla de prioriterade mål som måste nås på vägen till anslutning.
<P>
Kommissionens utvärderingsrapporter om förhandlingskapitlen ”vetenskap och forskning”, ”utbildning och kultur”, ”offentlig upphandling” och ”konkurrens” finns nu tillgängliga. Rådet har granskat utvärderingsrapporterna om de första två kapitlen, ”vetenskap och forskning” och ”utbildning och kultur”, och har uppmanat Kroatien att lägga fast sina förhandlingsståndpunkter. Jag har nu fått dessa ståndpunkter, och nu måste rådet fastställa en gemensam ståndpunkt. Planen är att de särskilda förhandlingarna om det här kapitlet ska inledas den 13 juni som en del av en anslutningskonferens på utrikesministernivå.
<P>
Jag kan upprepa att hur snabbt och hur långt dessa förhandlingar kan gå i slutändan beror på de framsteg som kandidatländerna själva gör. 
<SPEAKER ID="237" LANGUAGE="DE" NAME="Bernd Posselt (PPE-DE ). –" AFFILIATION="">
<P>
   I förra veckan var jag i Split med ledningen för gruppen för Europeiska folkpartiet (kristdemokrater) och Europademokrater. Där, i Kroatien, är man avsevärt oroad för att kapitlen inte kommer att avslutas, vilket kräver enhällighet, förrän förhandlingarna med Turkiet om samma kapitel har avslutats.
<P>
Kan rådet än en gång göra klart att det inte är så? Ni har ju sagt att varje land ska bedömas utifrån sina meriter, men det finns fortfarande en risk att det, som tidigare, blir en anpassning av hastigheterna som är helt olämplig med tanke på ämnet och ländernas storlek. 
<SPEAKER ID="238" LANGUAGE="DE" NAME="Hans Winkler," AFFILIATION="rådets ordförande">
<P>
   . – Från rättslig synpunkt finns det inget samband mellan olika anslutningsförhandlingar. Det kan naturligtvis finnas en koppling i praktiken om utvärderingsrapporter om ett antal kandidatländer läggs fram samtidigt – som i fallet med Turkiet och Kroatien – och detta kan leda till en viss korrespondens. Det innebär emellertid inte att det finns något samband. Således kommer förhandlingarna även fortsättningsvis att bygga på principen att varje kandidatland behandlas med hänsyn till sina egna framsteg och att det inte finns något samband med förhandlingarna med andra kandidatländer. 
<SPEAKER ID="239" LANGUAGE="EN" NAME="Richard Corbett (PSE ). –" AFFILIATION="">
<P>
   När tror rådet att man i förhandlingarna kommer att börja ta itu med det institutionella kapitlet? När rådet gör det, vilket erbjudande kommer de nuvarande medlemsstaterna att ge Kroatien i fråga om landets röstantal i rådet? Kommer det att vara ett erbjudande som bygger på det nuvarande omröstningssystemet, som alla medlemsstater har enats om att ändra i det konstitutionella fördraget, eller kommer det att bygga på ett erbjudande utifrån det konstitutionella fördraget? Hur som helst, kommer det att vara möjligt utan att återigen gå in på alla de därtill knutna frågorna, som vi trodde hade lösts i det konstitutionella fördraget? Kommer det därför inte att bli nödvändigt att åter granska hela det konstitutionella paketet? 
<SPEAKER ID="240" LANGUAGE="EN" NAME="Hans Winkler," AFFILIATION="rådets ordförande">
<P>
   . Som svar på Richard Corbetts fråga är det normala förfarandet att institutionella frågor behandlas sist. Det system som slutligen kommer att gälla för de nya medlemsstaternas representation i Europeiska unionens organ och institutioner beror naturligtvis i hög grad på debatten om den framtida Europeiska unionen och om konstitutionens framtid. Det är dock fortfarande en fråga som ligger längre fram och jag kan inte förutse vad som kommer att ske. 
<SPEAKER ID="241" LANGUAGE="DE" NAME="Reinhard Rack (PPE-DE ). –" AFFILIATION="">
<P>
   Jag vill ställa en fråga som liknar Bernd Posselts. I sin fråga framhöll han ju risken för en farlig parallell bana med Turkiet. Jag tycker att det finns ett annat, mer grundläggande, problem.
<P>
Vi har för närvarande stora svårigheter med att ordna Rumäniens och Bulgariens anslutning på ett sådant sätt att vi kan klara den tidsfrist som rådet fastställde, uppriktigt sagt mycket förhastat, och ändå se till att kandidatländerna faktiskt har åstadkommit det vi förväntar oss av dem. När det gäller Kroatien är situationen något annorlunda: mycket har gjorts, stora framsteg har gjorts, men de verkar ha lagts på hyllan. 
<SPEAKER ID="242" LANGUAGE="DE" NAME="Hans Winkler," AFFILIATION="rådets ordförande">
<P>
   . – Jag håller inte med er, herr Rack. Ingenting har lagts på hyllan. Vi inser alla att Kroatien har gjort betydande framsteg och vi har belönat landet för dessa framsteg. Det finns absolut ingen anledning att tvivla på att förhandlingarna kommer att fortskrida snabbt och att landet vederbörligen kommer att hyllas för de framsteg som görs. Jag ser inte heller något samband med andra tidigare eller kommande förhandlingar här. 
<SPEAKER ID="243" LANGUAGE="" NAME="Talmannen." AFFILIATION="">
<P>
I Portugal har man under senaste tiden med stor oro och gång på gång följt i media hur familjer som emigrerat till Kanada repatrieras och anländer till Portugal. Många av dessa familjer har barn som är födda i Kanada och som varken känner till Portugal eller talar portugisiska efter många års vistelse i Kanada. Utvisningen sker vanligtvis med endast fjorton dagars varsel.
<P>
I svaret på min parlamentsfråga E-2208/00(1) om europeisk emigration till USA och Kanada informerade kommissionen att ”de eventuella negativa följderna av lagen om utvisning för unionens medborgare har diskuterats med medlemsstaterna i rådets arbetsgrupp för konsulära frågor och har även tagits upp med Förenta staternas regering”.
<P>
Har rådet tagit eller har den för avsikt att ta liknande initiativ för att uppmärksamma de kanadensiska myndigheterna på den dramatiska situationen för dessa familjer som emigrerat till Kanada? 
<SPEAKER ID="244" LANGUAGE="DE" NAME="Hans Winkler," AFFILIATION="rådets ordförande">
<P>
   . – När det gäller den här frågan måste jag påpeka att, som ni alla säkert känner till, konsulära frågor – som denna – är de nationella myndigheternas ansvar. Så vitt rådet vet är förhandlingarna mellan Portugal och Kanada om den här frågan långt framskridna. Därför kan jag bara säga att rådet egentligen inte har några befogenheter på det här området, och tillägga att frågan, på begäran av landet i fråga, inte längre diskuteras i rådets arbetsgrupp för konsulära frågor. 
<SPEAKER ID="245" LANGUAGE="PT" NAME="Paulo Casaca (PSE )." AFFILIATION="">
<P>
   – Jag måste säga att jag blir förvånad över detta svar. Får jag påpeka att när jag ställde en liknande fråga om Förenta staterna till kommissionen för fyra eller fem år sedan fick jag höra att rådet arbetade med frågan via en grupp som var specialiserad på konsulära frågor. Ändå upplever vi nu att ett koncept är på tillbakagång, ett europeiskt medborgarskap som fanns tidigare och som man brukade ta hänsyn till för fyra eller fem år sedan, vilket inte längre är fallet. Jag skulle vilja begripa hur detta är möjligt. 
<SPEAKER ID="246" LANGUAGE="DE" NAME="Hans Winkler," AFFILIATION="rådets ordförande">
<P>
   . – Jag vill framhålla att detta i slutänden är, och måste vara, en fråga om vad landet i fråga egentligen vill. Om en av Europeiska unionens medlemsstater vill hantera en nationell fråga nationellt och bilateralt, och diskutera den med tredjelandet, då bör inte Europeiska unionen lägga sig i. Om Portugal skulle säga att landet ville någonting annat skulle naturligtvis rådet ta ställning i frågan. 
<SPEAKER ID="247" LANGUAGE="" NAME="Talmannen." AFFILIATION="">
<P>
De senaste månaderna har ett antal kvinnor och barn arresterats i Iran. Deras enda brott består i att de är hustrur eller barn till politiskt aktiva motståndare till regimen. De är samvetsfångar och hålls som gisslan av de iranska myndigheterna för att deras män skall tänka om.
<P>
Känner rådet till arresteringen av Masouma Kaabi och hennes fyraåriga son Aimad, arresteringen av Hoda Hawashemi och hennes minderåriga barn, fyraårige Ahmad och tvåårige Ossama, arresteringen av Soghra Khudayrawi och hennes fyraåriga son Zeidan och arresteringen av Sakina Naisi, som greps när hon var gravid i tredje månaden och blivit intagen på sjukhus i början av april, där hon sedan undergått en abort, med all sannolikhet till följd av att hon blivit misshandlad i fängelset?
<P>
Har rådet gjort några slags framställningar till de iranska myndigheterna med krav på att dessa kvinnor och deras barn omedelbart skall friges? Har rådet uttryckt sin oro över att Iran bryter mot konventionen om barnets rättigheter, en konvention som landet undertecknat? 
<SPEAKER ID="248" LANGUAGE="DE" NAME="Hans Winkler," AFFILIATION="rådets ordförande">
<P>
   . – Generellt sett bevakar EU och rådet situationen i fråga om mänskliga rättigheter i Iran mycket uppmärksamt och med stigande oro. Vid den 60:e sessionen med Förenta nationernas generalförsamling var det Europeiska unionen som lade fram en resolution om mänskliga rättigheter i Islamiska republiken Iran, och därigenom offentligt framförde sina farhågor för situationen i Iran till världen. Jag kan försäkra ledamöterna att Europeiska unionen använder alla medel som står till buds – offentligt och i förtroende, i deklarationer och markeringar – för att framföra att vi känner denna oro med anledning av brotten mot mänskliga rättigheter i Iran, och det kommer den att fortsätta att göra.
<P>
När det gäller fallet med Masouma Kaabi och hennes son har det rapporterats att de släpptes mot borgen för några veckor sedan. Europeiska unionen övervakar situationen och kommer att ta alla tillgängliga tillfällen att diskutera och framföra dessa mycket rättmätiga farhågor. 
<SPEAKER ID="249" LANGUAGE="ES" NAME="Elena Valenciano Martínez-Orozco (PSE ). –" AFFILIATION="">
<P>
   Jag ville bara påpeka för rådet att det inte handlar om mänskliga rättigheter i Iran i allmänhet här, utan att vi talar om specifika fall. Ni nämnde ett specifikt fall med en person som har släppts och inte de fall där människor inte har släppts fria. Jag talar om ett mycket specifikt fall, inte om att försvara mänskliga rättigheter i Iran i allmänhet, eftersom vi faktiskt gör det på ett ganska verkningsfullt sätt. Detsamma kan inte sägas om direkta ingripanden i specifika fall som vi känner till. 
<SPEAKER ID="250" LANGUAGE="DE" NAME="Hans Winkler," AFFILIATION="rådets ordförande">
<P>
   . – Enskilda individers öden ligger faktiskt, och av naturliga skäl, Europeiska unionen och rådet särskilt varmt om hjärtat. I enskilda fall är det särskilt viktigt att gå fram på ett ändamålsenligt sätt som inte får motsatt verkan mot den avsedda. Det är svårt. Jag har själv arbetat inom det här området länge nog för att veta att det ofta är svårt att hitta rätt väg och undvika att ge intrycket att vi inte är intresserade av de här fallen samtidigt som vi inte löper risken att resultatet blir det motsatta mot det vi egentligen ville uppnå, genom att vi använder för officiella vägar.
<P>
Ni kan vara säkra på att Europeiska unionen och rådet arbetar mycket hårt för att finna rätt väg i varje enskilt fall – och det behöver inte sägas att vi bryr oss väldigt mycket om de här människornas öden. Jag måste dock säga er, helt öppet och ärligt, att Europeiska unionen ibland har mycket begränsade möjligheter och att vi inte alltid får de framgångar som vi skulle önska – och detta är mycket frustrerande ibland, det ska tillstås. Vi kommer emellertid inte att låta det hindra oss, utan vi kommer att fortsätta på den här vägen. 
<SPEAKER ID="251" LANGUAGE="EN" NAME="Philip Bushill-Matthews (PPE-DE ). –" AFFILIATION="">
<P>
   Herr rådsordförande! Ni sa att räckvidden för EU:s befogenheter är begränsad, vilket jag accepterar. En sak som EU ändå skulle kunna göra är att sluta kalla Folkets Mujahedin kriminella och terrorister. Jag tog upp denna fråga för ett par månader sedan och bad er att överväga att lägga fram den i rådet. Då sa ni till min glädje att ni inte bara skulle överväga att göra det, utan att ni absolut skulle göra det. Kan ni tala om för oss vilka framsteg ni gjort eller förväntar er att göra, eller när detta ska ske? 
<SPEAKER ID="252" LANGUAGE="EN" NAME="Hans Winkler," AFFILIATION="rådets ordförande">
<P>
   Den frågan har tagits upp i rådet, som fortfarande har den under övervägande. Jag hoppas kunna ge er ett konkret svar inom kort, men i dag kan jag inte göra det. Jag ber om överseende och ytterligare lite tålamod. 
<SPEAKER ID="253" LANGUAGE="DE" NAME="Hubert Pirker (PPE-DE )." AFFILIATION="">
<P>
   – Som ni vet har dialogen om mänskliga rättigheter mellan EU och Iran avbrutits. Vi är också medvetna om att Iran säkerligen är intresserat av att återuppta dialogen, men vi vet vilka problemen är.
<P>
Hur ser ni på den här situationen? Kommer dialogen att återupptas inom kort, och vad kan denna dialog egentligen leda till i de specifika fall som har nämnts? 
<SPEAKER ID="254" LANGUAGE="DE" NAME="Hans Winkler," AFFILIATION="rådets ordförande">
<P>
   . – I det här sammanhanget vill jag börja med att återigen säga att det handlar om balans. Visst är Iran mycket intresserat av att återuppta denna dialog om mänskliga rättigheter, och naturligtvis är rådet också, i princip, intresserat av att föra en sådan dialog med Iran, eftersom den ger tillfälle att ta upp många frågor som har med detta att göra, också enskilda fall. Vi kan dock inte tillåta att Europeiska unionen involveras i en dialog som kommer att missbrukas av motparten som ett alibi eller en ursäkt, så att säga. Därför har Europeiska unionen en mycket speciell syn på under vilka förutsättningar denna dialog kan föras.
<P>
En av förutsättningarna för att Europeiska unionen ska ge sig in i en sådan dialog är att vissa specifika medgivanden görs i förväg. Europeiska unionens förväntningar i detta hänseende är särskilt att politiska fångar släpps fria. Som jag sa är vi dock beredda att föra en dialog, och om Iran på allvar är intresserat av en sådan dialog kommer Europeiska unionen villigt att delta under angivna förutsättningar. 
<SPEAKER ID="255" LANGUAGE="" NAME="Talmannen." AFFILIATION="">
<P>
Energisäkerheten har alltid varit ett av EU:s viktigaste ekonomiska och politiska problem. Energiberoendet av rysk olja och gas har särskilt i år blivit ett hett diskussionsämne i EU, och EU har verkligen begripit att under de närmaste tio åren kommer energiförsörjningen att spela en mycket mer uppenbar politisk roll än tidigare. Bristen på en effektiv energipolitik från EU:s sida gentemot Ryssland gör det möjligt för Kremlin att spela ut europeiska företag och deras regeringar mot varandra när det gäller tillgång till gas och investeringstillfällen. Grönboken om energi är fylld med rekommendationer men det saknas befogenheter att genomföra de mycket viktiga frågorna som rör energidiversifiering.
<P>
Är EU i stånd att genomföra en effektivt samordnad energipolitik som inom en överskådlig framtid kan överföras till EU:s gemensamma energipolitik? Är EU i stånd att motarbeta det ryska ledningsmonopolet för transport av olja och gas från Centralasien till Europa? Kan EU säkerställa ömsesidighet och större insyn och öppenhet i Rysslands energisektor?
<P>
Är rådet i stånd att ta upp frågor om ömsesidighet och insyn och öppenhet när det gäller ryska energiföretag redan under nästa G8-toppmöte? 
<SPEAKER ID="256" LANGUAGE="DE" NAME="Hans Winkler," AFFILIATION="rådets ordförande">
<P>
   . – Jag ska med nöje behandla frågan i lite mer detalj, även om jag, om jag är rätt informerad, kommer att kunna anta en mer fullständig ståndpunkt i den klockan 21 i dag, eftersom rådet har sagt att det är berett att vara kvar i parlamentet vid den tidpunkten och delta i debatten.
<P>
Rådet fäster allra största vikt vid den fråga om en gemensam och samordnad energipolitik för Europeiska unionen som Laima Andrikienė tar upp. Jag bör väl påpeka att rådet tog upp dessa problem i slutsatserna från det informella rådsmötet i mars om ”En ny energipolitik för Europa”, och fattade erforderliga beslut i frågan under rubriken ”Energipolitik för Europa”. I det sammanhanget fastställdes det att det finns många utmaningar för EU på energiområdet, främst det ökande importberoendet och den begränsade diversifiering som ännu råder. I slutsatserna efterlyser därför rådet i mycket tydliga ordalag en energipolitik för Europa som är inriktad på en effektiv gemenskapspolitik och koherens mellan medlemsstaterna och mellan de åtgärder som vidtas på de olika politikområdena och som, på ett balanserat och nöjaktigt sätt, uppfyller målen om tryggad försörjning, konkurrenskraft och miljömässig hållbarhet.
<P>
I det här sammanhanget vill jag nämna att man, just när det gäller energifrågan, måste göra en ingående granskning av vad som tillhör staternas befogenheter och vad som kan göras på EU-nivå på det här området. Det måste skapas synergieffekter på det här området. Europeiska rådet har också sagt att energiförsörjningen bör bli tryggare, delvis genom att ett gemensamt externt koncept utvecklas och genom att främja energidialoger mellan Europeiska unionen och dess viktigaste partners och en större diversifiering i fråga om leverantörer, transportvägar och externa energikällor.
<P>
Europeiska unionen och rådet kommer att uppmärksamma just denna aspekt av den externa politiken under de närmaste veckorna. Med de befintliga strukturerna som grund kommer rådet att göra gemensam sak med Europeiska kommissionen och arbeta för en effektivare dialog mellan Europeiska unionen och Ryssland. Det kommer inte att dröja länge förrän toppmötet ger möjlighet att utforska den här frågan, som också kommer att bli en av de viktiga vid toppmötet. Med sikte på ratifikation av Energistadgefördraget vill rådet också att förhandlingarna om transiteringsprotokollet ska fullföljas. Den rättsliga ram som dessa instrument ger skulle öka insynen och energimarknadernas konkurrenskraft och samtidigt bidra till att skapa fördelaktigare investeringsvillkor i de länder som har undertecknat fördraget.
<P>
Inom ramen för detta gemensamma energikoncept bör också ett genuint energipartnerskap med Ryssland vara möjligt, så att säkerhet och förutsägbarhet för alla kan garanteras. Det bör påpekas att det här ämnet inte kommer neddimpande från himlen. Snarare är det så att rådet redan under en lång tid har utvecklat ett intresse för en effektiv och samordnad energipolitik av det här slaget. Det är bara det att frågan har blivit särskilt aktuell nu, närmare bestämt blev den det klockan 8.00 på morgonen den 1 januari 2006 – åtta timmar efter det att det österrikiska ordförandeskapet började – när som vi väl vet händelseutvecklingen ledde till att Ryssland ströp energitillförseln. 
<P>
Den stegvisa uppbyggnaden av en rättslig ram för energin, genom att främja förnybara energikällor eller genom successiva avregleringspaket som kommer att leda till att den gemensamma energimarknaden är helt öppnad till nästa sommar, bidrar redan till den samordnade och gemensamma energipolitik som Laima Andrikienė med rätta efterlyser.
<P>
När det gäller diversifieringen av energikällor och transportvägar är godkännandet av beslutet om transeuropeiska energinät helt nyligen ett viktigt steg i den här riktningen. Att energigemenskapsfördraget med de sydösteuropeiska länderna har ingåtts – jag kommer att kunna redogöra för min ståndpunkt i detalj i nästa debatt klockan 21.00 – bidrar också till att nå detta mål, eftersom det interna energimarknadskonceptet utvidgas till att omfatta grannländerna.
<P>
I det här sammanhanget ser rådet med intresse fram emot den utvärdering av energistrategin som kommissionen ska överlämna till rådet och parlamentet under loppet av nästa år och som särskilt handlar om de mål och åtgärder som krävs för en extern energipolitik på medellång och lång sikt.
<P>
När det slutligen gäller G8-toppmötet vill jag påpeka att rådet naturligtvis inte tillhör G8-länderna och därför inte heller deltar i mötena, som råd betraktat. Vi är dock beredda att ta upp frågorna om ömsesidighet och insyn i andra relevanta forum, såsom energidialogen mellan EU och Ryssland.
<P>
De här viktiga frågorna togs också upp till diskussion helt nyligen i en skrivelse från kommissionsledamoten för energi Andris Piebalgs och ordföranden för energirådet Martin Bartenstein till den ryske energiministern Viktor Christenko. 
<SPEAKER ID="257" LANGUAGE="EN" NAME="Laima Liucija Andrikienė (PPE-DE ). –" AFFILIATION="">
<P>
   Fru talman! Jag har ingen följdfråga. Jag vill bara tacka rådsordföranden för hans mycket utförliga svar. 
<SPEAKER ID="258" LANGUAGE="DE" NAME="Paul Rübig (PPE-DE ). –" AFFILIATION="">
<P>
   För det första vill jag gratulera rådet till att det lyckades få den inre marknaden för slutanvändaren 2007 inkluderad i slutdokumenten. Det kommer att krävas mycket mer arbete nu, men jag tror att Lissabonstrategin kommer att få motsvarande nytta av det. Min fråga är: Hur ser det egentligen ut i fråga om energigemenskapen? Kan den utvidgas till att omfatta fler stater, och vilka stater är huvudkandidaterna? 
<SPEAKER ID="259" LANGUAGE="DE" NAME="Hans Winkler," AFFILIATION="rådets ordförande">
<P>
   . – Arbetet med att skapa energigemenskapen går mycket bra. Fördraget har nu undertecknats av fyra stater. Jag ser i sig inte att det finns något som säger att det här fördraget inte kan omfatta andra stater också om det behövs. Så vitt jag vet finns det dock för närvarande inga konkreta avsikter att utöka det på det här sättet.
<P>
Förhandlingarna med Turkiet, som inte har undertecknat avtalet, fortsätter också. Som transitland och sammanbindande länk är Turkiet, logiskt nog, mycket intressant. Jag kan också tänka mig en framtida utveckling som innebär att antalet stater som har undertecknat fördraget ökar. 
<SPEAKER ID="260" LANGUAGE="DE" NAME="Richard Seeber (PPE-DE )." AFFILIATION="">
<P>
   – Herr rådsordförande! Kommissionen har tagit fram ett bra dokument om tryggad energiförsörjning i EU. Vi vet emellertid att befogenheterna på det här området är mycket splittrade. Vad kan rådets ordförandeskap göra för att se till att Europa visar upp en enad front, särskilt gentemot Ryssland, och vad kan göras för att se till att vår partner, Ryssland, upprätthåller de standarder för hållbarhet när det gäller energiproduktionen som vi har uppnått i gemenskapen? 
<SPEAKER ID="261" LANGUAGE="DE" NAME="Hans Winkler," AFFILIATION="rådets ordförande">
<P>
   . – Om det krävs mer standardisering av det som ni med rätta kallar en splittrad situation i fråga om energin så måste kommissionen föreslå lagbestämmelser. När det gäller att ha en trovärdig gemensam utrikespolitik på energiområdet tänker rådet utarbeta ett gemensamt koncept som en uppföljning till marsbesluten. Den höge representanten har också ombetts komma med förslag i samband med detta gemensamma koncept. Javier Solana kommer också att ta fram någonting i det här sammanhanget, eftersom detta är en mycket viktig fråga inom ramen för Europeiska unionens övergripande utrikespolitik. 
<SPEAKER ID="262" LANGUAGE="" NAME="" AFFILIATION="Del 2">
<SPEAKER ID="263" LANGUAGE="" NAME="Talmannen." AFFILIATION="">
<P>
Har ministerrådets ordförandeskap kontaktat andra EU-medlemsstater angående sitt förslag att införa någon form av direkt beskattning för att finansiera EU:s budget? Om så är fallet, kan ordförandeskapet redogöra för vilka åtgärder som hittills vidtagits? Förväntar sig ordförandeskapet viktiga framsteg på detta område inom ministerrådet under de kommande månaderna? 
<SPEAKER ID="264" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Under Europaparlamentets sammanträdesperiod i januari 2006 uttalade sig den österrikiske förbundskanslern om möjligheterna att införa en direkt finansieringskälla för Europeiska unionen. Vid den tidpunkten diskuterades budgetplanen, som huvudsakligen finansieras av de enskilda medlemsstaternas bidrag, och därför började man återigen diskutera om Europeiska unionen skulle ha en egen direkt finansieringskälla för budgeten.
<P>
När Europeiska rådet i december 2005 nådde en överenskommelse om budgetplanen för 2007-2013 – nu när fördraget är undertecknat har således det interinstitutionella avtalet genomförts med framgång – fick kommissionen i uppdrag att göra en heltäckande granskning av alla EU:s kostnader, däribland kostnaderna för den gemensamma jordbrukspolitiken och systemet med egna medel och med hänsyn tagen till Förenade kungarikets rabatt, med sikte på att kommissionen skulle ta fram en rapport om detta 2008 eller 2009.
<P>
Det här förfaringssättet bekräftades i april 2006 i en gemensam förklaring om det nya interinstitutionella avtalet från alla tre institutionerna. I det här sammanhanget vill jag dock understryka att vi också i fråga om detta måste ha enhällighetsprincipen som grund för vårt arbete, och detta är förstås en mycket svår fråga att lösa eftersom alla medlemsstaterna inte är överens, särskilt när det gäller exakt vilken direkt finansieringskälla som ska väljas. Jag tror att det fortfarande finns mycket olika åsikter om den här frågan också i Europaparlamentet. 
<SPEAKER ID="265" LANGUAGE="EN" NAME="Gay Mitchell (PPE-DE )," AFFILIATION="suppleant för frågeställaren">
<P>
   Jag vill tacka ordförandeskapet för det svaret. Jag har nyligen noterat att en kollega här i parlamentet förslog skatt på sms-meddelanden och e-post. Om vi verkligen vill reta upp folk och stöta bort unga människor från EU, så är det så vi ska göra!
<P>
Jag vill ställa en följdfråga till ministerns svar. Ha sa att frågan om en direkt skatt har lagts fram. Kan han bekräfta för parlamentet att denna nu inte längre är aktuell? Eller är den fortfarande framlagd för diskussion och kan den tas upp igen för diskussion inom den närmaste framtiden? 
<SPEAKER ID="266" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Frågan diskuteras inte bara, utan granskas också mer ingående. Dessutom kommer den att vara ett ständigt diskussionsämne i Ekofinrådet, eftersom en utvärdering framför allt måste göras. Faktum är att detta har beslutats inom ramen för budgetplanen. Därför hoppas vi att en process som i slutändan kan få en lyckosam upplösning nu har satts igång här. 
<SPEAKER ID="267" LANGUAGE="DE" NAME="Andreas Mölzer (NI ). –" AFFILIATION="">
<P>
   Utan tvivel anser förmodligen det stora flertalet av Europeiska unionens medborgare att det är hög tid att vi äntligen tar itu med att bekämpa bedrägeri och slöseri, i stället för att hela tiden leta efter nya finansieringskällor, till exempel i form av direkta EU-skatter, och i stället för att hela tiden öka kostnaderna. Vad anser rådet om detta? 
<SPEAKER ID="268" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Som företrädare för det österrikiska finansministeriet håller jag helhjärtat med er om att det finns två sidor av alla budgetar – en kostnads- och en intäktssida. Det finns två sätt att hantera budgetar. Vi strävar efter balanserade budgetar i alla medlemsstaterna, åtminstone genom att motverka cykliska trender: genom att å ena sidan öka intäkterna, vilket – naturligtvis – inte är populärt hos allmänheten och i näringslivet. Å andra sidan strävar vi efter större effektivitet på kostnadssidan – vi behöver sänka kostnaderna, men vi måste göra det på ett effektivt sätt, och på intäktssidan måste vi se till att regeringarna verkligen får alla de skatteintäkter som de ska ha enligt lag, i stället för att införa nya skatter. 
<P>
Det här är en viktig diskussion. Under den senaste tiden har jag rest till en del av de nya medlemsstaterna för att diskutera sådana här frågor, till exempel mervärdesskattebedrägerier, som är ett stort problem i hela Europa och beräknas kosta ekonomin 70 miljarder euro. Detsamma gäller kampen mot smuggling. Under Österrikes ordförandeskap för rådet förde vi i februari diskussioner med skatteexperter i Wien om sätt att få kontroll över mervärdesskattebedrägerier, såsom att införa olika skattesystem och förbättra det befintliga systemet. 
<SPEAKER ID="269" LANGUAGE="" NAME="Talmannen." AFFILIATION="">
<P>
   – Följande frågor kommer att behandlas tillsammans eftersom de handlar om samma ämne. 
<P>
Enligt det rådande systemet skall varje medlemsstat föra sin egen skattepolitik, en politik som svarar mot bestämda ekonomiska och sociala förhållanden och behov i landet i fråga. Det finns ytterst få gemensamma bestämmelser om beskattning.
<P>
Eftersom skattepolitiken i EU kännetecknas av denna fragmentering uppstår ofta skattemässiga hinder för företag. Detta gäller särskilt de små och medelstora företagen som ställs inför höga kostnader när de skall uppfylla sin skattskyldighet och även har problem med dubbel beskattning om de verkar i en medlemsstat annan än den egna. Dessutom uppstår en ojämn skattekonkurrens på grund av skillnaderna i de nationella skattekoefficienterna, detta i synnerhet mellan nya och gamla medlemsstater. Denna konkurrens leder till att företagen behandlas på ett ojämlikt sätt och utgör samtidigt ett incitament för utlokalisering av företag i medlemsstater med låg beskattningskoefficient.
<P>
Anser rådet att införandet av mer bindande enhetliga bestämmelser för skattepolitiken skulle säkra en jämlikare behandling av skattebetalarna inom EU och förse konkurrenskraften i EU med större impulser? I vilket skede befinner sig förhandlingarna om att gå in för en bestämmelse om en gemensam enhetlig grundval för företagens beskattning, en fråga som Europaparlamentet nyligen gav sitt samtycke till?
<P>
I samband med Ekofin-rådets informella möte diskuterade man bl.a. även ett införande av en enhetlig beräkningsgrund vid bolagsbeskattning. Det visade sig då återigen att en rad medlemsstater värjer sig mot denna tanke eller åtminstone betraktar den med stor skepsis. Kan man enligt det österrikiska ordförandeskapet med hänsyn till kravet på enhällighet på beskattningsområdet förvänta sig några konkreta resultat inom överskådlig tid? Kommer denna punkt att stå på dagordningen även under de kommande ordförandeskapen? 
<SPEAKER ID="270" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – De här frågorna gäller en enhetlig beräkningsgrund för bolagsskatt. Kommissionen håller för närvarande på med de tekniska förberedelserna av ett förslag till en gemensam konsoliderad bolagsskattebas. Dessa förberedelser görs av en arbetsgrupp under kommissionen själv som tillsattes efter det informella mötet med Ekofinrådet i september 2004. Den 5 april i år lade kommissionen fram ett meddelande med titeln “Hittills gjorda framsteg och kommande steg på vägen mot en gemensam konsoliderad bolagsskattebas” för rådet, Europaparlamentet och Europeiska ekonomiska och sociala kommittén. I detta rapporterar man först, som titeln antyder, om de framsteg som hittills har gjorts och sedan framhålls de områden där kommissionen behöver politiskt stöd och vägledning för det fortsatta tekniska arbetet.
<P>
Vid det informella möte med Ekofinrådet som hölls i Wien den 7 april på initiativ av ordförandeskapet presenterades kommissionens första rapport om de tekniska förberedelserna för ministrarna. Mot slutet av detta informella rådsmöte sa rådets ordförande Karl-Heinz Grasser att diskussionerna hade visat att det fanns en klar majoritet för denna beräkningsgrund. Enligt ministern skulle denna grund resultera i kostnadsbesparingar för företagen och förenklade nationella skattesystem. Dessutom sa kommissionsledamoten med ansvar för skattefrågor, László Kovács, att ministrarna hade haft ett informativt åsiktsutbyte under lunchen, även om det inte var någon lätt uppgift att tala för en harmoniserad bolagsskattebas. I framtiden kommer kommissionen regelbundet att rapportera till rådet om hur arbetet fortskrider. Ordföranden har satt upp ett inledande åsiktsutbyte mellan ministrarna om kommissionens meddelande på föredragningslistan för det rådsmöte som ska hållas den 7 juni i år. Han förväntar sig att de bidrag som den arbetsgrupp som jag redan har nämnt får från kommissionen och medlemsstaterna kommer att möjliggöra snabba framsteg med de tekniska förberedelserna. 
<P>
Som kommissionsledamot László Kovács, den ansvarige kommissionsledamoten, sa vid det senaste informella rådsmötet, bör frågan komma upp på dagordningen för det kommande ordförandeskapet också – i enlighet med årsprogrammet. Det här är således en fråga som inte kan lösas inom den närmaste framtiden, utan som kräver långvariga förberedelser. 
<SPEAKER ID="271" LANGUAGE="EL" NAME="Stavros Arnaoutakis (PSE )," AFFILIATION="ersättare för frågeställaren.">
<P>
   – Fru talman, herr rådsordförande! Har en studie gjorts eller kommer en studie att göras om konsekvenserna av att en enhetlig beräkningsgrund antas? 
<SPEAKER ID="272" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Det finns ännu inga tillgängliga kostnadsberäkningar. Vi måste vänta på den här studien, som kommer att ta lite tid. Det går inte att säga när den kommer att bli färdig. 
<SPEAKER ID="273" LANGUAGE="DE" NAME="Othmar Karas (PPE-DE ). –" AFFILIATION="">
<P>
   Den här frågan visar förstås att enhälligheten är en stötesten inte bara för beskattningen i allmänhet, utan också för enskilda skattefrågor. Som ordföranden sa finns det ju när allt kommer omkring en majoritet för denna enhetliga beräkningsgrund, men ännu finns ingen öppning för en överenskommelse i sikte. Min fråga till ordföranden är: hur många länder är helt emot detta enligt hans kännedom om motargumenten, och ser han några möjligheter att komma ifrån enhälligheten? Och bör vi inte helt avskaffa enhälligheten när det gäller beskattning som påverkar den inre marknaden? 
<SPEAKER ID="274" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Problemet med enhällighet är särskilt akut i fråga om skatterna nu när det finns 25 medlemsstater. Medlemsstater som alldeles nyligen har infört helt andra skattesystem, till exempel proportionell skatt – det vill säga en enda skattesats för bolagsskatt, inkomstskatt och liknande – har svårt att stödja en enhetlig beräkningsgrund. Det är naturligt att dessa länder kommer med invändningar, eftersom de för närvarande drar nytta av konkurrensen på skatteområdet. Närmare bestämt är det fyra länder som protesterar mot att införa den för snabbt eller inte vill göra några ändringar alls. Enligt min åsikt är det enda botemedlet en konstitution, som EU behöver – och ju fler länder som går med i EU, desto viktigare blir den – så att vi kan fatta majoritetsbeslut också på det här området. Som vi också har sett när det gäller sänkningen av mervärdesskatten, som var mycket svår att lösa, orsakar enhällighet om så svåra frågor som beskattning problem med att fatta beslut som är nödvändiga för ekonomin och för att skapa tillväxt och sysselsättning – vilket man också kan observera i samband med Lissabonprocessen. Det krävs en flexibel beslutsprocess och ett råd som är berett att agera. 
<SPEAKER ID="275" LANGUAGE="" NAME="Talmannen." AFFILIATION="">
<P>
Kan rådet lägga fram några ekonomiska uppgifter som visar att införandet av harmoniserade bolagsskatter kommer att bidra till att förbättra konkurrenssituationen för samtliga medlemsstater inom Europeiska unionen? 
<SPEAKER ID="276" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Den här frågan handlar om samma ämne. Att hitta en enhetlig skattebas är en fråga om skatteharmonisering, och frågan har också ställts vilka dokument om detta som finns. Tyvärr finns det ännu inga tillgängliga uppgifter om hur mycket man kan spara på det här sättet, det vill säga om de kostnader som ekonomin kan besparas. Icke desto mindre publicerade kommissionen nyligen sin ”Studie över beskattningen i Europa”, i viken man slår fast att företag som gör gränsöverskridande affärer, särskilt små och medelstora företag, har betydande kostnader på grund av de olika skattesystemen i EU, och det främjar på intet sätt konkurrens. 
<P>
I det här sammanhanget vill jag också fästa kammarens uppmärksamhet på kommissionens meddelande till rådet, Europaparlamentet och Ekonomiska och sociala kommittén med titeln ”Mot en inre marknad utan skattehinder”. Det främsta syftet med detta var att minska bördorna för ekonomisk verksamhet i EU. Dessutom krävde kommissionens ordförande vid rådets informella möte i Wien den 7 och 8 april att detaljerade beräkningar av de ekonomiska fördelarna med en konsoliderad skattebas skulle läggas fram.
<P>
Generellt sett vill jag dock påpeka att frågan om internprissättning är en enorm administrativ börda för företag som verkar på den inre marknaden, en börda som knappast alls skulle finnas om en gemensam konsoliderad skattebas skulle införas. Rådet har tidigare antagit åtskilliga åtgärder i syfte att göra det lättare att bedriva gränsöverskridande ekonomisk verksamhet i gemenskapen, däribland direktivet om moder- och dotterbolag, sammanslagningsdirektivet och direktivet om räntor och royalties. Dessutom har kommissionen lagt fram ett förslag om ändringar i direktivet om räntor och royalties för rådet, och detta diskuteras fortfarande i rådet. 
<SPEAKER ID="277" LANGUAGE="EN" NAME="Eoin Ryan (UEN ). –" AFFILIATION="">
<P>
   Kan jag då dra slutsatsen att anledningen till att vi gör detta är att det är bra för statstjänstemännen? Tycker ni inte att det är konstigt att de länder som inte vill anpassa skatten är de länder som har den högsta tillväxthastigheten och den lägsta arbetslösheten, de som investerar mest i infrastruktur och har den lägsta beskattningen av privatpersoner? Tycker ni inte att det verkar konstigt att det är de länderna som inte vill anpassa skatten och som inte vill blanda sig i andras skattesystem? De länder som har höga skatter, hög arbetslöshet och låg tillväxthastighet är de som vill anpassa skatten. Jag tycker att det är märkligt att vi inte vill följa de länder som för närvarande har ekonomisk framgång, utan i stället vill införa ett skattesystem som inte är framgångsrikt i andra delar av EU. 
<SPEAKER ID="278" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Vi behandlar frågan om rättvis skattekonkurrens här. EU betraktar en rättvis skattekonkurrens som en grundläggande princip i alla frågor och angelägenheter. Det är rätt att alla deltagare har lika villkor. Skattekonkurrensen bör härröra ur olika skattesatser.
<P>
Det vi nu talar om är frågan om proportionell skatt. En del av de nya medlemsstaterna har nyligen infört nya skattesystem där bolagsskattesatserna är mycket lägre än i de gamla medlemsstaterna. Eftersom alla dessa länder är nettomottagare leder detta – på ett relativt orättvist sätt – till skattekonkurrens som gör att man frågar sig om de här länderna, med tanke på de stora skattesänkningarna, verkligen fortfarande kan fullgöra de skyldigheter i fråga om sociala transfereringar som de har tillsammans med alla medlemsstaterna. Jag tänker på pensionerna och sjukförsäkringssystemen. 
<SPEAKER ID="279" LANGUAGE="EN" NAME="Eugenijus Gentvilas (ALDE ). –" AFFILIATION="">
<P>
   Jag håller fullständigt med om att det finns skillnader i olika länder, men ni talar mest om nya medlemsstater som har infört nya skattesystem samt om orättvis konkurrens. När de nya medlemsstaterna anslöt sig till EU kände de inte till EU:s planer på att anpassa skatterna. Jag håller inte med er eftersom vi inte konkurrerar på ett rättvist sätt med alla medlemsstater i EU. 
<SPEAKER ID="280" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Harmoniseringen av bolagsbeskattningen är å ena sidan en fråga om att förenkla systemet för näringslivet så att skattebaserna inte är olika i alla länderna – och land A har andra avskrivningsmöjligheter än land B eller land C – utan att samma villkor gäller. Detta är nämligen ett stort problem för företagen. Företag med internationell verksamhet har räknat upp alla de föreskrifter som måste följas enbart inom fordonsindustrin – bilindustrin – och visat hur stor den administrativa börda som blir följden är.
<P>
Å andra sidan handlar denna harmonisering om rättvis, genomblickbar konkurrens. Genomblickbar konkurrens betyder att företagens vinster – basen – beskattas enligt enhetliga principer, och att konkurrensen sedan uppstår genom att skattesatserna är olika. Vi vill inte avskaffa konkurrensen. Den bör alltid förekomma, i Lissabonprocessens anda.
<P>
Det andra är att vi har en gemensam marknad, och en gemensam marknad kräver gemensamma regler. 
<SPEAKER ID="281" LANGUAGE="" NAME="Talmannen." AFFILIATION="">
<P>
På vilka grunder fortsätter rådet att försvara förekomsten av skatteparadis som Liechtenstein, Andorra och Kanalöarna? Vilka åtgärder anser ordförandeskapet bör vidtas för att komma till rätta med detta missförhållande som har negativa konsekvenser för alla EU-medborgare? 
<SPEAKER ID="282" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – I samband med den här frågan vill jag påpeka att Ekofinrådet den 3 juni 2003 antog direktivet om beskattning av sparande. Det här direktivet syftar till att inkomster av gränsöverskridande besparingar i form av ränteutbetalningar som personer bosatta i EU har antingen ska beskattas i den medlemsstat där de är bosatta eller belastas med källskatt i den medlemsstat som betraktas som källstaten. 
<P>
För att inte konkurrensen med viktiga finansiella centrum utanför EU ska snedvridas stadgar direktivet också att samma eller motsvarande åtgärder ska tillämpas av en rad territorier och tredjeländer. Till dessa hör 10 beroende och associerade territorier, såsom Isle of Man, och fem europeiska länder, nämligen Andorra, Liechtenstein, Monaco, San Marino och Schweiz. Åtgärderna i direktivet och avtalen med tredjeländerna och territorierna har tillämpats av alla de 40 avtalsslutande parterna sedan den 1 juli 2005. Det är i princip möjligt att utöka direktivets räckvidd till att omfatta andra berörda finansiella centrum.
<P>
Den 1 december 1997 antog rådet en resolution om en uppförandekod för företagsbeskattning, som handlar om potentiellt skadliga åtgärder på skatteområdet vilka på ett signifikant sätt påverkar, eller kan påverka, var företagen väljer att bedriva verksamhet i gemenskapen. Sextiosex skatteregler i de gamla medlemsstaterna och trettio i de nya medlemsstaterna har klassificerats som skadliga av uppförandekodsgruppen och har till stor del fasats ut. Uppförandekodsgruppen inriktar sig nu på sitt framtida arbete, som rådet förväntar sig en rapport om i juni. 
<SPEAKER ID="283" LANGUAGE="EN" NAME="Robert Evans (PSE ). –" AFFILIATION="">
<P>
   Jag tackar rådet för det mycket omfattande svaret. Jag är fortfarande förbluffad över att man låter situationen fortsätta. Liechtenstein måste tära på Österrike eftersom det trotsar systemet från så nära håll. Jag är förbluffad över att de större medlemsstaterna i EU tillåter att dessa missförhållanden fortsätter utanför EU men inom det utvidgade området. Dessa stater är ytterst beroende av vår välvilja. Andorra använder euron och Kanalöarna använder det engelska pundet, men de väljer och vrakar bland de lagar som de vill följa. EU tillåter att de utnyttjar kryphål. Vi fortsätter att tillåta det och gör det möjligt för ett fåtal rika personer att utnyttja systemet och på så sätt håna våra EU-bestämmelser. Trots allt det som rådsordföranden har sagt, så tycker jag fortfarande att det är häpnadsväckande att vi tillåter att dessa missförhållanden fortsätter. Jag trodde att det fanns behov av ytterligare åtgärder än de som han nyss talade om. 
<SPEAKER ID="284" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Jag håller med ledamoten om att en inre marknad som omfattar nästan hela Europa helst borde ha skatteregler, men dessa måste också vara effektiva och tillämpas också i grannländerna och om möjligt i länderna utanför kontinenten, annars ger vi allmänheten i EU möjlighet att investera sina pengar utomlands, där sådana regler inte gäller. Det är därför som det var viktigt att övervinna allt motstånd – och jag besökte själv några av de här länderna när avtalen förhandlades fram. Hur som helst har Liechtenstein, San Marino och de länder som jag nämnde tidigare undertecknat avtalet, och på så sätt garanterar vi åtminstone att de här territorierna följer enhetliga skatteregler.
<P>
Självfallet vill vi att också andra länder följer detta exempel. Speciellt Schweiz, med sitt läge mitt i Europa, bör anstränga sig att tillämpa de europeiska reglerna, och bindas till dem genom ett avtal. 
<SPEAKER ID="285" LANGUAGE="DE" NAME="Hubert Pirker (PPE-DE ). –" AFFILIATION="">
<P>
   Rådets tjänstgörande ordförande måste själv vara medveten om kritiken att skatteparadis i ökande omfattning används för penningtvätt. De här ländernas bestämmelser om penningtvätt håller inte samma höga standarder som normalt eller tillämpas inte på rätt sätt. Överväger rådets ordförandeskap, och EU i allmänhet, att arbeta med de här länderna för att ta itu med detta problem och lösa det? 
<SPEAKER ID="286" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Jag ska återkomma till den här frågan senare. En fråga handlar om penningtvätt. Naturligtvis är det viktigt att enhetliga riktlinjer för penningtvätt tillämpas i alla länderna i ett utvidgat ekonomiskt område, och här är FATF ett viktigt organ. Kommissionen för också samtal om det här ämnet. 
<SPEAKER ID="287" LANGUAGE="" NAME="Talmannen." AFFILIATION="">
<P>
Kan kommissionen ge en uppdatering av genomförandet av den framtida ekonomiska och skattemässiga ram som föreskrevs vid Europeiska rådets vårmöte 2005? 
<SPEAKER ID="288" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Vi övergår nu från att diskutera beskattning till frågan om budgeten. Nu handlar det om hur medlemsstaterna klarar sina budgetar. Efter debatten vid Europeiska rådets vårmöte 2005 lade kommissionen fram förslag till ändringar av förordningarna 1466/97 och 1467/97, som är stabilitets- och tillväxtpaktens lagstiftningskomponenter. Ändringarna av förordningarna antogs den 27 juni 2005 efter en långdragen diskussion – under vilken det hävdades att den gamla stabilitets- och tillväxtpakten var död. Båda förordningarna antogs i enlighet med förfarandet i artikel 252 i fördraget, och förordning 1056/2005 antogs efter ett yttrande från Europaparlamentet.
<P>
Dessutom fastställdes en reviderad uppförandekod för genomförandet av stabilitets- och tillväxtpakten och riktlinjer för innehållet i och formatet för stabilitets- och konvergensprogrammen av Ekofinrådet den 11 oktober 2005. Alla dessa regler är offentliga, så även informationen om de åtgärder som rådet hittills har vidtagit i samband med den reviderade stabilitets- och tillväxtpakten. Följande rättsliga åtgärder är några av dessa: beslut i enlighet med artikel 104.6 EG om de för stora underskotten i Italien, Portugal och Förenade kungariket, rekommendationer om åtgärder för att komma till rätta med dessa underskott enligt artikel 104.7 EG, ett beslut i enlighet med artikel 104.8 EG om att de åtgärder som Ungern vidtog som svar på rådets rekommendationer om korrigering av landets för stora underskott hade visat sig vara otillräckliga samt ett rådsbeslut i enlighet med artikel 104.9 EG som uppmanar Tyskland att vidta de åtgärder för att minska underskottet som bedöms nödvändiga för att komma till rätta med det för höga underskottet.
<P>
Dessutom har rådet yttrat sig om alla medlemsstaternas uppdaterade stabilitets- och konvergensprogram. Dessa upprättades för första gången i samband med den nya rättsliga ramen för den ändrade stabilitets- och tillväxtpakten. I korthet kan jag säga att trots att stabilitets- och tillväxtpakten praktiskt taget var död enligt kritiken så har den nya stabilitets- och tillväxtpakten visat sig vara funktionsduglig och vid liv. Detta kan man också se av att underskotten har sjunkit betydligt mellan 2004 och 2005. 
<SPEAKER ID="289" LANGUAGE="EN" NAME="Gay Mitchell (PPE-DE ). –" AFFILIATION="">
<P>
   Jag tackar ordförandeskapet för det svaret.
<P>
Jag har uppfattat att den ekonomiska tillväxten för 2006 beräknas att bli 2,3 procent i EU och 2,1 procent i euroområdet. Det är en ökning från 1,6 respektive 1,3 procent för 2005. Men delar rådsordföranden min oro över att tillväxthastigheten inte tycks omsättas i prognoserna för ökad sysselsättning?
<P>
Medan jag har uppfattat att en miljon arbetstillfällen förväntas skapas under nästkommande 12 månader, så skulle arbetslösheten fortfarande envist ligga kvar på en hög nivå, runt 8,4 procent. Delar ni min oro över att ekonomisk tillväxt inte omsätts i arbetstillfällen? Vilka åtgärder vidtas för att ta hand om den saken? 
<SPEAKER ID="290" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Det var just därför som vi prioriterade Lissabonstrategin så högt vid det senaste mötet med Europeiska rådet. Den här gången diskuterade rådet tillväxt, eftersom tillväxt är ett sätt att öka sysselsättningen och därmed minska arbetslösheten. Specifika mål sattes upp, däribland att en miljon arbetstillfällen stegvis ska skapas. Att nå dessa mål i praktiken är en mycket viktig utgångspunkt. Arbetslösheten är det största problemet i Europa för närvarande. Rådets ordförandeskap har vidtagit mycket specifika, riktade åtgärder i fråga om detta.
<P>
En faktor som är ett hot mot tillväxten för närvarande är oljeprisernas utveckling. Denna potentiella risk måste erkännas fullt ut. Vi hoppas att stabiliteten kommer att återställas i detta hänseende – särskilt i världspolitiken. Till största delen är ju oljeprisfrågan för närvarande mindre av ett utbudsproblem och mer av ett psykologiskt fenomen. Iran har redan nämnts. Vi måste göra vårt yttersta för att se till att vi å ena sidan verkligen når tillväxttalen – som är någonting mycket konkret – i internationell konkurrens med USA och det asiatiska ekonomiska området, och att vi å andra sidan genom politisk stabilitet ser till att alla de risker som dyker upp med jämna mellanrum, och som naturligtvis har potential att påverka den ekonomiska tillväxten, spelar en mindre framträdande roll.
<P>
Men om vi verkligen ska kunna minska arbetslösheten måste vi sträva efter ännu bättre tillväxttal. En tillväxt på omkring 3 procent skulle minska arbetslösheten påtagligt. Det är därför som 2,6 procents tillväxt fortfarande är för lite – även om det är bra i jämförelse med tidigare år. 
<SPEAKER ID="291" LANGUAGE="DE" NAME="Andreas Mölzer (NI ). –" AFFILIATION="">
<P>
   Vilka åtgärder föreslår rådet för att få de länder som upprepade gånger äventyrar stabilitets- och tillväxtpakten med sina alltför stora underskott att bli mer disciplinerade? 
<SPEAKER ID="292" LANGUAGE="DE" NAME="Alfred Finz," AFFILIATION="rådets tjänstgörande ordförande">
<P>
   . – Jag hänvisar återigen till mitt tidigare svar. Jag har nämnt alla de berörda länderna, och Italiens underskott är ett utmärkt exempel. Man måste naturligtvis alltid i det här sammanhanget ha i åtanke att de här länderna – särskilt Italien – har haft val i år, vilket självfallet hämmar sådana här förfaranden mot för stora underskott, eftersom det innebär att inga politiska beslut fattas under en tid. Italien har försäkrat att man nu, med den nya regeringen, kommer att vidta alla de åtgärder som rådet har anvisat. Jag har nämnt alla de länder som ger upphov till oro: Italien, Portugal, Förenade kungariket och av de nya medlemsstaterna särskilt Ungern, som har ett underskott på 6 procent. Vid varje möte med rådet arbetar vi konsekvent för att minska detta underskott, och det har burit frukt.
<P>
Jag upprepar att underskottet minskade under budgetåret 2005 jämfört med förra året. 
<SPEAKER ID="293" LANGUAGE="" NAME="Talmannen." AFFILIATION="(Sammanträdet avbröts kl. 19.30 och återupptogs kl. 21.00.)">
<P>
   – Eftersom den tid som avsatts för frågestunden har löpt ut kommer resterande frågor att besvaras skriftligen (se bilaga).
<P>
Frågestunden är avslutad.
<SPEAKER ID="294" LANGUAGE="" NAME="" AFFILIATION="Vice talman">
<SPEAKER ID="295" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är en gemensam debatt om
<P>
- rekommendationen från utskottet för industrifrågor, forskning och energi om förslaget till rådets beslut om Europeiska gemenskapens ingående av fördraget om en energigemenskap [13886/1/2005 – C6-0435/2005 – 2005/0178(AVC)] (Föredragande: Giles Chichester)(A6-0134/2006),
<P>
- muntlig fråga till rådet om fördrag om en energigemenskap för sydöstra Europa av Giles Chichester för utskottet för industrifrågor, forskning och energi (O-0024/2006 – B6-0020/2006) och
<P>
- muntlig fråga till kommissionen om fördrag om en energigemenskap för sydöstra Europa av Giles Chichester för utskottet för industrifrågor, forskning och energi (O-0025/2006 – B6-0206/2006). 
<SPEAKER ID="296" LANGUAGE="EN" NAME="Giles Chichester (PPE-DE )," AFFILIATION="föredragande och frågeställare">
<P>
   Herr talman! Jag är inte säker på om jag någonsin har åtnjutit så generöst med tid tidigare i parlamentet och jag är glad över att det är i sällskap av en utvald skara!
<P>
Jag vill börja med att gå närmare in på ämnena för våra två frågor till rådet och till kommissionen. Jag bör betona att det är frågor. Även om det är tillfredsställande att se att de står i mitt namn, så är frågorna på vägnar av mitt utskott.
<P>
Jag är mycket glad över att ordförandeskapet har möjlighet att vara närvarande trots allt. Jag förstår att detta kan ha orsakat besvär, men att hålla denna debatt vid denna tid innebär en del besvär även för mig. Jag skulle kunna vara någon annanstans och äta sparris.
<P>
Eftersom rådet har ändrat kommissionens ursprungliga förslag när det gäller Europaparlamentets roll från att delta i ett samrådsförfarande till att endast informeras om varje beslut som rådet fattar, måste jag fråga varför rådet tycks försöka kringgå och undvika parlamentet. Vad kan rådet ha att dölja? Efter den uppenbara motviljan mot att vara närvarande här i kväll har innebörden i vår fråga fått ytterligare betydelse. Tillåt mig därför att påminna rådets företrädare, Hans Winkler, om våra två speciella frågor.
<P>
Den första lyder: Vilken mekanism har rådet tänkt använda för att förhandsinformera parlamentet innan rådet antar en ståndpunkt när det gäller de institutioner som ska inrättas genom fördraget om en energigemenskap? Den andra frågan lyder: Hur och av vem kommer parlamentet att på förhand informeras om Europeiska gemenskapens företrädares hållning och ståndpunkter inom energigemenskapens organ, exempelvis inom den ständiga högnivågruppen? Innan parlamentet inbjuds till omröstningen om fördraget om en energigemenskap i morgon behöver vi en del svar och garantier från rådet på dessa punkter. Jag själv och andra kommer att lyssna noggrant.
<P>
Eftersom detta är en mycket viktig fråga skapar det föreslagna fördraget ett intressant prejudikat då man utvidgar gemenskapens regelverk inom ett begränsat och mycket specifikt område för tredjeländer, även om två av dem förmodligen kommer att ansluta sig till EU inom kort och andra befinner sig i olika stadier av anslutningsförhandlingarna.
<P>
Det är också viktigt eftersom energi för närvarande uppfattas som en mycket viktig fråga, vilket till största delen beror på de händelser som inträffade i början av året. Dessa händelser var snarare som att kasta en stor sten i en damm och skapa vågor på vattnet. Energi är nödvändigt för vår livsstil, vår livskvalitet och vår levnadsstandard. Därför är vår organisation av marknaderna och en trygg energiförsörjning lika viktiga.
<P>
När det sedan gäller frågan till kommissionen skulle jag inledningsvis vilja tacka för den höga samarbetsnivån och de positiva reaktionerna från kommissionsledamot Andris Piebalgs på våra farhågor. Jag välkomnar verkligen hans öppna och konstruktiva inställning under våra möten och i den senaste skrivelsen om att informera parlamentet om energigemenskapens arbete, samt att han tog upp delar av det som engagerar mitt utskott när det gäller sociala frågor och frågor om mänskliga rättigheter. Jag litar på att rådet kommer att stödja hans erbjudande om att parlamentet ska informeras i förväg om vilken ståndpunkt som Europeiska gemenskapen kommer att anta inför energigemenskapens institutioner om viktiga frågor. Jag välkomnar att han i sin skrivelse anser det vara av yttersta vikt att parlamentet är fullständigt informerat i förväg om viktiga beslut som ska antas av energigemenskapen.
<P>
Nu kommer jag till de specifika punkter i våra frågor till kommissionen som jag anser fortfarande kräver ett svar. I artikel 4.3 i rådets beslut om fördraget om en energigemenskap fastställs bestämmelserna om att ge ”ömsesidigt bistånd vid avbrott”, se avdelning IV, kapitel IV i fördraget. Trots detta fastställs det i samma artikel i beslutet att kommissionens ståndpunkt under särskilda omständigheter ”kan gå utöver gemenskapens regelverk”. Den första frågan är vilka dessa särskilda omständigheter kan vara? Den andra frågan är vad som avses med meningen ”kan gå utöver gemenskapens regelverk”? Jag ber kommissionsledamoten att utförligare beskriva de två frågorna för oss.
<P>
Den slutliga punkten som gäller hur och av vem parlamentet på förhand kommer att informeras om kommissionens ståndpunkt inom energigemenskapens olika organ, har generellt sett besvarats av kommissionsledamotens skrivelse. Jag inbjuder honom emellertid att dela med sig av eventuella ytterligare funderingar till parlamentet när det gäller ett utförligt genomförande av dessa åtaganden.
<P>
Slutligen har jag kommit till den springande punkten: Bör parlamentet rösta för rekommendationen eller inte? Låt mig säga att jag värdesätter kommissionens goda avsikter att erbjuda mitt utskott kortfattad information om arbetet under förberedelserna och förhandlingarna inför detta fördrag, även om vår reaktion på förslaget kanske hade varit mer välkomnande och mindre misstänksam om det inte hade dykt upp ur tomma intet utan någon förhandskännedom från vår sida.
<P>
Jag värdesätter och uppskattar kommissionens ansträngningar att övertyga rådet att anta detta fördrag enligt samtyckesförfarandet och inte, som var fallet, låta det slippa igenom utan formaliteter. Jag tvingas emellertid notera att detta hände efter att vi började ställa frågor om ett möjligt imperiebyggande från kommissionens sida.
<P>
Fördraget skulle kunna sända ett viktigt meddelande till länderna i Sydösteuropa och även utanför, om att EU kan vara utåtriktat och vill ta emot dem i sin familj av europeiska nationer. Jag är inte helt säker på hur stor tröst Bulgarien kan få av detta med tanke på det tidigare beslutet att tvinga fram en tidigare nedläggning av Kozloduj, ett beslut som enligt min mening inte längre har något teknisk berättigande, men kanske kan detta fördrag vara en motvikt till detta negativa budskap. 
<P>
Jag avslutar med att uttrycka min förhoppning att framför allt rådet kommer att kunna stilla vår oro i kväll så att vi kan rösta ja i morgon. 
<SPEAKER ID="297" LANGUAGE="EN" NAME="Hans Winkler," AFFILIATION="rådets ordförande">
<P>
   Herr talman, herr kommissionsledamot! För det första vill jag säga att det verkligen är ett nöje för mig att delta i denna debatt om en fråga som jag anser vara mycket viktig, för i rådets ögon är detta ett mycket viktigt ämne. Jag var inte inbjuden till någon sparrisfest i kväll, så mitt öde är lättare än ert, men som ständig representant från Österrike i Europarådet så hade jag nöjet att under fem år inbjudas till dessa fester. 
<P>
Med er tillåtelse, herr talman, och om Giles Chichester ursäktar, ska jag fortsätta på tyska, men jag hoppas kunna ge uttömmande svar på de frågor som har ställts till rådet. 
<P>
 Herr talman, herr kommissionsledamot, mina damer och herrar! Rådet anser verkligen att fördraget om en energigemenskap mellan Europeiska gemenskapen och länderna i sydöstra Europa är ett viktigt instrument, och skälen till detta är uppenbara: en tryggad försörjning av el och gas till Europeiska gemenskapen liksom till de avtalsslutande parterna i regionen. Det österrikiska ordförandeskapet uppmärksammades på den här frågan på ett lite dramatiskt sätt bara några timmar efter det att gastillförseln inte bara till Ukraina och Moldavien, utan också till Centraleuropa ströps klockan 8.00 den 1 januari. Det gjorde oss alla mycket medvetna om hur desperat läget hade blivit.
<P>
Som utskottet med all rätt noterar är ett av syftena med det här fördraget att utvidga EG:s energimarknad till att omfatta länderna i den här regionen genom att de genomför gemenskapens regelverk om energi, miljö, konkurrens och förnybar energi. Detta tycker jag är särskilt viktigt för att en paneuropeisk strategi ska bli homogen och konsekvent.
<P>
Således kännetecknas fördraget om en energigemenskap av att en av de viktigaste aspekterna av arbetet i de organ som ska skapas är att berörda bestämmelser i gemenskapsrätten genomförs. Dessutom kan, enligt artikel 25 i fördraget, åtgärder vidtas för att göra ändringar i gemenskapens regelverk i linje med hur Europeiska gemenskapens lagstiftning utvecklas. Den här dynamiska hänvisningen tycker jag också är mycket viktig. Rådet vill understryka att detta naturligtvis betyder att parlamentet från början är direkt involverat i upprättandet av gemenskapens bestämmelser och antagandet av dessa bestämmelser av båda våra institutioner enligt medbeslutandeförfarandet. Således ska dessa bestämmelser sedan införlivas med regelverket för fördraget om en energigemenskap.
<P>
Hur viktigt parlamentet är när det gäller att anta fördraget om en energigemenskap avspeglas också i valet av rättslig grund, det vill säga i att parlamentets samtycke fordras, enligt artikel 300.3 i Fördraget om upprättandet av Europeiska gemenskapen. Alltså talar vi inte bara om en rätt att yttra sig. Den ändring av kommissionens förslag till rådets beslut om Europeiska gemenskapens ingående av fördraget om en energigemenskap från rådets sida som Giles Chichesters fråga handlar om gäller Europaparlamentets roll i beslutsfattandet. Det stämmer att rådet har tagit bort artikel 5.3, som handlade om samrådsförfarandet, ur förslaget. Det bör dock framhållas att kommissionens förslag bara innebar att Europaparlamentet skulle konsulteras i ett enda specifikt fall, nämligen i fråga om fastställandet av Europeiska gemenskapernas ståndpunkt om de beslut som energigemenskapen ska fatta i enlighet med artikel 100(iii) i fördraget om en energigemenskap, det vill säga beslut om att utvidga fördraget till att omfatta andra energiprodukter och operatörer eller annan viktig nätinfrastruktur. Med andra ord skulle kommissionen, enligt kommissionens förslag, lägga fram ett förslag för rådet om att fastställa en gemenskapsståndpunkt om dylika ändringar av fördraget om en energigemenskap, och sedan skulle rådet tvingas samråda med parlamentet om denna ståndpunkt. Något sådant förfarande finns dock inte i EG-fördraget, och skulle därför bli ett tillägg till förfarandena i detta som skulle förändra balansen mellan institutionerna.
<P>
Däremot står det i EG-fördraget, närmare bestämt i artikel 300.2.3, att Europaparlamentet ska informeras omedelbart och fullständigt. Trots att det i EG-fördraget inte finns någon bestämmelse om att parlamentet ska informeras på förhand om ett scenario som det jag nyss beskrev uppstår, till exempel att fördraget om en energigemenskap utvidgas – där den borttagna bestämmelsen är relevant – kommer dock parlamentets presidium regelbundet att lämna information om alla viktiga aspekter av förslaget till rådets ståndpunkt. 
<P>
I det här sammanhanget vill jag säga att de ordförandeskap för rådet som senast hanterade den här frågan informerade parlamentet om läget i fråga om fördraget om en energigemenskap i sina anföranden i utskottet, som ledamöterna av utskottet för industrifrågor, forskning och energi säkert minns. Jag vill också fästa kammarens uppmärksamhet på att det inte finns någonting som hindrar rådet från att samråda med parlamentet på eget initiativ i vissa fall, särskilt när detta behövs av politiska skäl.
<P>
Jag vill också påpeka att fördraget om en energigemenskap framför allt utvidgar gemenskapens regelverk, och parlamentet är till fullo delaktigt i att anta detta. Låt mig nu övergå till beslutsprocessen i energigemenskapens organ och de ståndpunkter som Europeiska gemenskapen ska anta i dessa organ.
<P>
Som parlamentet vet består energigemenskapens institutionella ram av ministerrådet, den permanenta högnivågruppen och tillsynsnämnden. Parlamentet är inte direkt involverat i den beslutsprocess som parterna i fördraget om en energigemenskap har kommit överens om. I artikel 52 i det här fördraget står det emellertid att ministerrådet måste lägga fram en årsrapport om energigemenskapens arbete för parlamentet och de avtalsslutande parternas nationella parlament.
<P>
Den ståndpunkt som Europeiska gemenskapen ska anta i dessa organ regleras i artikel 4 i förslaget till rådets beslut om ingående av fördraget om en energigemenskap, och antas av rådet enligt bestämmelserna i EG-fördraget. En viktig aspekt av denna beslutsprocess är kravet att gemenskapens ståndpunkter om energigemenskapens beslut enligt avdelningarna III och IV i fördraget om en energigemenskap ska vara i linje med gemenskapens regelverk, med undantag av åtgärder enligt avdelning IV, kapitel IV i detta fördrag, som handlar om ömsesidig hjälp vid störningar i energiförsörjningen.
<P>
För att gå vidare till parlamentets delaktighet står det i artikel 4.5 i förslaget till rådets beslut – enligt kommissionens förslag – att parlamentet omedelbart och fullständigt ska informeras om rådet beslutar att fastställa gemenskapsståndpunkter som ska antas av de tre organen i fördraget om en energigemenskap. Det finns inget formellt krav på att parlamentet ska informeras på förhand, men ordförandeskapet är fast beslutet att ge parlamentet information regelbundet. Det kommer kommissionen också att förväntas göra. 
<P>
Dessutom kommer den ståndpunkt som parlamentet antar när det har informerats säkerligen att påverka framtida beslut i Europeiska gemenskapen, och rådet kommer att ta hänsyn till detta.
<P>
Jag hoppas att det här anförandet inte bara ger svar på ledamotens frågor, utan också stillar all oro för att parlamentet inte blir tillräckligt delaktigt. Hur om helst kan jag än en gång på rådets vägnar betona att det är viktigt för oss att parlamentet informeras regelbundet och naturligtvis är delaktigt i alla de frågor som det har en konstitutionell rättighet att vara involverat i, liksom i alla frågor som har med det här fördragets funktionssätt att göra. 
<SPEAKER ID="298" LANGUAGE="EN" NAME="Andris Piebalgs," AFFILIATION="ledamot av kommissionen">
<P>
   Herr talman! Innan jag besvarar de frågor som har ställts till mig vill jag börja med att förklara det övergripande tillvägagångssättet inför energigemenskapen. Vi vet, och här råder det en viss enighet, att de två huvudsakliga sätten att förbättra energiförsörjningen i EU är att diversifiera och att stärka marknadskrafterna. En utökning av EU:s egen marknad till att omfatta våra grannar skulle gradvis skapa ett gemensamt regleringsområde med gemensam handel, transitering och miljöbestämmelser runt omkring EU.
<P>
I detta sammanhang tackar jag er för möjligheten att lägga fram ett framgångsrikt initiativ i Sydösteuropa. Det är inte bara på grund av egna behov som EU har agerat i denna region. Sönderfallet av det förra jugoslaviska energisystemet har förstört den regionala marknaden genom brutna el-förbindelser, oordning på handelsvägarna och ett ständigt överutnyttjande av systemet.
<P>
Nedgången i industrin och befolkningens rörlighet har å andra sidan gjort efterfrågan betydligt mer nyckfull och varierande, så de tekniska utmaningarna att hålla systemet vid liv har hindrat både utveckling och nystart. En del av EU-stödet användes faktiskt till att köpa el och eldningsolja för direkt konsumtion. En sådan situation är inte hållbar i längden.
<P>
Bortsett från dessa omedelbara behov tog kommissionen ett strategiskt beslut om att se över behoven på lång sikt för att skapa internationell konsensus för en väg framåt och skapa en verklig grund för ett samarbete efter kriget i området. I dag kan jag lägga fram resultatet av vårt gemensamma arbete för Europaparlamentet. Det är värdefullt för stabiliseringen och den ekonomiska utvecklingen i dessa länder. Inom tio år har vi gått från krig till samförvaltning av den viktigaste sektorn i ekonomin, nämligen energi. Vi har mött svårigheter och i bland skepsis på vägen. Jag måste tacka parlamentet för hjälpen med att överkomma dessa svårigheter. Särskilt vill jag tacka föredraganden Giles Chichester och skuggföredragandena.
<P>
De frågor som vi har diskuterat har inte bara att göra med investeringar. Vi har också tagit upp miljöfrågor och sociala frågor i vår debatt. Därför svarar skapandet av energigemenskapen för Sydösteuropa tydligt mot regionens och hela EU:s behov.
<P>
Låt mig nu övergå till frågan. För det första omfattar fördraget om en energigemenskap ett förfarande som garanterar samarbete och ömsesidigt bistånd mellan parterna om en av parterna skulle få sin gas- eller elförsörjning avskuren. Detta är en mycket viktig bestämmelse. Ett exempel är gaskrisen nyligen mellan Ryssland och Ukraina, men även till exempel strömavbrottet i Italien 2003 visade på behovet av solidaritet mellan EU:s länder samt vilken betydelse och vilka fördelar som en sådan solidaritetsklausul kan ha inom energisektorn. Jag vill även påminna om att Serbiens gasförsörjning var avbruten ganska länge i vintras.
<P>
Enligt förslaget till beslut måste de ståndpunkter som Europeiska gemenskapen kan anta under avdelning IV i fördraget om en energigemenskap som fastställer upprättandet av en inre marknad för energi mellan Europeiska gemenskapen och länderna i Sydösteuropa samt innehåller bestämmelsen om ömsesidigt bistånd, vara inspirerade av det befintliga gemensamma regelverket.
<P>
Eftersom ömsesidigt bistånd inte till fullo täcks av det nuvarande regelverket, och i vissa fall är vårt regelverk kanske inte tillräckligt ambitiöst, var det viktigt att införa ett mått av flexibilitet när det gäller bestämmelsen om ömsesidigt bistånd. Hänvisningen till särskilda omständigheter tillåter denna flexibilitet. Slutligen är det rådet som från fall till fall och med kvalificerad majoritet ska besluta om de särskilda omständigheterna uppfylls eller ej. Enligt min åsikt gäller detta för ytterst allvarliga situationer och avbrott.
<P>
Naturligtvis kommer alla åtgärder som rör bestämmelsen om ömsesidigt bistånd att finnas kvar inom Europeiska gemenskapens yttre befogenheter. Låt mig här betona att energigemenskapens beslut om ömsesidigt bistånd måste fattas enhälligt så att Europeiska gemenskapen har vetorätt när det gäller alla beslut som ska antas.
<P>
Låt mig för det andra betona att kommissionen genom sitt förslag till rådet hela tiden har agerat till förmån för att parlamentet ska spela en större roll i ratificeringen av fördraget om en energigemenskap. I detta hänseende anser jag det vara av yttersta vikt att parlamentet, när fördraget har trätt i kraft, till fullo informeras i förväg om viktiga beslut som energigemenskapen ska anta.
<P>
På så sätt kommer parlamentet att i förväg informeras om varje sammanträde som varje halvår hålls av ministerrådet i Europeiska energigemenskapen. Jag har också givit mina tjänstemän instruktioner om att de ska se till att parlamentet i förväg informeras om vilka ståndpunkter som Europeiska gemenskapen ska anta inför energigemenskapens institutioner när det gäller viktiga frågor samt att parlamentet ska ha full tillgång till energigemenskapens dokument. Det finns inte några restriktioner för energigemenskapens dokument, och alla politiska dokument ska läggas ut på energigemenskapens webbplats. Dessa är tillgängliga för alla som är intresserade av dem.
<P>
Enligt fördraget och som nämnts av rådsordföranden ska energigemenskapens ministerråd dessutom årligen lämna in en rapport om energigemenskapens verksamhet till Europaparlamentet och till alla andra berörda nationella parlament. Kommissionen kommer vidare, enligt förslaget om beslut, att lämna in en rapport till parlamentet vart tredje år om energigemenskapen.
<P>
Jag hoppas att mina svar på frågorna är tillfredsställande. Jag vill även nämna den fråga som ledamoten hänvisade till när det gäller Kozloduj, eftersom jag vill separera denna fråga från fördraget om en energigemenskap.
<P>
Energikapitlet med Bulgarien avslutades 2002 och båda sidor har kommit överens om att stänga det kapitlet eftersom reaktorerna 3 och 4 i Kozloduj ska läggas ned på grund av säkerhetskrav. Det betyder att vi har hjälpt Bulgarien att ta hand om situationen. Därför vill jag inte sätta dessa två frågor i samband med varandra eftersom besluten har fattats i ömsesidig förståelse och vi har lagt ned ett omfattande arbete på att hjälpa Bulgarien att ta hand om följderna av nedläggningen av reaktorerna 3 och 4 vid kärnkraftverket i Kozloduj. 
<SPEAKER ID="299" LANGUAGE="PL" NAME="Jerzy Buzek," AFFILIATION="för PPE-DE-gruppen">
<P>
   . Herr talman! Tack för era i mitt tycke heltäckande svar, men nu måste vi analysera dem för att komma till fullständig klarhet om den aktuella situationen. Uppenbarligen är det viktigt med ett informationsutbyte. Jag vill tacka kommissionsledamot Andris Piebalgs för hans särskilt aktiva samarbete med parlamentet. Så här efter konflikten i januari vet vi att en tryggad energiförsörjning inte bara är ett problem för enskilda medlemsstater, och inte bara en utmaning för Europeiska unionen som helhet. Vi behöver en paneuropeisk strategi i den här frågan.
<P>
Fördraget om en energigemenskap är ett steg i rätt riktning. Det innebär att det skapas en integrerad marknad för gas och energi i en del av Europa, underlättar investeringar och gör Europeiska unionens gasförsörjning säkrare. I fördraget står det emellertid också att investeringsbeslut ska överföras från nationell till central nivå, eftersom detta är mer produktivt, både i fråga om kostnader och administration.
<P>
Fördraget är alltså en bra lösning. Det visar att det krävs en ny strategi för tryggad energiförsörjning, också när det gäller Europeiska unionens utrikespolitik. Det är också ett bra rättsligt instrument för administrationen av energiförbindelserna med Ukraina, som har för avsikt att underteckna fördraget. Europaparlamentet har vid åtskilliga tillfällen betonat vikten av att trygga energiförsörjningen på basis av ett harmoniskt samarbete mellan Europeiska unionens medlemsstater, och för detta fordras de lagstiftningslösningar som kommissionen flaggade för i början av året. Det är viktigt att det här samarbetet finns både i och utanför Europeiska unionen, nämligen med tredjeländer, för att undvika inblandning i enskilda länders angelägenheter och för att inte stänga någon medlemsstat ute från de föreslagna lösningarna. 
<SPEAKER ID="300" LANGUAGE="FI" NAME="Reino Paasilinna," AFFILIATION="för PSE-gruppen">
<P>
   . Herr talman! Jag vill tacka både rådet och kommissionsledamoten för att parlamentet får fortsätta att delta i de här frågorna i framtiden.
<P>
Fördraget om en energigemenskap, som undertecknades i oktober, integrerar nio länder i sydöstra Europa med vår energimarknad. Detta är en historisk händelse av minst två skäl.
<P>
För det första är det prejudicerande, eftersom lagstiftningen om den inre marknaden för el- och gassektorn för första gången utvidgas till att omfatta nio länder utanför unionen. För det andra är det det första multilaterala avtal som är tillämpligt på hela sydöstra Europa sedan det forna Jugoslavien upplöstes. Det kommer att krävas mycket samarbete, men detta kommer att stabilisera regionen.
<P>
Upprättandet av en energigemenskap är på många sätt ett rationellt och försvarbart projekt. Energisektorn i Balkanregionen är underutvecklad och dras fortfarande med konsekvenserna av ett krig som ägde rum för tio år sedan. Strömavbrott är vanliga och det finns inga säkra energikällor. Dessutom skadas miljön av gamla kraftverk och utsläppen från dem. Andra allvarliga problem är bristen på investeringar och konkurrens. Syftet med fördraget om en energigemenskap är att utveckla energiinfrastrukturen med hjälp av lån från finansinstitut. Det beräknas behövas omkring 25-30 miljarder euro för investeringar i elsektorn under de kommande 10 åren. Faktum är att ett gångbart och tillförlitligt energisystem också kommer att locka investerare, vilket kommer att leda till att regionens ekonomi utvecklas, bättre stabilitet i allmänhet och lägre utflyttning. Dessutom är det viktigt för unionen att göra energiförsörjningen mer tillförlitlig (vi talar också utifrån vår egen synvinkel) och minska beroendet av enskilda leverantörer. Balkanregionen är också en viktig väg till Mellanösterns energi i den kaspiska regionen.
<P>
Det finns också orosmoln. Trots att energin i sydöstra Europa för närvarande säljs till underpris har stora delar av befolkningen inte råd att köpa el. När energisektorn blir marknadsbaserad kommer den att bli kapitalistisk, vilket innebär att priserna oundvikligen kommer att stiga. Fördragsparterna bör därför se till att skyldigheterna att tillhandahålla offentliga tjänster fullgörs och att priserna är rimliga, så att de fattiga har råd med el och gas. Parlamentet insisterar på att parterna ska underteckna ett rättsligt bindande protokoll. Bindande åtaganden av det slaget är viktiga. Den inre marknaden måste tillämpa standarder, till exempel i fråga om arbetsvillkor och social jämställdhet, särskilt med tanke på att vi talar om en energisektor som kommer att göra massiva vinster. 
<SPEAKER ID="301" LANGUAGE="EN" NAME="Fiona Hall," AFFILIATION="för ALDE-gruppen">
<P>
   Herr talman! Vi känner till att införandet av en inre energimarknad mellan EU och länderna i Sydösteuropa har fördelar för båda sidor. För Balkanländerna bidrar det till att etablera en tillförlitlig energiförsörjning som är nödvändig för den ekonomiska tillväxten. För EU underlättar det tillgängligheten till gastillgångar i Mellanöstern och runt Kaspiska havet vilket ökar diversifieringen och tryggar energiförsörjningen, något som är särskilt viktigt med tanke på de vågor som Giles Chichester anspelade på.
<P>
Det har emellertid förekommit frågor och den uppskattade skrivelsen från kommissionsledamot Andris Piebalgs besvarar inte dessa till fullo. Det framgår inte tydligt om de länder som är anslutna till fördraget om en energigemenskap kommer att anslutas till Europeiska unionens stadga om de grundläggande rättigheterna. Det framgår inte tydligt om den inre marknaden kommer att stödjas av normer för hälsa, säkerhet och anställning, vilket är fallet i EU. Det framgår inte tydligt om efterfrågan på energi kommer att kontrolleras, vilket sker genom EU:s lagstiftning om energieffektivitet, och inte heller om de miljömässiga aspekterna, exempelvis kontroll av föroreningar och utsläpp av växthusgaser, har uppmärksammats tillräckligt. Utan dessa normer kommer det inte att råda lika villkor. 
<P>
Frågan om korruption inom energisektorn finns också. Bara för att ta ett exempel så utredde den brittiska avdelningen för grova ekonomiska brott under 2005 ett brittiskt företags inblandning i ett kraftföretag i delrepubliken Serbien efter anklagelser om att mutpengar användes för att skydda krigsförbrytare.
<P>
På grund av alla dessa omständigheter är det förståeligt att Europaparlamentet vill bli både informerat och rådfrågat innan det fattas beslut. Jag beklagar att parlamentet ännu inte har medbeslutande på detta område och jag önskar att det fanns en konstitution på plats så att det vore så, men det är skandalöst att samrådsmekanismen har kunnat degraderas.
<P>
Vi välkomnar kommissionsledamot Andris Piebalgs lugnande ord om att parlamentet kommer att informeras i förväg, men vi behöver samma bergsäkra löfte även från rådet. Att bli informerad är i vilket fall som helst inte samma sak som att bli rådfrågad. Med tanke på den allvarliga fråga som hänger över fördraget om en energigemenskap vore det djupt beklagligt om parlamentet åsidosattes. Det skulle praktiskt taget inte kunna förekomma någon demokratisk kontroll av detta fördrag eftersom det är tydligt, inte minst från vad rådet har sagt, att de verkliga besluten kommer att fattas av den icke valda permanenta högnivågruppen snarare än av ministrarna själva. 
<SPEAKER ID="302" LANGUAGE="DE" NAME="Rebecca Harms," AFFILIATION="för Verts/ALE-gruppen">
<P>
   . – Herr talman, mina damer och herrar! Min grupp stöder det nuvarande fördraget, men vi vill understryka ett antal punkter som redan har tagits upp, för att modifiera vårt bifall med några invändningar.
<P>
Enligt vår mening bör alla som undertecknar fördraget verkligen göra en oförbehållsam förklaring om att de tror på europeiska grundläggande rättigheter eller med andra ord på Europeiska unionens stadga om de grundläggande rättigheterna. Vi anser att det är helt nödvändigt att bestämmelserna i samförståndsavtalet – konsekvenserna för sysselsättningen, de sociala standarderna, arbetsvillkoren, hälsan och miljön – får en bindande rättslig grund, också för att förhindra störningar på den energimarknad som vi strävar efter. Kommissionen och rådet måste ta kravet att dessa ska göras bindande på stort allvar.
<P>
Enligt vår åsikt är det mycket viktigt att det här fördraget inte gör det möjligt att använda energistrategier som i bästa fall skulle ha varit lämpliga för 20 år sedan. Vi anser att energieffektivitet måste vara någonting mycket viktigt i det här nya fördraget och att den marknad som vi ska skapa inte bara inriktar sig på efterfrågan. I enlighet med diskussionen om större självstyre i fråga om Europas energiförsörjning måste hänsynen till förnybar energi vara central i alla regioner enligt det här fördraget.
<P>
Vi är mycket rädda för att det kan vara skadligt att privatisera sektorn för snabbt och utan vederbörliga hänsyn. Vi har erfarenheter av privatiseringar av statliga monopol som genomfördes för snabbt, och anser att kommissionen måste tänka på att allmänhetens intresse av privatiseringar och strategier för att genomföra dessa måste tas med i beräkningen. 
<SPEAKER ID="303" LANGUAGE="CS" NAME="Vladimír Remek," AFFILIATION="för GUE/NGL-gruppen">
<P>
   . Herr talman, herr kommissionsledamot, mina damer och herrar! Jag vill ge alla dem som har deltagit i sammanställningen av dessa dokument en eloge, särskilt vår föredragande. Jag instämmer i hans inledande analys och i det han sa i sitt anförande, inklusive i de frågor han ställde. När det gäller själva fördraget har vi enligt min uppfattning lyckats skapa en acceptabel plattform för att sammanföra länder som ännu inte är medlemsstater i EU i en given region för att lösa energifrågor, i syfte att de ska bli kompatibla med EU. Eftersom jag inte är en okritisk förespråkare av den allsmäktiga avregleringen av marknaden välkomnar jag att kommissionen har uttalat sin avsikt att ta upp de sociala aspekterna i ett separat memorandum. Det tycker jag är ett gott tecken, inte bara för medborgarna i regionen i fråga. Sammankopplingen av energimarknaderna kommer utan tvivel att ge en tryggare energiförsörjning både i sydöstra Europa och i hela unionen. Jag delar dock inte den stora optimismen för att sammankopplingen av marknaderna ska leda till billigare energi. Så har det åtminstone inte blivit i Tjeckien. Jag vill göra ett sista påpekande. Jag anser att tiden är mogen att ta upp frågan om att inrätta ett självständigt europeiskt centrum för kontroll av överföringsnät i syfte att lösa driftsproblem, särskilt när det gäller elförsörjningen i EU:s medlemsstater och deras närmaste grannar. 
<SPEAKER ID="304" LANGUAGE="" NAME="Nils Lundgren," AFFILIATION="för IND/DEM-gruppen">
<P>
   Herr talman! Detta är några korta synpunkter. Den inre marknaden är den viktigaste källan till välstånd som EU ger oss. För den inre marknaden är det utan tvivel också viktigt att knyta samman gas- och elnät, även i sydöstra Europa. Det minskar, som vi har hört av många talare här, risken för att störningar i en produktionsenhet slår ut stora delar. Det blir en stabilitet. Det är alldeles utmärkt att vi också kan räkna med att få tillsynsmyndigheter av internationellt slag. Kanske lär sig också folk i regionen att samarbeta så att det minskar riskerna för våldsamma konflikter av det slag som vi har sett tidigare.
<P>
Så långt utmärkt. Sedan kommer giftpillret. Plötsligt står det här att om man har en gemensam marknad så leder det naturligtvis också till en gemensam utrikespolitik. Det gör det inte alls, men man kan missbruka det på det sättet. Det som vi ser här är just ett missbruk i Jean Monnets berömda tradition. I stället för att öppet diskutera för- och nackdelar med en gemensam utrikespolitik så smygs den in i ett helt annat sammanhang. Det är en mycket vanlig teknik.
<P>
Vi vet i själva verket att Europas folk inte vill ha mera överstatlighet. Detta avslöjas så fort folkviljan släpps fram i folkomröstningar istället för att kanaliseras via det politiska etablissemanget. Jag hävdar att skrivningen om en gemensam utrikespolitik bör tas bort. Vi ska inte driva fram en sådan med hjälp av lösningar på energiproblem i sydöstra Europa. 
<SPEAKER ID="305" LANGUAGE="HU" NAME="András Gyürk (PPE-DE )." AFFILIATION="">
<P>
   – Herr talman! Fördraget om en energigemenskap är en framgångshistoria. Detta är värt att nämna, eftersom framgångshistorier av det här slaget är väldigt ovanliga. I dag är det mer troligt att kombinationen av politik och energi skapar konflikter än att den sprider dem. Det finns oräkneliga exempel på detta, från Rysslands manövrer som kan äventyra Europeiska unionens gasförsörjning, till förstatligandena i Bolivia som vänstern i parlamentet var så entusiastiska över här om dagen.
<P>
Fördraget om en energigemenskap är ett uppfriskande undantag, och en verklig europeisk framgångshistoria som Europeiska unionen kan vara stolt över. Efter tre års konsekventa och ihärdiga bemödanden kan vi äntligen nå vårt mål: vi kan samarbeta för att modernisera och omforma energiförsörjningen i den krigshärjade Balkanregionen, som är så avgörande för Europas säkerhet.
<P>
Jag stöder naturligtvis också detta mål, precis på samma sätt som jag stöder och kräver att parlamentets kontrollerande roll tryggas i enlighet med fördraget. Ett av mina skäl till detta är att jag är övertygad om att stabiliseringen av energisektorn i Balkan kommer att underlätta en diversifiering av EU:s energiförsörjning. Jag tror att fördraget kommer att ge ny fart åt genomförandet av gasledningsprojektet i Nabucco, som ska tjäna detta syfte, och att det kan bli avgörande för att minska det ensidiga beroende av gasimport från Ryssland som medlemsstaterna i Central- och Östeuropa, inklusive Ungern har.
<P>
Jag tror att vi kan uppnå allt detta och att skapandet av energigemenskapen kommer att bli ett påtagligt argument för den gemensamma europeiska energipolitiken, som också stöds av grönboken. Om vi kommer dithän kan Europeiska unionen producera fler framgångshistorier på energiområdet och kommer att fortsätta att vara en förebild som en lockande politisk gemenskap för sina grannländer och för regioner som vill överbrygga klyftan. 
<SPEAKER ID="306" LANGUAGE="EN" NAME="Britta Thomsen (PSE ). –" AFFILIATION="">
<P>
   Herr talman! När vi utökar den inre marknaden till grannländerna bör vi inte endast marknadsföra den ekonomiska dimensionen av EU utan även, som när vi lanserade den inre marknaden inom själva EU, ta med den sociala dimensionen.
<P>
Balansen mellan de båda sidorna förloras i fördraget om en energigemenskap. Omfattar exempelvis fördraget inte ett deltagande av arbetsmarknadens parter? Vid andra tillfällen betonar parlamentet, rådet och kommissionen vikten av en arbetsmarknadsdialog. Ett tidigt deltagande av arbetsmarknadens parter i de relevanta branschvisa dialogkommittéerna, som de inom el- och kolsektorn, har varit positivt för arbetsmarknadens parter i de nya medlemsstaterna. Vi vet att liberaliseringen av den inre marknaden för el och gas kommer att kräva många strukturella förändringar och nya utmaningar för företagen och arbetsstyrkan, liksom även för medborgarna, när det gäller rimliga priser och en trygg energiförsörjning.
<P>
Vi kräver att de deltagande länderna åtar sig att respektera och genomföra Europeiska unionens stadga om de grundläggande rättigheterna och jag hoppas att kommissionen och rådet kommer att arbeta för att komma fram till ett bra memorandum med rättsligt bindande bestämmelser som också garanterar en demokratisk kontroll över sektorn. I dessa bör det vidare försäkras att tillsynsmyndigheternas arbete, kraftresurserna samt samrådsprocesserna med de relevanta berörda aktörerna övervakas. 
<SPEAKER ID="307" LANGUAGE="EN" NAME="Derek Roland Clark (IND/DEM ). –" AFFILIATION="">
<P>
   Herr talman! Att köpa energi från ett annat land är en sak. De politiska konsekvenserna i detta fall är något helt annat och det finns ett nedtecknat dokument som spelar roll här. EU använder gemenskapens regelverk som en av de grundläggande principer som högtidligt har undertecknats av EU:s alla medlemsstater. Hur kan detta utvidgas till länder som inte ens är kandidatländer ännu?
<P>
EU föreslår att gå utöver gemenskapens regelverk och under särskilda omständigheter åsidosätta den vederbörliga processen. Vilka är dessa omständigheter? Hur kort minne har ni? Vi har hört denna ursäkt förut. Det ledde till ett fruktansvärt utbrott som vi fortfarande lider av och till hemskheter som vi fortfarande inte förstår.
<P>
Ni kanske känner till att jag önskar att mitt land inte vore med i EU, men för närvarande är det så och jag är en demokrat. Detta parlament av korrekt valda ledamöter ska rådfrågas och vara den slutliga domaren. Att ta bort bestämmelsen som kräver att rådet ska rådfråga parlamentet före antagande av kommissionens ståndpunkt utesluter parlamentet från någon som helst meningsfull debatt.
<P>
Detta handlar om utvidgning via bakvägen. På sidan 6 i rekommendationen dras en parallell till kol- och stålgemenskapen och hur den låg till grund för Europeiska ekonomiska gemenskapen som den var då. Varför inte säga det när så är fallet? Varför hålla det hemligt? Uteslutning av parlamentet, särskilda omständigheter som bestäms av ett organ som inte är valt och hemliga motiv. Allt är början på totalitarism. Förlöjliga inte detta är ni snälla, för det är just med denna attityd som alla agitatorer och diktatorer under alla tider har kommit undan. 
<SPEAKER ID="308" LANGUAGE="DE" NAME="Paul Rübig (PPE-DE )." AFFILIATION="">
<P>
   – Herr talman, herr rådsordförande, herr kommissionsledamot, mina damer och herrar! Jag vill börja med att framföra mina gratulationer till det här fördraget. Jag tror att EU utvecklas i rätt riktning här: i en riktning som innebär samarbete och att vi närmar oss den globala energimarknaden med öppna ögon.
<P>
Mina frågor är följande: Vilka länder är de som fortsätter med förhandlingarna? Vilka prioriteringar gör vi? Och sedan har vi min viktigaste fråga: har effekterna av Kyotoprotokollet analyserats i förhållande till dessa fördrag? Hur kommer energialstringen att påverkas? Vilken mix av energikällor kommer att uppstå, och vilket slags investeringsbeteende kommer att utvecklas på det här området? När allt kommer omkring anser jag att de här fördragen ger oss en möjlighet att utforma vissa strukturer och därigenom nå Lissabonmålen. 
<SPEAKER ID="309" LANGUAGE="DE" NAME="Hans Winkler," AFFILIATION="rådets ordförande">
<P>
   . – Herr talman, herr kommissionsledamot, mina damer och herrar! Det har redan sagts i den här debatten att fördraget om att upprätta en energigemenskap har historisk betydelse och att nyttan av det inte är någon enkelriktad väg.
<P>
Det är ju inte så att vi serverar de här länderna någonting på ett silverfat – eftersom EU också får nytta av detta. Som Jerzy Buzek och andra också har sagt är en viktig punkt att detta är en paneuropeisk fråga snarare än en fråga som bara berör länderna i sydöstra Europa eller bara EU – en integrerad energimarknad skulle verkligen inte kunna fungera så. Det här fördraget bidrar inte bara till energisäkerhet och energiförsörjning, utan också till ökad stabilitet i Europa generellt sett. Som ni vet har ju det österrikiska ordförandeskapet under de senaste månaderna försökt att öka samarbetet med länderna i sydöstra Europa och västra Balkan, för att befordra stabilitet och fred i Europa.
<P>
Det kan vara mycket intressant att dra sig till minnes att fördraget om en energigemenskap medvetet utformades med Europeiska kol- och stålgemenskapen som modell. Som ni vet var detta Europeiska unionens föregångare. Reino Paasilinna och andra ledamöter har också sagt här att fördraget om en energigemenskap gör det möjligt att ta itu med de mycket specifika energi- och miljöproblem som sydöstra Europa har. Ett antal talare har tagit upp oron för miljön, såsom ökad dödlighet till följd av vinterkyla, miljöförstöring till följd av utsläpp från gamla kraftverk, användningen av trä för hushållsuppvärmning med avskogning som följd och det ohållbara utnyttjandet av våtmarker och vattendrag för vattenkraft. 
<P>
I debatten har det också nämnts att det ligger i Europas intresse att tänka längre än till den sydösteuropeiska regionen – ett exempel som togs upp var Kaspiska havet. Jag vill i det här sammanhanget säga att ordförandeskapet har skickat ut en trojka till Kazakstan för att träffa företrädare för alla de centralasiatiska länderna, liksom en delegation till södra Kaukasus. Naturligtvis är energifrågan – både producent- och transitlandaspekterna – särskilt viktig i båda dessa regioner. Andra punkter som har tagits upp är till exempel Nabucco: detta är ett annat viktigt projekt som kommer att göra Europas energiförsörjning säkrare. 
<P>
Det har också framförts tvivel, och det är förstås rimligt – men jag anser att det här fördraget måste ses tillsammans med EU:s övergripande strävanden för den här regionen i sydöstra Europa. Jag vill påminna parlamentet om att alla länder som är parter i det här fördraget är delaktiga i stabiliserings- och associeringsprocessen, som självfallet också omfattar respekt för mänskliga rättigheter, grundläggande rättigheter och andra EU-bestämmelser. Syftet med det nät av avtal som vi har ingått med sydöstra Europa är ju också att presentera EU:s värden för de här länderna, däribland naturligtvis värdena i stadgan med grundläggande rättigheter. 
<P>
Därför anser jag att energigemenskapen är en unik prestation, ett framgångsrikt projekt som vi hoppas ska förbli framgångsrikt. Det har jag också känt i de flesta av era anföranden. Dessutom råder det inga tvivel om att Europa måste tala med en röst om energipolitiken med tredjeländer, och att integrationen av våra grannländer på den europeiska inre marknaden bör fortsätta. Som jag sa i mitt inledningsanförande vill jag göra det alldeles klart att parlamentet naturligtvis har en central och viktig funktion här, och att det inte kan bli fråga om att rådet försöker inskränka parlamentets rättigheter – det kan vi hur som helst inte, på grund av den interinstitutionella strukturen. Tvärtom har vi ett aktivt intresse av att parlamentet är delaktigt och agerar tillsammans med oss. Därför kommer vi att göra parlamentet delaktigt i alla de viktiga frågor som har med energigemenskapen att göra, dels i enlighet med EG-fördraget, men också – som jag har sagt – med en mycket vid tolkning av bestämmelserna i det. Vidare kommer parlamentet alltid att hållas fullt informerat om utvecklingen.
<SPEAKER ID="310" LANGUAGE="EN" NAME="Andris Piebalgs," AFFILIATION="ledamot av kommissionen">
<P>
   Herr talman! Jag ska försöka besvara en del av de frågor som har tagits upp under debatten om de nya länder som skulle kunna ansluta sig till energigemenskapen inom de kommande åren.
<P>
Jag tror verkligen att Turkiet är nära att ansluta sig till energigemenskapen. Det har arbetat för det sedan den skapades. Turkiet har inte skrivit under, men vi ska fortsätta att arbeta med det. Det är mycket viktigt att säga att Turkiet som kandidatland både kan och bör skriva under detta fördrag. Vi har påbörjat förhandlingar med Turkiet som även är ett mycket viktigt transitland. Två länder, Ukraina och Moldavien, har också uttryckt ett intresse för att ansluta sig.
<P>
Frågan om rimliga priser är mycket viktig eftersom energipriserna måste vara tillgängliga för medborgarna i dessa länder. I artikel 33 i kapitel IV tas denna fråga upp i den utsträckning som energigemenskapen kan ta upp den. Vi har ägnat uppmärksamhet åt de sociala frågorna i processen med att skapa energigemenskapen. Jag håller med om att det sociala synsättet i EU absolut bör föras närmare de länder som strävar efter en vision som en dag kommer att ligga mycket närmare EU:s vision. En avsiktsförklaring är ett bra första steg i den riktningen.
<P>
Vi har tittat noga på förnybara energikällor och energieffektivitet. I kapitel VI tas denna fråga upp. När det gäller Kyotoprotokollet omfattas detta av artikel 13 i kapitel III, även om det inte står så mycket. Bestämmelserna om förnybara energikällor och energieffektivitet i fördraget kommer helt klart att vara till hjälp för att uppfylla målen enligt Kyotoprotokollet.
<P>
När det gäller privatisering inför inte energigemenskapen någon typ av åtgärd på detta område. Alla beslut om privatisering kommer att fattas av de ländernas regeringar.
<P>
När det gäller priser så anser jag att dessa länder redan betalar ytterst höga energipriser. En energigemenskap skulle kunna få ned priserna på grund av de nya investeringar som den kommer att inbringa. Den kommer också att hjälpa till med att inkassera betalningar, för det är mycket pengar som inte har inkasserats. Det finns också diversifiering eftersom dessa regioner betalar några av de högsta gaspriserna till leverantören. Leverantören i dessa regioner bryr sig inte speciellt mycket om i fall priserna är rimliga eller inte. Detta innebär att energigemenskapen skulle kunna föra med sig mer stabilitet, åtminstone när det gäller priser, och den skulle till och med kunna sänka priserna för konsumenterna. Dessutom medför gemenskapens regelverk offentliga åtaganden vilket innebär att ta upp frågor som rör de mest sårbara i samhället. 
<P>
Investeringar från Världsbanken och andra investerare kommer att komma så fort fördraget är godkänt och ratificerat. Europeiska investeringsbanken är också mycket aktiv i denna region.
<P>
Jag tror att det har förekommit en del missförstånd om utrikespolitiken. Detta fördrag tar inte alls upp den frågan. Fördraget fastställer att i en del fall då energi köps från tredjeländer kan energigemenskapen tillämpa vissa restriktioner om dessa länder skulle försumma miljön eller de sociala frågorna. Detta innebär en möjlighet. Fördraget begränsar inte på något sätt befogenheterna för de länder som omfattas av fördraget att ta självständiga utrikespolitiska beslut. Det är mycket rimligt att titta på dessa frågor, för om vi vill främja hållbarhet har vi inte råd att köpa energi från ett tredjeland där miljönormerna försummas på ett sätt som kan göra energitillgången billigare. Jag tror därför att det har förekommit en del missförstånd.
<P>
Jag anser verkligen att detta fördrag tjänar regionens och EU:s intresse och jag hoppas verkligen att de länder som ingår i denna energigemenskap kommer att dra stor nytta av det. 
<SPEAKER ID="311" LANGUAGE="" NAME="Talmannen." AFFILIATION="">
<P>
   – Jag har avslutningsvis mottagit sju resolutionsförslag(1) som ingivits i enlighet med artikel 108.5 i arbetsordningen.
<P>
Debatten är avslutad.
<P>
Omröstningen kommer att äga rum i morgon kl. 12.00. 
<SPEAKER ID="312" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett betänkande av James Elles för budgetutskottet om budgeten för 2007: Kommissionens rapport om den årliga politiska strategin (APS) [2006/2020(BUD)] (A6-0154/2006).
<P>
Den första på min talarlista är Dalia Grybauskaitė för kommissionen, men jag har förstått att hon vill att föredraganden ska inleda. Är ni redo att börja, herr Elles? 
<SPEAKER ID="313" LANGUAGE="EN" NAME="James Elles (PPE-DE )," AFFILIATION="föredragande">
<P>
   Herr talman! I vanliga fall är det ”damerna först”, men jag är glad över att få starta processen, annars kommer vi bara att gå runt i cirklar.
<P>
När dagens beslut om den nya budgetplanens utformning nu ligger bakom oss måste vi vara förutseende och utarbeta en bred strategi för hur den ska genomföras under de kommande åren, oavsett vilka brister den har i balansen eller de tilldelade utgiftsnivåerna. Det är redan från början anmärkningsvärt att den årliga politiska strategin behandlar budgetåret 2007 som ett i raden av år under kommissionens mandatperiod då väl inarbetade prioriteringar som välstånd, solidaritet, säkerhet samt Europa som en global partner ska genomföras. Vi har en annan uppfattning. Vi anser inte att saker och ting kan fortsätta som förut. Tvärtom ser vi 2007 års budget som en verklig möjlighet att införa en ny strategi för hur EU ska presentera sin politiska agenda.
<P>
När jag läser dokumentet finner jag en stark känsla av självgodhet, fru kommissionsledamot. Kommissionen har inte ägnat tillräcklig uppmärksamhet åt hur vi ska hantera de övergripande ekonomiska och politiska utmaningar som EU står inför. Inte heller Kinas och Indiens snabba uppgång i den globala ekonomin ges något särskilt utrymme. Detta kommer otvivelaktigt att påverka politiken både i och utanför unionen under det kommande året. För varför väljer kommissionen att utelämna denna faktor när den i strategier som utarbetas på regional och lokal nivå, som i Thames Valley, ingår som en viktig prioritering?
<P>
Betänkandet framstår kort sagt som ett byråkratiskt rutindokument utan verkligt politiskt ledarskap eller styrning. Genom betänkandet löper tre sammanflätade trådar.
<P>
Den första är den kombinerade effekten av minskade medel i den nya budgetplanen och uppkomsten av nya utmaningar som inte ger oss andra möjligheter än att sätta upp tydliga prioriteringar i nästa budget. Dessa prioriteringar måste vara fokuserade för att återspegla de nya utmaningar som väntar oss. Detta är en process som inte bara förekommer i 2007 års budget utan som snarare pågår under budgetplanens hela löptid. Genom att sätta upp politiska prioriteringar för yttre förbindelser måste vi i 2007 års budget lägga grunden till ett allt mer utåtriktat EU. Våra medborgares säkerhet och välstånd kommer att bero på hur effektivt unionen kan möta de globala förändringarna i en värld som ser helt annorlunda ut än för bara ett decennium sedan. Vi borde faktiskt satsa på att leda globaliseringsprocessen i stället för att försöka tämja den. Under dessa omständigheter är det viktigt att EU utarbetar en sammanhängande, överbryggande strategi som bättre kan definiera unionens strategiska prioriteringar för världen utanför under 2000-talet, och det måste ha sin utgångspunkt i denna budget.
<P>
Den andra prioriteringen är sammanflätad med den första och handlar om att garantera EU:s medborgare säkerhet på områden som frihet, säkerhet och rättvisa liksom inom den specifika energisektorn som vi just har diskuterat.
<P>
Lika stor betydelse har den tredje prioriteringen som handlar om intern politik. Här måste vi fokusera på de områden som utgör nyckeln till Europas konkurrenskraft och vårt framtida välstånd. Här ingår forskning och innovationer, innovativa åtgärder för små och medelstora företag, stöd för livslångt lärande för att fräscha upp kunskaper samt viktiga infrastrukturprojekt.
<P>
Mot bakgrund av EU:s begränsade ekonomiska medel måste vi närmare utreda kvaliteten på EU:s utgifter. Inledningen på en ny budgetplan innebär en viktig möjlighet att starta ett löpande program för att bedöma kvaliteten på EU:s verksamhet. Genom kostnads- och intäktsanalyser kommer vi att vidta åtgärder för att bedöma om målen för särskilda åtgärder har uppnåtts, vilka effekter de har haft i förhållande till kvaliteten på utgifterna och vilket europeiskt mervärde de har bidragit med.
<P>
Vi är övertygade om att en sådan fokus på kvalitet har stor betydelse för att kompensera bristen på kvantitet i budgetmedlen. Det skulle innebära att vi stryker program som inte längre ger valuta för pengarna och skapar program som är mer relevanta i en föränderlig global miljö. Det skulle också innebära att vi undviker att använda offentliga medel, i till exempel informationssyfte, där EU-finansierade åtgärder skulle kunna ersätta genomförbara, pågående privata initiativ.
<P>
Vi anser att parlamentet måste ta initiativet till att börja förbereda en halvtidsöversyn av den kommande fleråriga finansiella ramen för 2008. Det skulle ge oss möjlighet att göra en fullständig omprövning av EU:s inkomster och utgifter och skaka om systemet för att skapa kraft att anpassa våra politiska prioriteringar.
<P>
Avslutningsvis utgör 2007 års budgetförfarande, som den första budgeten i den nya budgetplanen, en faktisk möjlighet till en bred mobilisering för att anpassa de nya politiska utmaningarna efter vår snabbt föränderliga värld. Detta överensstämmer med kommissionens fokus på en resultatbaserad politik, men vi behöver en vidare global vision. Låt oss vara öppna för nya idéer och ha en stark fokus på politiska prioriteringar när vi förbättrar EU:s ansvarsskyldighet.
<P>
Slutligen vill jag varmt välkomna de tidigare bidragen från alla parlamentets utskott för att skapa sektoriella prioriteringar för denna budget. Jag anser att vi har en fantastisk möjlighet att forma vår framtida politik tillsammans och effektivt möta kraven från EU:s medborgare. 
<SPEAKER ID="314" LANGUAGE="" NAME="Talmannen." AFFILIATION="">
<P>
   Enligt artikel 142.5 hade James Elles faktiskt rätt att tala först, så det är bra, herr kommissionsledamot, ni vet precis hur parlamentets arbetsordning fungerar. 
<SPEAKER ID="315" LANGUAGE="EN" NAME="Dalia Grybauskaitė," AFFILIATION="ledamot av kommissionen">
<P>
   Herr talman! Det handlar inte om kunskap utan om hänsyn. Jag skulle vilja tacka James Elles för en mycket bra start på den process som vi ska ägna oss åt under budgetplanens första år efter dagens framgångsrika undertecknande och omröstning i parlamentet. I dag påbörjar vi processen med att på allvar förbereda budgetplanens första år, ett symboliskt viktigt år.
<P>
I betänkandet om den årliga politiska strategin har politiska prioriteringar utarbetats och vi anser att de huvudsakliga målen och prioriteringarna i kommissionens femåriga strategiska mål framgår av 2007 års budgetförslag. När det gäller välstånd, tillväxt och sysselsättning kommer omkring 43 procent av vårt preliminära budgetförslag att ägnas åt Lissabonstrategin genom rubrik 1a och 1b.
<P>
Kommissionen har också åtagit sig att skapa ett nära samarbete med EIB om nya ekonomiska instrument för att öka hävstångseffekten i EU:s budget för de prioriteringar som anges i Lissabonstrategin, inklusive gränsöverskridande europeiska nätverk och stöd till små och medelstora företag.
<P>
När det gäller solidaritet, säkerhet och frihet, som är viktiga prioriteringar som nämns i den årliga politiska strategin, har vi redan anslagit 291 miljoner euro för solidaritet och gränsbevakning. Här ingår även Europeiska fonden för de yttre gränserna och Europeiska fonden för integration av tredjelandsmedborgare.
<P>
Kommissionen föreslår en 17-procentig ökning av miljöpolitiken. Här ingår även att utvidga systemet för handel med utsläppsrätter till att även omfatta de nya medlemsstaterna.
<P>
När det gäller yttre förbindelser samtycker vi till att Europa som en global partner måste stödja detta område ekonomiskt. Den viktigaste åtgärden 2007 är att initiera nya program såsom föranslutningsinstrumentet och gemenskapens grannskaps- och partnerskapsinstrument. Vi måste även fortsätta att stärka förbindelserna med våra partner i industriländerna.
<P>
När det gäller EU:s styrning samt personella och finansiella medel för 2007 skulle jag vilja påpeka att vi redan har begärt 610 nya tjänster för den senaste utvidgningen och att vi förbereder 230 för anslutningen av Rumänien och Bulgarien. Kommissionen föreslår att 600 anställda omplaceras mellan generaldirektoraten för att arbeta med andra prioriteringar än utvidgningen.
<P>
När det gäller valuta för pengarna är jag för en bredare, mer makroekonomisk syn på bedömningen av hur gemenskapens finansiella medel används. Jag är nöjd med att den tredje delen av det interinstitutionella avtalet om sund ekonomisk förvaltning håller på att genomföras och kommer att genomföras effektivt och i sin helhet.
<P>
Jag har föreslagit att ett tidigt varningssystem införs för att säkerställa noggrannare prognoser och ingående övervakning av budgetens genomförande.
<P>
Vi kommer att lyssna mycket noga och ta hänsyn till alla de åsikter som framförs i dag och framöver. Vi är alltid villiga att ha ett öppet samarbete med er och rådet och vi hoppas att vi når ett mycket bra resultat, dvs. en positiv budget när året är slut. 
<SPEAKER ID="316" LANGUAGE="EN" NAME="Jürgen Schröder (PPE-DE )," AFFILIATION="föredragande för yttrandet från utskottet för utveckling">
<P>
   Herr talman! Jag skulle vilja framföra några kommentarer som gäller utvecklingssamarbetet. Enligt min uppfattning försöker kommissionen slå ihop olika budgetposter. Om den lyckas kommer det inte längre att vara möjligt för Europaparlamentet att fatta beslut om hur mycket som tilldelats viktiga sektorer såsom att bekämpa hiv/aids. Europaparlamentet borde inte tillåta att dess befogenheter begränsas på detta sätt.
<P>
För det andra hänvisar man i kommissionens årliga strategidokument inte alls till millennieutvecklingsmålen eller sektorer som är viktiga för fattigdomsbekämpning, särskilt utbildning och fattigdomsrelaterade sjukdomar.
<P>
Jag insisterar dessutom på att ”förenklingen” av lagstiftningen om externa åtgärder för perioden 2007–2013 inte får resultera i att öppenheten minskar när det gäller användningen av utvecklingspolitiska resurser, och på att fördelningen mellan budgetposterna för geografiska regioner och tematiska sektorer i budgeten för 2007 ska vara minst lika synlig som i budgeten för 2006.
<P>
Dessutom vill jag nämna betydelsen av att kommissionen övervakar medlemsstaterna och deras nivåer för offentligt utvecklingsbistånd, eftersom vissa medlemsstater överdriver nivåerna för det offentliga utvecklingsbiståndet genom att ta hänsyn till medel som egentligen inte ingår i det offentliga utvecklingsbiståndet. Till nivåerna för det offentliga biståndet hör även biståndets effektivitet och kvalitet. Kommissionen måste fortsätta att genomföra Parisagendan för ett effektivare bistånd och för att visa allmänheten att EU:s utvecklingsbistånd gör en skillnad.
<P>
Slutligen skulle jag vilja understryka behovet av att sätta kampen mot fattigdom överst på EU:s agenda, och därmed behovet av att sträva efter att en väsentlig del av biståndet går till de minst utvecklade länderna. 
<SPEAKER ID="317" LANGUAGE="EN" NAME="David Martin (PSE )," AFFILIATION="föredragande för yttrandet från utskottet för internationell handel.">
<P>
   Herr talman! De globala utmaningar som Europeiska unionen står inför har aldrig varit större, men trots det måste vi anta dessa utmaningar med begränsade resurser. Därför är det mycket viktigt, som kommissionen helt riktigt påstår, att dessa resurser tydligt satsas på våra prioriteringar.
<P>
Utskottet för internationell handel stöder fullt ut kommissionens ansträngningar att förbättra samstämmigheten mellan gemenskapens yttre och inre politik. Enligt vår mening bör alla nya politiska initiativ som rör den inre marknaden noggrant bedömas mot bakgrund av deras externa verkningar.
<P>
Utskottet för internationell handel stöder föredragandens uppmaning till kommissionen att satsa resurser på de nya globala utmaningar som vi står inför, särskilt Indiens och Kinas uppvaknande. Utskottet betonar att en framgångsrik Doha-runda skulle kunna bidra till att frigöra resurser. För det första skulle avvecklingen av alla former av exportsubventioner för jordbruket till 2013 medföra betydande budgetbesparingar. För det andra skulle en framgångsrik runda skapa tillväxt i hela EU-ekonomin och därigenom hjälpa EU-budgeten att växa.
<P>
Ett nyckelkomponent för att Doharundan ska bli en framgång är att övertyga utvecklingsländerna att ansluta sig till Doha. I detta avseende har EU insett att om de ska få ut något av Doha måste de kopplas till världshandelssystemet. Vid G8-toppmötet i juli förra året utlovade ordförande Barroso 1 miljard euro per år till handelsrelaterat bistånd. Den cynism som utvecklingsländerna visat under WTO-samtalen kommer helt enkelt att växa om detta inte uppfylls.
<P>
Utskottet för internationell handel anser att detta inte bara får vara en kosmetisk omdirigering av redan befintligt bistånd. Det måste vara genuint nya pengar. När det gäller de slutsatser som utskottet drar av betänkandet skulle vi vilja föreslå både föredraganden och kommissionen att den senare årligen bör redovisa för oss hur den använder den miljard euro som Barroso utlovade till handelsrelaterat bistånd, så att vi på lätt överblickbara grunder kan se att det genomförs. 
<SPEAKER ID="318" LANGUAGE="PL" NAME="Janusz Lewandowski," AFFILIATION="för PPE-DE-gruppen">
<P>
   . Herr talman! Vid lunchtid i dag var vi färdiga med förberedelserna för den nya budgetplanen och i kväll återgår vi till rutinen med årsbudgetar. Erfarenheterna från den här valperioden visar emellertid att även om förfarandena upprepas så finns det ingen budget som kan upprepas i sin helhet, så därför finns det ingen budgetrutin eftersom alla budgetar som vi hittills har haft har haft sina specifika särdrag. 2005 var det första året i ett utvidgat EU, budgeten för 2006 var en bro mellan den gamla och den nya budgetplanen, medan 2007 och budgeten för 2007 kommer att bli en lansering av en ny generation flerårsprogram, och det är vad som verkligen kännetecknar budgeten för 2007.
<P>
Vår föredragande James Elles presenterade de prioriterade frågorna och fick stöd för dessa prioriteringar av en majoritet i budgetutskottet. Med tanke på hans övertalningsförmåga kommer han att få en majoritet i parlamentet. Det verkliga sammanhanget för debatten om budgetstrategi för 2007 är dock inte längre kommissionens riktlinjer om strategi, utan de siffror för 2007 som kommissionen har lagt fram, eftersom de klart påverkas av denna nya generation program – vilket mycket tydligt framgår av kapitel 1a, kapitel 3a och kapitlet om utrikespolitik.
<P>
Jag anser också att en effektiv lansering av den nya generationens flerårsprogram är ett av de grundläggande sätten att mäta framgången med budgeten för 2007, samtidigt som de prioriteringar som James Elles har gjort följs. Om vi kan lansera programmen på ett bra sätt kan vi återgå till den årliga rutinen, vilken än en gång kommer att visa sig vara mindre rutinmässig. 
<SPEAKER ID="319" LANGUAGE="FR" NAME="Catherine Guy-Quint," AFFILIATION="för PSE-gruppen">
<P>
   . Herr talman, fru kommissionsledamot, mina damer och herrar! Som utskottsordförande Janusz Lewandowski sa har vi nu på förmiddagen fått veta hur den slutliga budgetramen för EU kommer att se ut under den kommande sjuårsperioden. Nu på förmiddagen har vi således fått veta att parlamentet måste vara fortsatt återhållsam, för att inte säga blygsam när det gäller vilka förslag det kan tillåta sig att lägga fram. Även om budgetramen i sig är ny kommer ett annat inslag i den också att vara nytt, hoppas jag, nämligen att det blir en budget för 27 medlemsstater.
<P>
Som samordnare för den socialdemokratiska gruppen i Europaparlamentet är jag mån om att eftersträva att våra åtaganden gentemot EU:s medborgare respekteras. När det gäller våra prioriteringar kommer vi först och främst att fortsätta prioritera EU-intern politik till stöd för Lissabonmålen, utan att glömma miljö och landsbygdsutveckling. Bara så kan vi kan få en balanserad regionalpolitisk strategi. Att främja hållbar tillväxt och jobbskapande inom EU förutsätter att medlemsstaterna tillämpar lagstiftningen på ett riktigt sätt – både gällande lagstiftning och lagstiftningsförslag – och att vi dessutom sätter upp mer ambitiösa mål inom dessa områden. År 2007 blir också det år då vi ska utvärdera vår politik för att kommunicera med medborgarna.
<P>
Samtidigt vill jag med eftertryck förorda en balanserad strategi för att administrera EU:s yttre gränser, eftersom vi inte kan låta oss nöja med en ensidig och säkerhetsbaserad strategi. Migrationspolitiken måste balanseras med åtgärder för att integrera tredjelandsmedborgare och en solidarisk gränsförvaltning. Vi får inte glömma att säkerhet också handlar om att skydda individens fri- och rättigheter. Vi måste därför utveckla en politik till stöd för flyktingar. När det gäller utrikespolitiken är våra ledord inte bara utveckling, demokratisering och mänskliga rättigheter, utan även respekt för millenniemålen, något som är av högsta prioritet. EU måste förse sig med lämpliga verktyg för att kunna göra sig gällande på den internationella arenan.
<P>
Slutligen vill jag ta mig friheten att komma ut som förespråkare för att Europeiska investeringsbanken ska samfinansiera program som är viktiga för att omsätta Lissabonstrategin och Göteborgsstrategin i handling. Det vore en konstruktiv modell. Jag vill dock påpeka behovet av att säkerställa en tillräckligt hög nivå av offentlig finansiering för att kunna skapa de hävstångseffekter som EIB förväntar sig. Lånegarantier och andra liknande åtgärder kan inte ersätta de nya pengar som bara EU kan garantera.
<P>
Fru kommissionsledamot! Jag vill tala om för er att jag med stort intresse läser att kommissionen räknar med att tillväxten inom EU kommer att öka under 2006. Det innebär en hög tillväxt, eftersom man förutser en ökning på 2,6 procent. I era meddelanden hävdas det att EU kommer att kunna skapa 3,6 miljoner nya jobb. Bortsett från att dessa prognoser fortfarande inte är helt tillförlitliga, i synnerhet med tanke på de svängningar som kännetecknar oljemarknaderna, vill jag fråga om ni anser att denna tillväxt är tillräcklig för att ge EU de ekonomiska resurser som krävs för unionens utveckling?
<P>
Till sist vill jag önska James Elles lycka till. I gengäld måste han försöka höja ambitionsnivån för denna budget. Med en så oflexibel och snäv budgetram tror jag dock att det blir svårt för honom att hitta resurser till den ambitiösa politik som EU:s medborgare förväntar sig. 
<SPEAKER ID="320" LANGUAGE="FI" NAME="Kyösti Virrankoski," AFFILIATION="för ALDE-gruppen">
<P>
   . Herr talman! Först och främst vill jag tacka föredraganden, James Elles, för ett mycket konstruktivt betänkande om kommissionens årliga politiska strategi. I betänkandet redovisas tydligt de prioriteringar som parlamentet har angett och förespråkat i förhandlingarna om budgetramen. Min grupp vill särskilt framhålla behovet av att den inre marknaden fungerar friktionsfritt och har av det skälet lagt fram två ändringsförslag.
<P>
Den största utmaningen för EU är att minska arbetslösheten. Därför är program som främjar tillväxt och sysselsättning mycket viktiga. Det gäller främst sjunde ramprogrammet, som handlar om forskning och utveckling, och programmet för konkurrenskraft och innovation som vänder sig till små och medelstora företag. Dessa program måste snabbt fullbordas.
<P>
Struktur- och sammanhållningspolitiken kommer att höra till de avgörande utmaningar som EU ställs inför under den kommande programperioden. Betydande belopp har satts av till detta i budgetramen, i synnerhet för de nya medlemsländerna. Det är viktigt att dessa medel utnyttjas. Därför måste programmen färdigställas snabbt och effektivt. Idealet vore att anta dem någon gång under året, men i alla händelser inte senare än nästa år. I annat fall kommer beviljade medel att förbli outnyttjade, på samma sätt som under de första åren av programperioden för Agenda 2000. Detta medförde att projektens genomförande försenades och orsakade samtidigt en betydande eftersläpning av utestående åtaganden, något som fortfarande inte har klarats upp.
<P>
Parlamentet behöver förbereda sig i god tid inför halvtidsöversynen av den fleråriga budgetramen och jordbruksreformen. I detta sammanhang måste frågan om obligatorisk samfinansiering av det direkta jordbruksstödet tas upp på ett tydligt sätt. Det skulle minska EU:s budgetutgifter, jämna ut skillnaderna mellan medlemsstaternas nettobidrag, öka medlemsstaternas ansvar för hur pengarna används och förstärka insatserna för att trygga böndernas försörjning inom ramen för det nuvarande utgiftstaket. Vår grupp stöder detta förslag. Med dessa påpekanden är vi beredda att stödja betänkandet. 
<SPEAKER ID="321" LANGUAGE="FR" NAME="Gérard Onesta," AFFILIATION="för Verts/ALE-gruppen">
<P>
   . Herr talman! Vår föredragande har gjort ett mycket noggrant och grundligt arbete. Det är inte ämnat som kritik mot honom att säga att värdet av det arbete vi i kväll ägnar oss åt emellertid är relativt begränsat, för att inte säga mycket begränsat, framför allt till följd av utgången av parlamentets omröstning nu på förmiddagen.
<P>
Eftersom parlamentet hade förklarat att budgetramens belopp måste höjas avsevärt och eftersom tanken var att utverka en tresiffrig höjning hoppades jag för min del åtminstone på en tvåsiffrig höjning. Istället röstade vi i morse på en liten ensiffrig höjning på 2 plus 2 miljarder euro. Handlingsutrymmet för alla framtida policyinitiativ kommer därför att begränsas kraftigt, till den grad att det blir närmast obefintligt. Föredraganden hävdar i punkt 1 att budgetplanen 2007-2013 är tillbakablickande och därför är dåligt rustad att effektivt möta de utmaningar EU står inför. I punkt 2 påpekar han vidare att den årliga politiska strategin inte återspeglar hur angeläget det är att möta dessa utmaningar. Vidare argument är överflödiga.
<P>
Under dessa omständigheter försöker min grupp självklart att fastställa ett begränsat antal prioriteringar. Den första ligger i linje med föredragandens egna tankar och handlar om att uppnå största möjliga effekt. Om man inte har så mycket pengar gäller det att använda de pengar man har på bästa sätt. Därför är det nödvändigt att genomföra en del väl underbyggda studier om graden av kostnadseffektivitet, i synnerhet med avseende på Lissabonstrategin och Göteborgsstrategin. Man tenderar att glömma att dessa strategier inte enbart handlar om konkurrenskraft utan även om den sociala och sysselsättningsrelaterade dimensionen. Gruppen De gröna/Europeiska fria alliansen anser att det är bra att investera i en hållbar utveckling.
<P>
Den andra prioriteringen berör rendez-vous-klausulen. Fru Grybauskaitė! Vi tror på, eller försöker åtminstone fortfarande att tro på rendez-vous-klausulen, som vi också röstade för på förmiddagen. Tack vare denna klausul kanske vi så småningom kommer att kunna visa upp nya marginaler, särskilt i fråga om jordbruket. Likafullt är jag ledsen att våra vänner från den socialdemokratiska gruppen i Europaparlamentet har beslutat att stryka stycket om eventuellt jordbruksstöd, som man ska ha möjlighet att ge på nationell nivå. I förmiddags lämnade vi några öppningar med hjälp av rendez-vous-klausulen. Nu i kväll ser vi att de öppningarna är mycket små, trots den höga kvaliteten på vår kollegas arbete. Snälla, låt dessa öppningar finnas kvar som de är. 
<SPEAKER ID="322" LANGUAGE="FI" NAME="Esko Seppänen," AFFILIATION="för GUE/NGL-gruppen">
<P>
   . Herr talman, fru kommissionsledamot! Vår grupp har visat sitt missnöje med budgetramen för perioden 2007-2013 genom att rösta nej till Reimer Böges betänkande under dagens plenarsammanträde.
<P>
Det huvudsakliga skälet var att den låga nivån på anslagen inte återspeglade de behov som vår grupp ansåg vara avgörande för att kunna utveckla positiva EU-program. Den nya budgetramen ses som tillbakablickande även i James Elles betänkande. Vi vill se mer sammanhållning, mer vetenskap och forskning, ökade miljöhänsyn och ökad social välfärd.
<P>
Vår grupp känner emellertid inget behov av att militarisera EU:s utrikes- och säkerhetspolitik. Militarisering var ett av de områden som rådet uppmärksammade mest i den nya budgetramen och rådet säkerställde också finansieringen för detta område genom det nya interinstitutionella avtalet med parlamentet.
<P>
Trots att konstitutionsfördraget för Europa förkastades kan kommissionen och rådet börja utveckla en gemensam förvaltning av utrikesfrågor för EU. Det skulle innebära att EU:s maktbefogenheter ökar på medlemsstaternas bekostnad. En oberoende utrikespolitik är ett av de främsta kännetecknen för en suverän stat.
<P>
När det gäller Lissabonmålen har vår grupp kritiserat målens begränsade räckvidd inom den sociala välfärdens område. Det är bara företagens behov som tas upp, inte de anställdas behov. Kommissionens förslag om en särskild globaliseringsfond är en besvikelse, på grund av att massavskedanden, där minst 1 000 arbetstagare förlorar jobbet, är ett villkor för att få gemenskapsstöd. Inte heller stöder vår grupp kommissionens strategi som går under namnet kommunikationspolicy. Unionens institutioner använder pengar för att sprida information i propagandasyfte, istället för att titta i backspegeln och försöka ta reda på var problemet ligger när allmänheten kritiserar unionen. Inte är det något fel på spegeln heller.
<P>
Vi måste snabbt ta i tu med arbetet att utforma och genomföra de fleråriga programmen. Annars kommer vi att få ett dramatiskt underutnyttjande av många anslag under 2007. 
<SPEAKER ID="323" LANGUAGE="" NAME="Nils Lundgren," AFFILIATION="för IND/DEM-gruppen">
<P>
   Herr talman! Ärade ledamöter! Budgetutskottets betänkande ger en elegant överblick över sitt område, pekar på många för u-länderna viktiga frågor, talar om vikten av att hushålla med EU:s medel, och understryker vikten av att prioritera strängt. Är det någon som är emot detta? Nej. Problemet med betänkandet är följande: Det tar inte ställning till på vilken nivå dessa viktiga frågor ska behandlas. Är det på EU-nivå eller nationalstatsnivå? Det tar inte ställning till hur regelsystemet ska ändras för att driva fram denna bättre hushållning och det tar inte ställning till vad som ska avskaffas eller krympas för att annat ska kunna prioriteras.
<P>
Låt mig ge några förslag. En mycket stor del av det som föreslås för att stimulera tillväxt för att klara globaliseringens krav på anpassning osv. är sådant som medlemsstaterna klarar bäst själva i ädel tävlan med varandra om att finna goda lösningar. Dit hör nästan hela Lissabonagendan, småföretagspolitiken och forskningsverksamheten. Det är svårt att hitta några skäl för att reglera dessa frågor på EU-nivå.
<P>
Det som är viktiga uppgifter på EU-nivå är t.ex. att få ordning på hanteringen av utsläppsrätter för koldioxid. Där har EU tagit ledningen i världen och det vore katastrofalt om detta system, som Ryssland och Japan ska gå in i om ett par år, raseras under tiden. Handeln med utsläppsrätter måste nu struktureras om. Ett viktigt steg kan vara att medlemsländernas regeringar får sälja utsläppsrätter på auktion till företagen. Därtill måste utsläppsrätterna utvidgas till att omfatta större delar av ekonomin och allt flera länder. Detta är en central uppgift av global karaktär för Europeiska unionen.
<P>
Vi talar ideligen om subsidiaritetsprincipen, men när det blir allvar så försvinner den. I betänkandet är nästan alla problem något för EU att ta sig an. Regelsystem som måste ändras är bl.a. de som gäller jordbrukspolitiken. Där måste vi driva utvecklingen i riktning mot en åternationalisering av kostnaderna för att så småningom få politiska möjligheter att genomföra en liberalisering av hela systemet.
<P>
Slutligen måste vi konkret diskutera vad som ska avskaffas eller minskas när annat ska prioriteras. Vi måste på allvar börja analysera och diskutera vilka som ska avskaffas av EU-institutionerna. Vi bör t.ex. lägga ner Europeiska ekonomiska och sociala kommittén och Regionkommittén. Detta är två institutioner som har överlevt sig själva. Vi måste äntligen komma dithän att vi gör Bryssel till Europaparlamentets hemort och låter den byggnad vi nu befinner oss i bli hemvist för t.ex. ett EU-universitet. Detta skulle vara extremt fördelaktigt för parlamentet, men också för Strasbourg som stad. Det skulle innebära att stadens tjänstenäringar – hotell, restauranger, taxi, osv. – skulle få en jämn belastning över tiden och året i stället för att drabbas av överbelastning några få dagar per månad och dras med undersysselsättning däremellan. 
<SPEAKER ID="324" LANGUAGE="SK" NAME="Sergej Kozlík (NI )" AFFILIATION="">
<P>
   . Det har sagts att om man inte kan förändra saker och ting utifrån principer, så bör man åtminstone inta principiella förhållningssätt till dem. Vi har sett prov på många principiella förhållningssätt under processen för att godkänna 2007 års budgetplan.
<P>
Den 3 maj antog Europeiska kommissionen en preliminär budget för 2007. Härigenom togs det första steget mot att fastställa en budget för det första året av en sjuårsperiod. Jag hoppas dock att det inte blir lika plågsamt varje gång under perioden 2007 till 2013. Om kommissionsledamoten anser att den föreslagna budgeten är en minimalistisk budget är jag beredd att hålla med henne. Å andra sidan är det svårt att förstå hur den här budgeten ska kunna bli ett avgörande bidrag för att stödja EU:s konkurrenskraft. Det är en tämligen konventionell budget.
<P>
Sant är dock att den kompromiss vi har uppnått om budgettaket för budgetramen 2007-2013 inte kommer att ge kommissionen särskilt mycket handlingsutrymme. Det framgår av siffrorna på den totala ökningen av betalningar jämfört med 2006. Den totala ökningen av betalningarna på 3,9 procent verkar ganska blygsam. Om vi väger in den förväntade inflationen på 2 procent under 2007 återstår endast 1,9 procent i reella pengar för att täcka den europeiska politikens behov under detta år. Och detta i ett skede då 30 miljoner bulgarer och rumäner kommer att ansluta sig till EU i januari 2007.
<P>
Det har skett förändringar i budgetstrukturen som jag ser som positiva. Utgifter för naturresurser och jordbruk kommer endast att öka med 1,2 procent, medan de pengar som är öronmärkta för konkurrenskraft och sammanhållningspolitiken för tillväxt och sysselsättning kommer att öka med drygt 12 procent. Hur denna finansiering faktiskt används blir dock en nyckelfråga.
<P>
Kunskapsöverföring inom ekonomin bör stödjas med ytterligare pengar som öronmärks för program för konkurrenskraft och innovation, utveckling av transeuropeiska nät och livslångt lärande. Ett nytt inslag blir globaliseringsfonden på 500 miljoner euro för att hjälpa arbetstagare som har blivit övertaliga till följd av industriella omstruktureringar. Hur finansieringen faktiskt används blir dock återigen en nyckelfråga.
<P>
Vi kan fortsätta att diskutera vad som bör göras genom att lägga till lite här och dra ifrån lite där. Med sitt förslag har kommissionen lagt fast en ganska strikt men inte orealistisk nivå. Det blir svårt för Europeiska rådet att sänka denna budgetribba, och för Europaparlamentet att höja den. Budgetkompromissen för 2007 bör därför ligga mycket nära dessa nivåer. 
<SPEAKER ID="325" LANGUAGE="ES" NAME="Salvador Garriga Polledo (PPE-DE )." AFFILIATION="">
<P>
   – Herr talman, fru kommissionsledamot! Det är tydligt att det första vi bör tala om är vad denna debatt om årliga strategiska prioriteringar egentligen har för funktion, eftersom avsikten i princip var att få till stånd en bra kommunikation med Europeiska kommissionen när den fastställer sina prioriteringar på budgetområdet. Än en gång har vi dock fått det preliminära budgetförslaget bara några dagar innan herr Jensen lade fram sitt betänkande om den årliga politiska strategin i kammaren.
<P>
Hur som helst blir vi allt snabbare och det är möjligt att vi innan denna mandatperiod är slut lyckas hålla debatten om den årliga politiska strategin samtidigt som kommissionen utarbetar sitt preliminära budgetförslag.
<P>
Vidare vill jag säga att vi fullt ut stöder föredraganden James Elles, både nu och under den komplicerade tid som följer när vi verkligen måste strama åt den budgetplan som vi så långt som möjligt har godkänt – denna mycket tillbakablickande budgetplan, som föredraganden själv har sagt, och jag håller med honom – eftersom mycket återstår att göra.
<P>
Rådet måste visa att det tror på sina egna åtaganden. För det första måste rådet närvara vid den här debatten – men jag ser att det inte hade tid att stanna kvar. För det andra måste kommissionen kunna övertyga ett mycket vaksamt parlament om att man kommer att kunna upprätthålla en acceptabel utgiftsnivå för att bevara och finansiera gemenskapsprogrammen. För det tredje blir det också nödvändigt för parlamentet att vara mycket uppmärksamt när det gäller kostnadseffektivitet och rådets inställning till budgetens storlek.
<P>
Föredraganden har några mycket intressanta förslag om denna budget, som är den första av de sju budgetar som budgetplanen omfattar. Låt oss hoppas att budgeten kommer att justeras och att vi i första förlikningen kan göra vissa framsteg i frågor som exempelvis rör budgetförfarandet och i synnerhet, herr talman, när det gäller parlamentsutskottens prioriteringar av gemenskapsprogrammen. Resurserna är knappare och varje utskott måste därför ta sitt eget ansvar. 
<SPEAKER ID="326" LANGUAGE="EN" NAME="Neena Gill (PSE ). –" AFFILIATION="">
<P>
   Herr talman! Jag skulle vilja gratulera James Elles till betänkandet om den årliga politiska strategin. Jag skulle vilja framhäva tre områden. Först skulle jag, i egenskap av föredragande för utskottet för industrifrågor, forskning och energi, vilja säga att jag stöder föredragandens uppmaning till kommissionen och medlemsstaterna att fokusera på de områden som är grunden för sunda och framgångsrika moderna ekonomier: forskning och utveckling, innovation, kunskap, kompetens, telekommunikation och energi. En effektiv investering inom dessa områden ger strålande utdelning i det långa loppet. EU kan inte vara kortsiktigt och fortfarande konkurrera globalt och vända den kunskapsflykt som leder till en långsammare ekonomisk tillväxt än vad som annars kanske skulle kunna vara fallet. 
<P>
För det andra stöder jag också föredraganden i hans uppmaning till medlemsstaterna att genomföra den nuvarande och den föreslagna lagstiftningen för att bidra till att fullborda den inre marknaden. Lissabonstrategin har inte prioriterats tillräckligt mycket, trots att den syftar till att skapa förbättringar på områden där invånarna vill ha framsteg, som att skapa jobb. Som ordförande Barroso sa i sitt första tal till parlamentet i juli 2004 måste vi visa våra medborgare att Europa kan genomföra vad det lovar.
<P>
För det tredje måste jag, i egenskap av ledamot av budgetutskottet, säga att jag inte stöder föredragandens betoning av vårt strategiska partnerskap med Förenta staterna. Jag anser att EU måste skapa solida och konstruktiva förbindelser med alla globala medspelare i lika stor utsträckning, särskilt eftersom kommissionsledamoten har föreslagit en mycket nedslående minskning av finansieringen under rubrik 4 i det preliminära budgetförslaget. Det betyder att våra traditionella prioriteringar och åtaganden skärs ned. Utöver det kommer det inte att finnas några extra pengar för de nya överenskommelser som vi har ingått, däribland ett allt viktigare strategiskt partnerskap med Indien.
<P>
Eftersom resurserna är knappa ber jag kommissionen att se till att inga pengar slösas bort. Kan kommissionen garantera att lämpliga åtgärder och mekanismer införs, som Kyösti Virrankoski belyste, som garanterar ett effektivt genomförande och fullt utnyttjande? Vi vill inte skicka tillbaka miljontals euro till medlemsstaterna vid årets slut. 
<SPEAKER ID="327" LANGUAGE="DA" NAME="Anne E. Jensen (ALDE ). –" AFFILIATION="">
<P>
   Herr talman, fru kommissionsledamot! Jag vill tacka föredraganden, James Elles, för hans visionära förslag om arbetet med 2007 års budget. Det är visionärt eftersom han tänker flera år framåt, eftersom han är bemödar sig om att följa den nya utrikespolitiska ramen och eftersom fokus ligger på den del av budgeten som utformats för att säkra ekonomisk tillväxt och stärka EU:s globala konkurrenskraft.
<P>
Jag vill särskilt uppmärksamma det nya kostnadseffektivitetstänkandet i budgeten, med vars hjälp vi årligen ska utvärdera värdet av enskilda program i förhållande till vad de kostar. De uppgifter vi på detta sätt samlar in kommer självklart att ingå i en utvärdering och halvtidsöversyn av den fleråriga budgetramen för 2008-2009. Det är nu vi måste lägga grunden för att kunna justera budgetramen så att tyngdpunkten ligger på våra nya behov och inte längre på sådant som inte fungerar som det ska. Effektivitet och ett visst mått av ”quid pro quo”, dvs. tjänster mot gentjänster, måste vara ledord i EU:s budgetarbete. Allt detta arbete måste ske i nära samarbete med de specialiserade utskotten. Vi ska därför fortsätta utveckla det allt närmare samarbete med de specialiserade utskotten som växt fram under de senaste åren i arbetet med att utforma den årliga budgeten.
<P>
På det utrikespolitiska området måste vi nu följa det nya regelverket, som innebär att parlamentet medverkar vid utarbetandet av strategiska ramar och därigenom skaffar sig en grund för att övervaka den politik som förs. Vi kommer då att kunna se om vi med budgetens hjälp uppfyller de fastställda målen. Det arbetssätt som ska användas här måste givetvis utvecklas och det är viktigt att arbetet får en bra start. Den nya budgetramen innebär att vi får en ansenlig ökning av den del av budgeten som går till forskning, innovation, utbildning och transport. Jag vill emellertid betona att anslagen till investeringar på transportområdet inte på långt när motsvarar medlemsstaternas ambitioner för de transeuropeiska näten. Kommissionen har gjort allt den kan för att säkerställa ett mycket bättre genomförande av projekten och nu måste rådet visa att man vill följa sina egna beslut. Det är medlemsstaterna som bär ansvaret för att skjuta till pengar om de inte vill betala via budgeten. 
<SPEAKER ID="328" LANGUAGE="DE" NAME="Ingeborg Gräßle (PPE-DE ). –" AFFILIATION="">
<P>
   Herr talman, fru kommissionsledamot, mina damer och herrar! Vi har avsevärda risker att brottas mot när det gäller budgetåret 2007. Det gäller både beloppen och förfarandena för att genomföra de fleråriga programmen på grundval av budgetförordningen.
<P>
De nya programmen har en potential som endast kan utnyttjas genom att förfarandena förbättras. Det är viktigt för alla berörda personer, i synnerhet de som använder programmen, att lagstiftningsprocessen rörande budgetförordningen, tillämpningsföreskrifterna och de fleråriga programmen nu slutförs så snabbt som möjligt, så att kommissionens personal ges möjlighet att agera snabbt. Vi emotser med spänning att kommissionen lägger fram sitt ändrade förslag om reformen av budgetförordningen.
<P>
När vårt förslag antogs lovade kommissionen att föra in många av våra ändringar. I samband med en omröstning med namnupprop som resulterade i en i det närmaste oöverträffat stor majoritet i kammaren, betonade parlamentet särskilt några viktiga punkter. Snabbare, smidigare, effektivare – dessa punkter framhöll vi när det gällde förfarandena, så att EU-medlen investeras effektivt och tillför ett mervärde. Det är också särskilt viktigt för oss att parlamentets rättigheter säkerställs.
<P>
Utifrån den utgångspunkten kommer vi att granska kommissionens ändrade förslag, som står på vår kommande agenda. För att kunna göra en grundlig analys måste vi dock se hela bilden – inte bara konturerna, utan också skuggorna. Parlamentet måste få veta vilka frågor kommissionen och rådet vill införliva i tillämpningsföreskrifterna, om vi ska kunna se i vilken utsträckning våra synpunkter har beaktats. Det gäller för båda dokumenten.
<P>
Jag vill försäkra kommissionsledamoten om att vi alla kommer att göra vårt yttersta för att säkerställa att förslaget snabbt antas av kammaren. Jag vill be kommissionen att nu lägga fram det fullständiga arbetet så snabbt som möjligt, inbegripet budgetförordningen och tillämpningsföreskrifterna, så att vi får möjlighet att börja tillämpa de nya förfarandena på de nya programmen i tid till den nya programperioden.
<P>
Jag vill också vädja till rådet att det ska upprätthålla sitt konstruktiva samarbete, så att EU och dess medborgare, medlemsstaterna och institutionerna ska kunna åstadkomma en bättre och framför allt billigare förvaltning. 
<SPEAKER ID="329" LANGUAGE="PT" NAME="Paulo Casaca (PSE )." AFFILIATION="">
<P>
   – Fru kommissionsledamot, herr Elles, även jag vill lyckönska er till ert utmärkta förslag. Det gladde mig särskilt att de transatlantiska förbindelserna nämndes, en viktig prioritering som ofta förbises, men som lyckligtvis lyftes fram av föredraganden. Hur som helst menar jag att den avgörande frågan är att det framlagda förslaget understiger vad som föreslogs förra året och det tak som budgetplanen ålägger oss.
<P>
I den nya budgetram som håller på att utarbetas anser jag att vi inte under några omständigheter får låta tidigare praxis, som innebar att vi inte använde hela budgetramen, få gälla idag. Med tanke på att budgetramen som vi alla vet är ytterst begränsad vad avser europeiska ambitioner anser jag att det är ytterst viktigt att vi kan använda den fullt ut. Här menar jag att kommissionen har en avgörande roll att spela och jag vill uppmana kommissionen att inte återgå till bruket att lägga fram förslag som understiger taket i budgetramen. 
<SPEAKER ID="330" LANGUAGE="ES" NAME="Gérard Deprez (ALDE ). –" AFFILIATION="">
<P>
   Herr talman! För mig är kvällens viktigaste nyhet att Barca har vunnit. Grattis! 
<P>
 Herr talman! Som medlem av Gruppen Alliansen liberaler och demokrater för Europa och föredragande för yttrandet om budgeten för 2007 från utskottet för medborgerliga fri- och rättigheter samt rättsliga och inrikes frågor vill jag inledningsvis säga hur glad jag är över att se att säkerhetsdimensionen för EU, som omfattar både inre och yttre säkerhet, har en framskjuten plats bland det begränsade antal politiska prioriteringar som huvudföredraganden, James Elles, har behållit för 2007 års budget.
<P>
Förvisso kan ingen förneka att åtgärder för att förebygga och bekämpa terrorism i kombination med förbättrad administration av EU:s yttre gränser och åtgärder för att täppa till de illegala invandringskanalerna är reella och allvarliga frågor av avgörande betydelse, som kräver en lämplig politik och tillräckliga resurser. Ingen kan heller förneka att detta är områden där integrerade åtgärder på EU-nivå tveklöst tillför ett mervärde till de insatser som medlemsstaterna i övrigt gör på egen hand. Till sist kan ingen heller förneka att detta är problem som med all rätt är mycket angelägna för EU:s medborgare, såsom framgår av alla enkäter och opinionsundersökningar. Dessutom anser medborgarna att det inte bara är naturligt, utan även nödvändigt, att hantera dessa problem på EU-nivå.
<P>
Herr talman, fru kommissionsledamot, mina damer och herrar! Om EU ska närma sig medborgarna behövs det troligen långt färre luddiga diskussioner och propagandabroschyrer och istället mycket mer politik och åtgärder som effektivt svarar mot de problem som människor verkligen upplever och tycker är viktiga och prioriterade frågor. Inre säkerhet är en sådan fråga. Budgeten för 2007 ger oss möjlighet till en nystart genom att vi slutar göra människor besvikna. 
<SPEAKER ID="331" LANGUAGE="" NAME="Talmannen." AFFILIATION="">
<P>
   Tack så mycket för era ord och för era gratulationer, herr Deprez, men ni borde också framföra era kondoleanser till föredraganden. 
<SPEAKER ID="332" LANGUAGE="HU" NAME="László Surján (PPE-DE ). –" AFFILIATION="">
<P>
   Herr talman! Idag har den nya budgetramen precis färdigställts, och vi konfronteras redan med dess brister. Kommissionen kunde inte lösa en omöjlig ekvation, och med denna ram kommer EU inte att kunna nå något genombrott inom områdena för konkurrenskraft, forskning och innovation, områden som rådet och kommissionen själva faktiskt har pekat ut som prioriterade. Kommissionens årliga politiska strategi främjar inte någon ekonomisk reform med kapacitet att möta utmaningarna.
<P>
Det verkar som om man bortser från den konkurrens världen och Europa utsätts för från de växande asiatiska ekonomierna. Om medlemsstaterna agerar gemensamt kanske de kan möta dessa globala utmaningar, men om de agerar var och en för sig kommer de tveklöst att stå som förlorare i den kommande utvecklingen.
<P>
Budgeten för 2007 kommer att vålla besvikelse, eftersom den borde vara strategisk, men i själva verket kläms inom sina snäva begränsningar. Allt tyder på att det främst är de nya medlemsstaterna som blir nöjda med budgeten. Den treåriga väntetiden är över och de kommer äntligen att dela på utvecklingsresurserna i samma utsträckning som övriga länder. De kan nu inleda en kraftfull utveckling om de växer ifrån sina barnsjukdomar och inte fastnar i den nuvarande resursanvändningsnivån på 20-30 procent.
<P>
Till sist vill jag tacka James Elles, vår föredragande, för hans viktiga och välbetänkta arbete. Jag hoppas att parlamentets ståndpunkt fortfarande kan påverka budgetens slutliga utformning. 
<SPEAKER ID="333" LANGUAGE="PL" NAME="Lidia Joanna Geringer de Oedenberg (PSE ). –" AFFILIATION="">
<P>
   Herr talman! År 2007 kommer utan tvekan att bli ett år fyllt av utmaningar för EU och dess medborgare. Unionens utvidgning med ytterligare två länder, den pågående processen med ratificeringen av konstitutionsfördraget och framför allt den påbörjade tillämpningen av den nya budgetramen måste stöttas genom att unionens politik genomförs effektivt, på ett sätt som svarar mot de globala utmaningarna och våra medborgares förväntningar.
<P>
Med tanke på allt detta är det strategiskt viktigt att inför det kommande året fastställa prioriteringar för vart och ett av de sju år som omfattas av den nya budgetplanen. Därför är det förvånande och oroande att det redan nu finns synliga glapp mellan de globala utmaningar som unionen står inför och de åtgärder som förväntas säkerställa ökad konkurrenskraft i unionens ekonomi. Dessutom verkar det som om Europeiska kommissionen när den identifierade utmaningarna förbisåg de dynamiska förändringar som äger rum i den globala ekonomin, i synnerhet på de snabbast växande marknaderna, som den kinesiska och den indiska marknaden. På det inrikespolitiska planet och i enlighet med Lissabonstrategin måste kommissionen på gemenskapsnivå precis som på nationell nivå tveklöst stödja grundstenarna i en modern ekonomi, såsom forskning, innovation och IT-teknik.
<P>
Inför en allt hårdare global konkurrens är det också väsentligt att formulera en strategi som gör att arbetsgivare och arbetstagare kan anpassa sig till de pågående förändringarna. I det avseendet kan den globaliseringsfond som idag har diskuterats vara ett första steg i rätt riktning, och den översyn av EU:s budget som planeras under 2008 kommer att bli ett användbart instrument för att anpassa de fleråriga budgetplanerna till en värld i snabb förändring. Det är enda sättet att slå vakt om en stark politisk och ekonomisk ställning och övervinna den inre kris som EU för närvarande genomlever. 
<SPEAKER ID="334" LANGUAGE="DE" NAME="Agnes Schierhuber (PPE-DE ). –" AFFILIATION="">
<P>
   Herr talman, fru kommissionsledamot, mina damer och herrar! Jag vill börja med att tacka James Elles för hans arbete. Den årliga politiska strategin för 2007 års budget kommer att få en avgörande betydelse för att forma en fortsatt positiv utveckling för Europa. I sammanhanget tycker jag det är särskilt värt att nämna stödet för de båda inre politikområdena – Lissabonmålen och landsbygdspolitiken.
<P>
Med tanke på den demografiska utvecklingen och globaliseringen tycker jag det är helt motiverat att ägna större uppmärksamhet åt vår reformerade jordbrukspolitik och vår landsbygdspolitik. Särskilt i det här fallet kan och måste Lissabonmålen användas för att lösa de nuvarande problemen, såsom arbetslöshet och ekonomisk stagnation. Den gemensamma jordbrukspolitiken, som är det enda politikområdet inom EU som helt lyder under gemenskapens regelverk, har varit föremål för ständiga reformer under de senaste årtiondena jämfört med andra politikområden. De som utformar jordbrukspolitiken och jordbrukarna har vid upprepade tillfällen visat sig beredda att göra uppoffringar och acceptera förändringar för att främja en europeisk gemenskap.
<P>
Aktörerna i EU:s jordbrukssektor har visat att de är öppna för reformer. Nu är det dags att ge dem ett erkännande för detta. Ett hållbart jordbruk och vår europeiska modell kräver planeringssäkerhet och det är precis vad vi har fått genom att upprätta en budget fram till 2013 – det vill säga för den kommande sjuårsperioden. Det måste dock också ställas utom allt tvivel att budgetresurserna ska gälla fram till 2013 utan nedskärningar, såsom beslutades i samband med reformen av den gemensamma jordbrukspolitiken.
<P>
Vi har genomfört reformerna och nu har vi bönder nått vår smärtgräns. Hit men inte längre. 
<SPEAKER ID="335" LANGUAGE="FR" NAME="Brigitte Douay (PSE )," AFFILIATION="skriftlig.">
<P>
   Herr talman, fru kommissionsledamot! När vi nu börjar förbereda 2007 års budget delar jag den oro som James Elles ger uttryck åt i sitt betänkande, över klyftan mellan å ena sidan de ambitioner som EU har ställt upp för framtiden och å andra sidan den budgetordning som man på förmiddagen valde att underkasta sig under de kommande sju åren.
<P>
Allt tyder emellertid på att budgetprognoserna kommer att ge oss möjlighet att fortsätta vår nuvarande politik under 2007, samtidigt som vi lanserar den nya generationen EU-program med i huvudsak regionalpolitisk inriktning.
<P>
Faktum är att nya program för regional utveckling kommer att genomföras parallellt med den nya budgetplanen och vi kommer gradvis att behöva bekanta oss med dessa program.
<P>
Vi fortsätter att upprepa att sammanhållningspolitiken är av största vikt för dynamiken i Europa som helhet. Den måste möjliggöra för regionerna, så olika de är, att fullborda sin omvandling och förbereda sig för framtiden under bästa möjliga förhållanden för att på så vis nå högsta möjliga utvecklingsnivå. Vidare har EU:s regioner en central plats i Lissabonstrategin och den nya strukturpolitiken måste hela tiden kunna stärka den ekonomiska och sociala sammanhållningen och minska klyftan mellan utvecklingsnivåerna i de nya respektive de gamla medlemsstaterna.
<P>
För att kunna nå dessa mål måste sammanhållningspolitiken tilldelas lämpliga ekonomiska resurser. Som James Elles framhöll i sitt betänkande är det därför viktigt att genom hela budgetförfarandet se till att de medel som avsätts för denna politik står i proportion till de utmaningar vi står inför.
<P>
När vi utarbetar budgetförslaget för 2007 måste vi därför se till att dessa prioriteringar följs och att lämpliga resurser avsätts för dem. 
<SPEAKER ID="336" LANGUAGE="EL" NAME="Antonis Samaras (PPE-DE )." AFFILIATION="">
<P>
   – Herr talman! Vi vill ta initiativ till finansiering av nya prioriteringar. Beloppet i det preliminära budgetförslaget, med betalningsbemyndiganden som inte överskrider 0,99 procent, avspeglar olyckligtvis den bjärta kontrasten mellan utmaningarna inom områdena för forskning, innovation och konkurrenskraft och de snäva marginaler som medges i budgeten. Icke desto mindre måste utveckling och sysselsättning vara vårt huvudsakliga mål och det främsta bidraget för att förverkliga detta mål måste vara Lissabonstrategin, vars politikområden måste komplettera varandra och anpassas till den nya dynamiska miljö som är en följd av globaliseringen och ekonomier i ömsesidigt beroende.
<P>
Jag instämmer i James Elles förslag om att säkerställa kvalitetsvärdet för varje euro, särskilt med tanke på att utmaningarna är av en ny typ. Hittills har vi mött dem lugnt och utan visioner. Jag tänker på utmaningen från de växande tigerekonomierna, särskilt Kina och Indien. Den avslappnade och ”slappa” ståndpunkt som kommissionen antagit i det preliminära förslaget ökar dock vår oro över de minskade stödnivåerna. Den snäva ramen illustrerar vår oförmåga att förena mål och finansieringsmöjligheter.
<P>
Fru kommissionsledamot! Tyvärr aktualiserar dessa 0,99 procents betalningar för 2007 återigen den sorgesamma historien om små marginaler för att förverkliga vår europeiska vision. Jag undrar om nästa ordförandeskap äntligen kommer att ha kraften att resa sig och hjälpa oss i våra ansträngningar för att övervinna denna ständiga europeiska finansiella skärseld. Jag hoppas det, men tvivlar också på det. 
<SPEAKER ID="337" LANGUAGE="NL" NAME="Albert Jan Maat (PPE-DE ). –" AFFILIATION="">
<P>
   Herr talman! Även jag vill gratulera er till att ert land vann Europacupen i kväll, även om Barcelona har en nederländsk tränare, så lite av äran kanske också kan tillfalla mitt eget land.
<P>
Jag vill också lyckönska föredraganden till hans betänkande, eftersom det är ett kraftfullt dokument som träffar rätt i sina prioriteringar. Viktigare är dock – och jag talar i kväll i första hand som skuggföredragande för jordbruksbudgeten och som företrädare för Gruppen för Europeiska folkpartiet (kristdemokrater) och Europademokrater – att detta betänkande är som ett varmt bad för europeiska jordbrukare och trädgårdsodlare jämfört med vad den brittiska labourregeringen bjöd dem på under sitt ordförandeskap. Jag vill lyckönska James Elles till detta.
<P>
När det gäller jordbruk och trädgårdsnäring måste alla dra sitt strå till stacken, för rådets enkla utväg som ger länderna rätt att på frivillig basis överföra 20 procent av bidragen till landsbygdsutveckling kan mycket väl visa sig vara ett knivhugg i ryggen på hårt arbetande jordbrukare och trädgårdsodlare. Inte för att jag är emot landsbygdspolitik, men med tanke på frivilligheten i förslaget, finns det en reell risk för att jordbrukarna i olika medlemsländer kommer att ges allt annat än lika konkurrensvillkor, något som kommer att påverka den inre marknaden.
<P>
På samma sätt kommer möjligheten att frivilligt överföra 20 procent av bidragen troligen att bli ytterligare ett avbräck, på grund av den finansiella nödbroms som användes under översynen efter halva tiden. När allt kommer omkring kan löftena till kandidatländerna Rumänien och Bulgarien i slutänden resultera i ytterligare 15-procentiga minskningar för jordbruket och trädgårdsnäringen i de gamla medlemsstaterna. På så vis riskerar Europa att förlora kontrollen över den gemensamma jordbrukspolitiken, för en 35-procentig minskning av bidragsnivåerna kommer obönhörligen att förpassa den gemensamma marknaden till historieböckerna. Som den gemensamma marknadens väktare måste parlamentet och kommissionen göra sitt yttersta för att förhindra detta.
<P>
Dessutom chockeras jag av den tidigare kommissionsledamoten Fritz Bolkesteins påpekanden. Som kommissionsledamot med ansvar för den inre marknaden förkastade han nyligen ännu en gång Prodikommissionens jordbruksreformer och deras finansiering, som han ursprungligen hade godkänt, med tillägget att jordbrukspolitiken borde avskaffas. Jag uppmanar enträget den nuvarande kommissionsledamoten med ansvar för budgetfrågor att värna om den gemensamma marknaden och förhindra att EU:s jordbruksanslag och EU:s jordbrukspolitik undermineras ytterligare. Låt oss vara ärliga. EU:s exportbidrag har skurits ned med 80 procent, 60 procent av jordbruksexporten till utvecklingsländerna kanaliseras redan nu till EU och vi har ett avtal med världens 48 fattigaste länder. Jag vet ingen annan kontinent som har gjort mer för att avreglera jordbrukspolitiken än Europa och vi har gjort mer än nog. 
<SPEAKER ID="338" LANGUAGE="" NAME="Talmannen." AFFILIATION="">
<P>
   Jag förklarar debatten avslutad.
<P>
Omröstningen kommer att äga rum i morgon kl. 12.00. 
<SPEAKER ID="339" LANGUAGE="" NAME="Talmannen." AFFILIATION="">
<P>
   Nästa punkt på föredragningslistan är ett betänkande av Constanze Angela Krehl för utskottet för regional utveckling om förberedelserna inför samtyckesförfarandet om gemenskapens strategiska riktlinjer för perioden 2007–2013 (En sammanhållningspolitik för att stödja tillväxt och sysselsättning) [2006/2086(INI)] (A6-0175/2006). 
<SPEAKER ID="340" LANGUAGE="DE" NAME="Constanze Angela Krehl (PSE )," AFFILIATION="föredragande">
<P>
   . – Herr talman, mina damer och herrar! Genom att idag anta budgetramen har Europaparlamentet tagit ett viktigt steg för att göra det möjligt att påbörja strukturprogrammen i EU:s regioner så snart som möjligt under 2007. I morgon ska vi ta ytterligare ett viktigt steg genom att anta våra förslag om strategiska riktlinjer för sammanhållningspolitiken. Jag skulle också vilja ta dagens tillfälle i akt att än en gång klargöra att parlamentet har påskyndat förfarandet enormt genom att arbeta med riktlinjerna parallellt med förhandlingarna om budgetramen och bestämmelserna om strukturfonderna, och jag vill också tacka mina kolleger bland ledamöterna som deltar i den här debatten. Jag beklagar den sena timmen, men det var enda chansen att anta betänkandet före majsammanträdets slut. Alla andra alternativ hade inneburit att hanteringen av sammanhållningspolitiken i stort hade försenats ytterligare.
<P>
Kommissionens förslag är omfattande. Jag har emellertid några viktiga förslag för att komplettera och förstärka de strategiska riktlinjerna. Förslagen utgår från det faktum att EU:s utvidgning 2004 fördjupade klyftorna mellan regionerna och det faktum att vi måste använda de magra resurser vi förfogar över på ett strategiskt smart och effektivt sätt. Därför måste vi också intensifiera användningen av möjligheterna till privat samfinansiering under kommande år.
<P>
Vad vill jag då särskilt betona i mitt anförande idag? För det första måste vi som jag ser det klargöra att sammanhållningspolitiken givetvis måste stödja Lissabonstrategin, men i processen får vi inte glömma en hållbar utveckling av EU i enlighet med Göteborgsmålen. För det andra lever som vi vet 80 procent av EU:s befolkning i städer och stadsområden, vilket innebär att vi måste lägga större vikt vid denna dimension i vår strategi. För det tredje måste vi förstärka aspekten territoriell sammanhållning i vår programplanering. Det kravet ställs också med rätta av Regionkommittén. Inom ramen för kommissionens tre riktlinjer – att göra Europa och dess regioner mer attraktiva för investerare och arbetskraft, att främja kunskap och innovation för tillväxt och fler och bättre jobb – stöder vi utvecklingen av en hållbar transportinfrastruktur, även i gränsområden. I detta sammanhang fäster vi särskild vikt vid genomförandet av prioriteringarna på miljöområdet, exempelvis Natura 2000, ramdirektivet om vatten och hållbart förebyggande av naturkatastrofer.
<P>
Vi vill uppmärksamma de särskilda framtidsutsikter som den förnybara energin erbjuder och samtidigt utvecklingen av ny teknik inom detta område. Utveckling av forskningsinfrastruktur och användning av forskningsresultat för små och medelstora företag är en viktig strävan i vår strategi, liksom tillgång till moderna informations- och kommunikationsnät.
<P>
Alla dessa frågor hänger samman med utvecklingen av en ekonomi som skapar fler och i synnerhet bättre jobb inom EU. En annan mycket viktig förutsättning för jobben är emellertid att de människor som lever i EU är så väl kvalificerade som möjligt. I detta sammanhang är strategin för livslångt lärande central i vårt betänkande och vi stöder programstrategier för barn och ungdomar och vidareutbildning för arbetstagare, liksom program för att även ge äldre personer tillgång till utbildning. Jag vill klargöra att en icke-diskriminerande tillgång till EU:s sammanhållningspolitik måste garanteras i framtiden med avseende på alla prioriteringar som ställs upp i betänkandet, inbegripet personer med funktionshinder. Vi vill under den kommande stödperioden kunna fortsätta att använda och utveckla de positiva erfarenheter vi har skaffat oss genom det tidigare gemenskapsinitiativet Equal.
<P>
Arbetsmarknadens parter liksom organisationer, sammanslutningar och regionala aktörer måste delta mer aktivt i programmens utformning på regional nivå. Vid diskussionerna med kommissionen har det visat sig att ett stort antal av våra förslag kan införlivas i kommissionens slutliga förslag. Härigenom kommer vi att kunna hitta nya strategiska infallsvinklar på arbetet för den kommande sjuårsperioden och det återstår nu bara för mig att vädja till rådet om att anta hela paketet för sammanhållningspolitiken så snart som möjligt. På så vis hoppas vi kunna bekräfta och förstärka den europeiska allmänhetens förtroende för en solidarisk EU-politik. 
<SPEAKER ID="341" LANGUAGE="EN" NAME="Andris Piebalgs," AFFILIATION="">
<P>
   Herr talman! Jag välkomnar varmt det förslag till betänkande som Europaparlamentets utskott för regional utveckling antog om kommissionens meddelande omen sammanhållningspolitik för att stödja tillväxt och sysselsättning – gemenskapens strategiska riktlinjer för perioden 2007–2013. Jag skulle särskilt vilja tacka Constanze Angela Krehl för hennes svåra arbete med att utarbeta betänkandet.
<P>
Förslaget till gemenskapens strategiska riktlinjer för sammanhållning speglar de två huvudprinciperna i Europeiska unionens framtida sammanhållningspolitik. Dessa båda huvudprinciper är dels en förstärkning av den strategiska dimensionen i regional- och sammanhållningspolitiken för att se till att gemenskapens prioriteringar integreras i nationella och regionala utvecklingsprogram på ett bättre sätt, dels en ökning av det lokala politiska egenansvaret med ett bättre partnerskap mellan kommissionen, medlemsländerna och regionerna, inklusive arbetsmarknadens parter.
<P>
Genom nylanseringen av Lissabonstrategin har sammanhållningspolitiken blivit det främsta finansiella instrumentet på gemenskapsnivå för att garantera att medlen används för att genomföra tillväxt- och sysselsättningsstrategin. Detta speglas av prioriteringarna i förslaget till gemenskapens strategiska riktlinjer för 2007–2013, som syftar till att hitta en balans mellan de dubbla målen i tillväxt- och sysselsättningsstrategin och den territoriella sammanhållningen.
<P>
I linje med tillväxt- och sysselsättningsstrategin innehåller riktlinjerna en uppmaning att i nästa programgeneration satsa medel på följande tre prioriterade områden. För det första öka medlemsstaternas, regionernas och städernas attraktivitet genom att förbättra tillgängligheten, garantera lämplig kvalitet och nivå på tjänster och bevara deras miljömässiga potential. För det andra uppmuntra innovation, företagande och tillväxt av den kunskapsbaserade ekonomin genom forskning och innovation, inklusive ny informations- och kommunikationsteknik. För det tredje skapa fler och bättre arbetstillfällen genom att attrahera fler till anställning och företagande genom att förbättra arbetstagarnas och företagens anpassningsförmåga och öka investeringen i mänskligt kapital.
<P>
Sammantaget tillhandahåller riktlinjerna en mängd olika prioriteringar som är tillräckligt flexibla för att de ska kunna tas med i beräkningen då investeringsstrategier, som ser olika ut i EU:s olika regioner, utformas. Å andra sidan fokuseras riktlinjerna också på ett begränsat antal prioriteringar som ska garantera att resurserna verkligen koncentreras så att de effektiviserar investeringarna och förverkligar tillväxt- och sysselsättningsstrategin.
<P>
Sammanfattningsvis har rådet nått en politisk överenskommelse om förordningarna om strukturfonder för 2007–2013. Kommissionens nästa steg är att utarbeta den slutliga versionen av gemenskapens strategiska riktlinjer, som rådet ska anta. Det förslag till betänkande som antagits av utskottet för regional utveckling, tillsammans med synpunkterna från medlemsstaterna och resultaten av de offentliga samråd som hölls förra året, kommer att bidra till utarbetandet av den slutliga versionen av riktlinjerna. 
<SPEAKER ID="342" LANGUAGE="HU" NAME="Zsolt László Becsey (PPE-DE )," AFFILIATION="föredragande för yttrandet från utskottet för transport och turism.">
<P>
   Herr talman! Som föredragande för yttrandet från transportutskottet kom det som en överraskning för mig att denna fråga hade förts upp på föredragningslistan. Kanske har också de hektiska och påskyndade händelserna och debatten om de ekonomiska riktlinjerna och medlen också bidragit till att vi inte tidigare blev informerade om de kompromisser om Constanze Angela Krehls utmärkta betänkande som träffats i utskottet för regional utveckling. Dessa kompromisser kommer att läggas fram för omröstning i kammaren i morgon.
<P>
Jag är föredragande för yttrandet från transportutskottet, som anser att sammanhållningen i den ytterligt heterogena unionen är högt prioriterad, liksom att utveckla infrastruktur och turism, som är instrument för att kunna uppnå sammanhållning. Med tanke på de relativt ansträngda gemenskapsresurserna erkänner vi att varje investering måste innehålla ett europeiskt mervärde, och generera ytterligare ekonomisk tillväxt.
<P>
Vi prioriterar utbyggnad av vägar och i första hand gränsöverskridande järnvägsnät, eftersom det är här företagens tröghet och tveksamhet är som störst. Bortsett från järnvägar vill vi också prioritera den inre sjöfartens utveckling, eftersom detta är instrument som på samma gång skyddar miljön och ökar konkurrenskraften.
<P>
Vi måste ge randområdena hög prioritet, eftersom det inte är möjligt att lösa tillgängligheten för sådana områden med en marknadsbaserad strategi, och regional utveckling är en nödvändig förutsättning för deras konkurrenskraft och för att säkerställa att befolkningen inte flyttar ut. Att säkerställa områdenas tillgänglighet innebär också att vi måste skapa förbifartsleder och förbindelsevägar. När vi finansierar det transeuropeiska transportnätet måste vi förstå att vi inte bara kan godkänna TEN-T-centra i de gamla medlemsstaterna och att sammanhållningsfonden inte kan lösa alla problem, exempelvis i de baltiska länderna.
<P>
Dessutom har vi i transportutskottet givit vårt stöd till utvecklingen av komplexa urbana transportsystem, en integrerad utveckling av förorterna och gemenskapsstöd till denna typ av rullande materiel. Det finns också en efterfrågan på att utveckla områden för turism, eftersom det är något som håller folk kvar, och vi måste behålla de intäkter turismen genererar i Europa. Därför krävde vi i vårt yttrande gemenskapsstöd till regionala flygplatser.
<P>
Låt oss inte ha några illusioner. I de nya medlemsstaterna är inte tillskott av privat kapital någon mirakelmedicin för en marknadsbaserad infrastrukturutveckling, i synnerhet inte i avlägsna områden, eftersom det är låg solvent efterfrågan och avkastningen på investeringar är långsam. Därför är jag för att strukturfonderna ska användas också i konstruktioner som bygger på offentlig-privata partnerskap. Detta kan faktiskt göra investeringarna effektiva. Jag gratulerar föredraganden till betänkandet, tackar för uppmärksamheten och vill också gratulera talmannen till Barcelonas seger! 
<SPEAKER ID="343" LANGUAGE="PL" NAME="Jan Olbrycht," AFFILIATION="för PPE-DE-gruppen">
<P>
   . Herr talman! Tack vare undertecknandet av det interinstitutionella avtalet idag kan lagstiftningsarbetet om genomförandet av sammanhållningspolitiken för perioden 2007-2013 fortsätta. I enlighet med de obligatoriska förfarandena kommer Europeiska kommissionen att presentera den strategiska ramen när paketet med förordningar om strukturfonderna och sammanhållningsfonden har antagits. Europaparlamentet bör förvänta sig att Europeiska kommissionen fastställer prioriteringar och tillvägagångssätt på ett sådant sätt att kärnan i den europeiska sammanhållningspolitiken upprätthålls samtidigt som man skapar förutsättningar för att genomföra Lissabonstrategin.
<P>
De strategiska riktlinjerna bör, som föredraganden med rätta påpekar, fylla ut den ram som beskrivs i förordningen snarare än att ersätta eller förändra den. Vi är medvetna om att de strategiska riktlinjerna kommer att ligga till grund för de slutliga versionerna av de nationella strategiska referensramar som utarbetas av medlemsstaterna. Därför är det nödvändigt att formulera dem på ett sådant sätt att man undviker problem med tolkningen av dem. Med tanke härpå vill jag också påpeka några särskilda aspekter som bör finnas med i de strategiska referensramarna.
<P>
Utmaningarna i anslutning till Lissabonstrategin innebär att sammanhållningspolitikens urbana dimension får en allt större och särskild betydelse. Den bör utgöra en central aspekt i de strategiska riktlinjerna. Att uppnå målen i de strategiska riktlinjerna kommer endast att vara möjligt om åtkomsten till transporter förbättras, och därför är inrättandet av transportnät, i synnerhet transeuropeiska järnvägsnät, en av de grundläggande uppgifter vi har framför oss. Lissabonstrategins mål kommer inte att kunna förverkligas om vi inte skapar förutsättningar för att genomföra utvecklingen inom forskning och innovation och stöder det sjunde ramprogrammet, vilket innebär att sammanhållningspolitiken måste skapa rätt förutsättningar för forskning och utveckling. De strategiska riktlinjerna måste vara tydliga och lätta att läsa och förstå. Detta är något Europaparlamentet har rätt att förvänta sig. 
<SPEAKER ID="344" LANGUAGE="FI" NAME="Riitta Myller," AFFILIATION="för PSE-gruppen">
<P>
   . Herr talman! Det är lämpligt att ha en gemensam debatt om hur vi ska se till att EU:s regionalpolitiska program genererar verkliga och mätbara resultat. Att styra EU:s regionalpolitiska medel till projekt som bidrar till att förbättra utvecklingen i mer missgynnade regioner och främja ekonomisk tillväxt och konkurrenskraft i hela EU är bakgrunden till de riktlinjer som ska utformas.
<P>
Jag vill i synnerhet tacka föredraganden för att hon tagit sig an denna utmaning och för parlamentets räkning lämnat ett kraftfullt bidrag till strategidokumentet. Det är helt rätt att vara kompromisslös när det gäller vissa viktiga principer. Av det skälet är jag positiv till att om så krävs låta medel som redan har betalats ut till regionerna och medlemsstaterna gå tillbaka om inte viktiga nyckelprinciper i EU:s politik, såsom hållbar utveckling, jämställdhet, icke-diskriminering och genomförandet av miljölagstiftningen, har beaktats på ett tillfredsställande sätt i programmen.
<P>
Över huvud taget är det viktigt att koncentrera de krympande resurser som finns att tillgå på ett sådant sätt att det leder till att stödet används så effektivt som möjligt och ett europeiskt mervärde uppnås. En viktig aspekt av detta är att exempelvis kanalisera stödet till hållbart förnybara energikällor.
<P>
Till sist vill jag betona en annan viktig fråga. Hur ska vi kunna administrera regionala projekt så att byråkratin minskar, samtidigt som vi säkerställer att det finns lämplig finansiell kontroll och övervakning? Många projekt genomförs tyvärr inte på grund av att byråkratin är dyrare än projektets genomförande i sig. 
<SPEAKER ID="345" LANGUAGE="FR" NAME="Jean Marie Beaupuy," AFFILIATION="för ALDE-gruppen.">
<P>
   Herr talman, herr kommissionsledamot, mina damer och herrar! Till att börja med vill jag citera en av meningarna i det utmärkta betänkandet av vår kollega Constanze Angela Krehl: ”Europaparlamentet förlitar sig på att kommissionen och rådet beaktar Europaparlamentets förslag, något som är nödvändigt för att Europaparlamentet ska ge de strategiska riktlinjerna sitt samtycke.”
<P>
Herr kommissionsledamot! Ni har lyssnat noggrant, precis som jag själv har lyssnat noggrant till er när ni höll ert öppningsanförande. Även om ni nämnde regionerna vid flera tillfällen nämndes ordet ”stad” bara en gång i ert anförande.
<P>
Därför svarade Wiens borgmästare Haüpel för några veckor sedan ”det är tyvärr risk för det” när en journalist ställde frågan om den urbana dimensionen hade integrerats i målen för konvergens och konkurrenskraft och om han var rädd för att den skulle falla bort om inte något mer konkret angavs.
<P>
Därför är de strategiska riktlinjerna för sammanhållningen av avgörande betydelse. Personligen rekommenderar jag att gemenskapens strategiska riktlinjer utökas med en fjärde prioritering. Den skulle inriktas på städer och storstadsregioner och på den roll dessa spelar. Jag är angelägen om att påpeka att utskottet för regional utveckling med ”städer” inte bara menar städer och områden med stadsbebyggelse utan även, såsom flera gånger betonas i Constanze Angela Krehls betänkande, alla områden som omfattar en stadskärna, satellitstäder och alla landsbygdsområden som är beroende av staden, liksom staden är beroende av dem. Alla dessa områden utgör utan tvekan inte bara de platser där 80 procent av befolkningen lever utan även platser som har avgörande betydelse för Europas utveckling genom Lissabon- och Göteborgsmålen.
<P>
I Constanze Angela Krehls betänkande ges städerna stort utrymme. Samtidigt som jag beklagar att ordförandeskapet inte är representerat är syftet med mitt anförande här idag att påpeka att ledamöterna i vårt utskott och vår tvärgrupp vid flera tillfällen enträget har uppmanat rådet att sätta press på medlemsstaterna för att de ska beakta den urbana dimensionen, eftersom det inte kommer att vara möjligt att förverkliga Lissabonmålen och Göteborgsmålen om stadsområdena inte fullt ut kan spela sin roll inom ramen för sammanhållningspolitiken.
<P>
Vi beklagar att rådet inte är närvarande, men förväntar oss ert helhjärtade engagemang i denna fråga. Sammanhållningspolitiken måste få möjlighet att ge full avkastning genom att stadsområdena medverkar i den fullt ut. 
<SPEAKER ID="346" LANGUAGE="DE" NAME="Elisabeth Schroedter," AFFILIATION="för Verts/ALE-gruppen">
<P>
   . – Herr talman, herr kommissionsledamot, mina damer och herrar! Jag är tacksam mot Constanze Angela Krehl för hennes konstruktiva samarbete. Det har visat sig möjligt att styra riktlinjerna mot principen om en hållbar utveckling. Jag vill särskilt betona den aspekten, eftersom kommissionen inte längre tillmäter den tillbörlig betydelse. Öronmärkning, som nu smygvägen har integrerats i den allmänna förordningen i konkurrens med riktlinjerna, skapar problem genom att det förstör riktlinjernas helhetsstrategi, som på samma gång är horisontell och vertikal.
<P>
Om man skiljer Lissabonstrategin från Göteborgsstrategin innebär det att industriregionerna och städerna blir vinnare och landsbygdsområdena förlorare. När jag säger det vill jag inte konkurrera med föregående talare, Jean Marie Beaupuy, eftersom han i första hand talar om problemområden i städerna, men denna uppdelning sätter sammanhållningen på spel i många regioner, med katastrofala följder. Jag ska bara nämna ett exempel från det land kommissionsledamoten känner bäst. Enligt öronmärkningen kommer Riga med omgivningar att få alla pengar, men den region i Lettland som är i desperat behov av stöd är Latgale, som för närvarande är EU:s fattigaste region. De kommer bara att få vad som blir kvar av stödet och det kan inte vara rätt.
<P>
Som jag ser det kan dessa av kommissionen självförvållade problem bara lösas i efterhand om kommissionen i de operativa programmen ser till man i alla dimensioner och i alla områden – stadsområden som landsbygdsområden – beaktar en hållbar utveckling på samma sätt i den ekonomiska, sociala och miljömässiga strategin, det vill säga i en balanserad strategi för utveckling.
<P>
Om inte kommissionen anstränger sig tillräckligt på den punkten kan det inte bli någon verklig sammanhållning i Europa. 
<SPEAKER ID="347" LANGUAGE="EN" NAME="Bairbre de Brún," AFFILIATION="för GUE/NGL-gruppen. (Talaren talade iriska.)">
<P>
 Jag vill först av allt tacka Constanze Angela Krehl för hennes betänkande och för det öppna och integrerande sätt på vilket det utarbetades. En del saker håller jag inte med om, men betänkandet går en bit i riktning mot att ge de strategiska riktlinjerna en viss social och miljömässig balans.
<P>
Det är viktigt att Europaparlamentet starkt argumenterar för en mer balanserad uppsättning av riktlinjer och uttryckligen förkastar öronmärkning och tänkandet bakom denna strategi, som enbart skulle förvärra den inneboende obalansen i Lissabon och i de föreliggande riktlinjerna från kommissionen. Lissabons seger över Göteborg och delar av Lissabon över delar av kommissionens ursprungliga riktlinjer är oroande. Vi måste utforma riktlinjerna på ett sätt som speglar den huvudsakliga funktionen i sammanhållningspolitiken och den totala utvecklingen i EU:s regioner, och inte enbart företagstillväxten. 
<P>
Jag välkomnar särskilt punkt 9 i Constanze Angela Krehls betänkande, där parlamentet betonar att ett gott partnerskap mellan alla parter ska fastslås i förordningarna och i riktlinjerna och därigenom stöder en förstärkning av det civila samhället. Jag blev särskilt glad över att höra att kommissionsledamot Andris Piebalgs erkände detta i kväll. Tack en gång till och gratulationer till Constanze Angela Krehl för hennes betänkande. 
<SPEAKER ID="348" LANGUAGE="DE" NAME="Rolf Berend (PPE-DE )." AFFILIATION="">
<P>
   – Herr talman, herr kommissionsledamot, mina damer och herrar! Jag vill börja med att säga några ord för att tacka Constanze Angela Krehl för hennes kloka betänkande och utmärkta samarbete i denna fråga. De ekonomiska klyftorna mellan EU:s regioner kommer bara att öka under den kommande programperioden – främst till följd av de kommande utvidgningarna – utan att anslagen till strukturfonderna ökar. Visste vi det inte förr så vet vi det nu. Mot den bakgrunden är det nu nödvändigt att använda de magra resurser som står oss till buds på ett smart och effektivt sätt, och alltid betänka att sammanhållningspolitiken inte kan lösa alla strukturella problem eller utgöra en ersättning för medlemsstaternas insatser.
<P>
Jag delar den kritiska synen på exempelvis öronmärkning, som klavbinder oss. Det finns en risk för att regionerna inte kommer att ha den flexibilitet de behöver för att kunna utveckla sina program så att de uppfyller lokala och regionala krav.
<P>
Jag vill betona att den urbana dimensionen är särskilt angelägen, något som inte tillräckligt beaktas i kommissionens förslag. Med tanke på storstadsregionernas ekonomiska och sociala klyftor är de i särskilt stort behov av ökat stöd. Det är mycket viktigt att använda privat samfinansiering för att främja genomförandet av alla program. Detta måste understrykas då och då, i synnerhet i en tid av knappa offentliga resurser – en ståndpunkt som faktiskt delas av en majoritet av utskottets ledamöter. Det är av största vikt att främja privat samfinansiering på projektnivå. Offentlig-privata partnerskap används tyvärr i alltför liten utsträckning i anslutning till strukturfonderna, eftersom de ger upphov till en mängd rättsliga problem som måste lösas.
<P>
En välkommen utveckling är att man i förhandlingarna om budgetramen lyckades få till stånd en omfattande harmonisering av de olika standarderna för gamla och nya medlemsstater i sammanhållningspolitiken. 
<SPEAKER ID="349" LANGUAGE="EN" NAME="Ewa Hedkvist Petersen (PSE ). –" AFFILIATION="">
<P>
   Detta betänkande är väldigt viktig därför att det handlar om att tillväxten skall nå alla våra delar av Europa. Jag stödjer Constance Krehls betänkande och tackar henne för ett alldeles utmärkt jobb och för ett gott samarbete.
<P>
Jag vill ta upp två frågor och särskilt betona den sociala ekonomins betydelse och utbyggnaden av infrastrukturen för informationstekniken.
<P>
Jag vill också betona utbyggnaden av infrastrukturen för informationstekniken. 
<P>
 Den sociala ekonomin som en modell för hållbar utveckling, med dess förmåga att förena den ekonomiska och den sociala konstruktionen i regionerna genom att förena företagande med sociala syften och bekämpa passivt beroende av socialtjänstsystemen, behöver erkännas och tas i beaktande i den sociala och territoriella sammanhållningspolitiken och dess ramar på europeisk, nationell och lokal nivå.
<P>
Anledningen är att den sociala ekonomin föder företagande och skapar arbetstillfällen på lokal och regional nivå. En social ekonomi inriktar sig på socialt uteslutna grupper, till exempel långtidsarbetslösa. En social ekonomi betyder innovativt företagande för minoritetsgrupper och ökar medbestämmandet och stärker det civila samhället. 
<P>
Jag vill också betona utbyggnaden av infrastrukturens betydelse för informationstekniken. I IT-tekniken och infrastrukturen för den är precis lika viktig idag som vägar och järnvägar länge har varit och fortsätter att vara för tillväxten i Europa. Om nya företag skall kunna verka ute i alla regioner så måste man ha en informationsteknik och infrastruktur för dem som gör att de kan verka på ett effektivt sätt. Det får inte vara så att en dåligt utbyggd infrastruktur för informationstekniken gör att man inte kan verka ute i regionerna. Därför tycker jag att det är bra att detta betonas i kommissionens dokument och i Krehls betänkande. 
<SPEAKER ID="350" LANGUAGE="CS" NAME="Jan Březina (PPE-DE )." AFFILIATION="">
<P>
   – Herr talman, herr kommissionsledamot, mina damer och herrar! Vad gäller frågan om strukturfondsbestämmelserna finns det ingen tid att förlora. Det är en mödosam process att genomföra gemensamma bestämmelser för dessa fonder, och de av oss som kommer från de nya medlemsländerna har fortfarande i färskt minne vad som hände 2004, då vi var tvungna att hantera flera månaders förseningar, som har varit svåra att hämta in. Jag vill därför mana parterna att nå en överenskommelse om riktlinjerna så snart som möjligt. Jag anser att det vore olyckligt om en överenskommelse gick i stöpet eller sköts upp på grund av att parlamentet till varje pris vidhöll vissa krav in i det sista. Det är nödvändigt att nå en överenskommelse så snart som möjligt så att man får tillräcklig tid för att utforma åtgärdsprogrammen på nationell nivå. Den sista stötestenen mellan rådet och parlamentet är frågan om gemenskapsreserven. Jag vill påpeka att rådet har godkänt att vissa medlemsstater, däribland Tjeckien, ska få sina strukturfondsmedel justerade under 2010 till följd av att de ekonomiska tillväxtprognoserna har uppdaterats. Det vore därför bara rättvist att ta upp frågan om reserven ur detta perspektiv, eftersom den ekonomiska tillväxten i vissa länder uppenbarligen har underskattats.
<P>
Det föreliggande betänkandet är enligt min mening en väl balanserad text som kommer att vara till hjälp för att nå en överenskommelse med rådet. Jag instämmer i den kritik som har framförts mot öronmärkning av medel till stöd för Lissabonstrategin. Som saker och ting ser ut och med tanke på att särskilt kommissionen insisterar på principen om öronmärkning välkomnar åtminstone jag att det inte är meningen att detta ska påverka de nya medlemsstaterna, som i första hand kommer att behöva investera i infrastruktur och åtgärder för att bekämpa arbetslösheten, mot bakgrund av den eftersatta utvecklingen i många av deras regioner. Jag tycker också att det är viktigt att påpeka att den urbana dimensionen inte har uppmärksammats tillräckligt. Städerna står inför en rad problem. Efter det påpekandet välkomnar jag att kommissionen är positiv till att slopa förbudet mot att använda strukturfondsmedel till bostäder. Särskilt i de nya medlemsstaterna finns det många försummade och nedgångna höghus. Att renovera dem tar åtskillig tid med tanke på den bristande offentliga finansieringen. Jag vill tacka föredraganden för detta betänkande och rekommenderar att det godkänns. 
<SPEAKER ID="351" LANGUAGE="ES" NAME="Inés Ayala Sender (PSE )." AFFILIATION="">
<P>
   – Herr talman! Jag vill börja med att lyckönska föredraganden till hennes utmärkta och detaljerade arbete och tacka henne för hennes beredvillighet att möta och föra en intensiv dialog med de nationella företrädare som på olika ansvarsnivåer arbetar med struktur- och sammanhållningspolitiken. Tack, fru Krehl.
<P>
Efter dagens godkännande av EU:s fleråriga budgeten för utmaningar under perioden 2007-2013, som kommer efter en tid av viss stagnation och förvirring efter kraftansträngningen med utvidgningen, förefaller dessa riktlinjer klokare än någonsin, eftersom de står för en strävan att koncentrera de knappa ekonomiska resurserna på ett effektivt och smart sätt, för att uppnå största möjliga mervärde, som föredraganden själv har påpekat.
<P>
Vi är därför dubbelt tacksamma för att Constanze Angela Krehl är så uppmärksam på regionernas många skiftande behov och öppen för flexibla lösningar, med särskild tyngdpunkt på regioner med strukturella nackdelar, såsom avfolkning, åldrande befolkning och otillgänglighet. Det gäller allt från bergsområden till yttersta randområden.
<P>
Vi är också tacksamma för att hon betonar behovet av att aktivt främja jämställdhet mellan kvinnor och män som ett genomgående krav. Det kan det aldrig bli för mycket av.
<P>
Vidare välkomnar vi att Delors tillväxt- och investeringsstrategi återupplivas i en innovativ och modern tappning, med krav på hållbar transportinfrastruktur som omfattar järnvägar, kollektivtrafik och transporter till havs, ökad tillgänglighet och åtgärder för att optimera trafikstyrningen och säkerheten på vägarna, och framför allt behovet av att fullborda det transeuropeiska transportnätet, i synnerhet på ställen med otillräcklig utbyggnad i gränsområden mellan länderna, exempelvis i Pyrenéerna i mitt eget land.
<P>
Vi godtar också kravet på en hållbar användning av naturresurser, i synnerhet vatten, och utveckling av hållbara energikällor i kombination med besparingar och effektivisering.
<P>
Jag vill framhålla Constanze Angela Krehls förmåga att förstå vad som krävs för de särskilda relationerna mellan städerna och deras närområden, genom att anlägga perspektivet med ett integrerat ekonomiskt område, som vi i min stad Zaragoza brukar kalla ”det fjärde området”.
<P>
Jag vill också lyfta fram hennes argument att vi måste minska teknikklyftan mellan regioner och medlemsländer, genom att främja tekniska samarbetsnät, och i synnerhet hennes öppenhet när det gäller att främja utvecklingen av små och medelstora företag och deras innovationspotential inom området för forskning och utveckling.
<P>
Till sist vill jag tacka henne för alla ansträngningar för att förbättra möjligheterna till anställning för invandrare och deras integration liksom för hennes ståndpunkt att arbetstagarnas situation under inga förhållanden får försämras. 
<SPEAKER ID="352" LANGUAGE="FR" NAME="Ambroise Guellec (PPE-DE ). –" AFFILIATION="">
<P>
   Herr talman! Som alla kolleger som yttrat sig före mig vill jag berömma kvaliteten på Constanze Angela Krehls arbete och jag vill hålla med henne när hon betonar att målet med territoriell sammanhållning har en avgörande betydelse, något jag anser vara av största vikt för Europeiska unionens framtid. Enligt min mening framgår inte detta tydligt nog i kommissionens förslag.
<P>
Vidare riskerar öronmärkningen av anslag enligt Lissabonstrategin, som har införts i smyg via en bilaga till den allmänna strukturfondsförordningen, att ytterligare vidga de klyftor mellan olika regioner och underregioner som jag menar har haft en icke obetydlig del i det konstitutionella dödläge vi nu befinner oss i. Det kan dessutom vara särskilt giltigt i länder och regioner där målen för konkurrenskraft och sysselsättning värderas särskilt högt. Hindren för utveckling varierar i själva verket kraftigt och ser olika ut beroende på de geografiska förutsättningarna i olika regioner.
<P>
Jag vill särskilt betona att tillgängligheten kvarstår som en nödvändig förutsättning för att mer eller mindre avlägsna eller isolerade områden ska bli konkurrenskraftiga och därigenom för deras benägenhet att anamma Lissabonstrategin. Öronmärkning av bidrag, enligt villkoren i nyss nämnda bilaga 1, skulle om den tillämpades strikt, hämma dessa regioner genom att framför allt hindra dem från att finansiera viktig transportinfrastruktur.
<P>
Vidare talar vi om höggradigt teknokratiska arrangemang som jag menar skulle bidra till att göra EU:s regionalpolitik än mindre genomblickbar och än mer obegriplig för medborgarna. Är det verkligen vad vi vill? Självklart inte. Herr kommissionsledamot! Därför är det viktigt att vi tydligt får bekräftat att den nödvändiga flexibiliteten kommer att medges, både i de nationella strategiska referensramarna och i de regionala operativa programmen. Jag har diskuterat den här frågan en del med Danuta Hübner, och fick intrycket att hon var medveten om denna fråga, men jag skulle verkligen vilja att kommissionen gav den den uppmärksamhet den förtjänar. 
<SPEAKER ID="353" LANGUAGE="EN" NAME="Gábor Harangozó (PSE ). –" AFFILIATION="">
<P>
   Herr talman! Efter utvidgningen bor upp till 46 procent fler av invånarna i regioner som omfattas av konvergensmålet, medan de tillgängliga medlen inte har ökat i samma proportion. Denna trend kommer att stärkas i och med Rumäniens och Bulgariens kommande anslutning. Därmed är det tydligt att frågan om hur medlen ska användas så effektivt som möjligt är av yttersta vikt.
<P>
De nya medlemsstaterna, som är de huvudsakliga stödmottagarna inom ramen för sammanhållningspolitiken, har specifika socioekonomiska behov som behöver tas med i beräkningen på ett lämpligt sätt. Därför välkomnar jag varmt detta dokument och det arbete som utförts av vår föredragande, Constanze Angela Krehl, som åtagit sig att se till att de tillgängliga medlen används på ett intelligent, effektivt och koncentrerat sätt.
<P>
Jag välkomnar särskilt föredragandens rekommendation om en koppling mellan sammanhållningspolitiken och Lissabonstrategin, eftersom detta kommer att leda till en hållbar ekonomisk tillväxt och bestående kvalificerade arbetstillfällen. Jag välkomnar också kopplingen mellan partnerskapsprincipen och den territoriella dimensionen, liksom betoningen på miljövänligare transportsätt, nationell resursförvaltning, jämställdhet, livslångt lärande och stadsutveckling.
<P>
Det är ytterst viktigt att vi garanterar att alla medlemsstater kommer att kunna anta sina nationella strategiska ramar i tid, så att programmen kan starta så tidigt som den 1 januari 2007. Vad som står på spel här är unionens mål när det gäller ekonomisk, social och territoriell sammanhållning. Trots den berättigade besvikelsen över nivån på de tillgängliga medlen till sammanhållningspolitiken kommer det med hjälp av lämpliga utgiftsbestämmelser och regler för genomförande av programmen att vara möjligt att göra en hel del förbättringar för att hjälpa de regioner som ligger efter att komma ikapp på det socioekonomiska planet.
<P>
Slutligen skulle jag vilja tillägga att jag är optimistisk och helt säker på att det här betänkandet kommer att få stort stöd under omröstningen i morgon. 
<SPEAKER ID="354" LANGUAGE="PT" NAME="Sérgio Marques (PPE-DE )." AFFILIATION="">
<P>
   – Herr kommissionsledamot, mina damer och herrar! Även jag vill lyckönska Constanze Angela Krehl till hennes enastående betänkande, som ger uttryck åt parlamentets syn på gemenskapens strategiska riktlinjer som ska styra tillämpningen av den ekonomiska och sociala sammanhållningspolitiken för perioden 2007-2013.
<P>
Jag vill säga några ord om en fråga som jag särskilt månar om, nämligen den risk vi tar genom att låta sammanhållningspolitiken underordnas Lissabonstrategins mål. Det är en verklig fara, som inte får negligeras. I annat fall riskerar vi att i viss mån snedvrida solidaritetstanken och tanken om en balanserad och harmonisk utveckling av unionen – tankar som är centrala för sammanhållningspolitiken.
<P>
Om det dominerande inslaget i Lissabonstrategin är konkurrenskraft löper vi risken att prioritera att strukturfondsmedel styrs till de minst gynnade regionerna med störst utvecklingspotential, på bekostnad av regioner med en lägre utvecklingspotential.
<P>
Detta gäller särskilt de nio nya medlemsstaterna, som helt består av konvergensmålsregioner. Jag manar därför till den nödvändiga balansen mellan konkurrenskraft och solidaritet. 
<SPEAKER ID="355" LANGUAGE="EN" NAME="Andris Piebalgs," AFFILIATION="ledamot av kommissionen.">
<P>
   – Jag skulle vilja tacka föredraganden igen för ett utmärkt betänkande. Kommissionens slutliga version av gemenskapens strategiska riktlinjer för sammanhållning kommer att vara tydlig och öppen. Jag försäkrar er att betänkandet och dagens debatt kommer att vara ett värdefullt bidrag vid utarbetandet av de strategiska riktlinjerna för sammanhållning. 
<SPEAKER ID="356" LANGUAGE="" NAME="Talmannen." AFFILIATION="">
<P>
   Jag förklarar debatten avslutad.
<P>
Omröstningen kommer att äga rum i morgon kl. 12.00. 
<SPEAKER ID="357" LANGUAGE="" NAME="" AFFILIATION="(Sammanträdet avslutades kl. 23.55.)">
