<CHAPTER ID="005">
Presentation av det spanska ordförandeskapets arbetsprogram (fortsättning på debatten)
<SPEAKER ID="060" NAME="Talmannen">
Mina damer och herrar! Vi fortsätter nu med debatten om presentationen av det spanska ordförandeskapets arbetsprogram.
<SPEAKER ID="061" NAME="Carlo Casini" AFFILIATION="PPE">
(IT) Herr talman, mina damer och herrar! Som ordförande för parlamentets utskott för konstitutionella frågor är jag glad över att det spanska ordförandeskapet fäster vikt vid fullgörandet av de strukturreformer som anges i fördraget om Europeiska unionens funktionssätt, särskilt när det gäller europeiska avdelningen för yttre åtgärder, medborgarinitiativet och EU:s efterlevnad av den europeiska konventionen om skydd för de mänskliga rättigheterna. För detta har mitt utskott redan utsett en föredragande, spanjoren Jáuregui Atondo, som ni redan känner.
<P>
I en intervju i den spanska tidningen El País förra söndagen uttryckte dock ni, herr Zapatero, önskan att lagen om religiös frihet ska ge till resultat att Spanien går mot en normalisering inom alla sina offentliga institutioner.
<P>
Jag skulle följaktligen i detta sammanhang vilja föreslå att vi helt kort funderar över det faktum att EU:s strukturer är ett medel för att nå ett mål, och EU:s mål bekräftas i artikel 2 i Lissabonfördraget: att främja värdighet, jämlikhet, frihet och solidaritet. Jag känner därför viss oro över den riktning som denna debatt om värden håller på att få.
<P>
Kulturell enighet kommer före ekonomisk enighet. Den europeiska andan är starkare än den offentliga - förlåt mig, rättsliga - strukturen. Den europeiska andan har sina rötter i det antika Greklands känsla för sanning och skönhet och i Roms rättvisekult, och med detta storslagna arv som grund är det kristendomen som har lagt till människovärdet - där alla människor är jämlikar, från befruktningen till den naturliga döden.
<P>
I dag är det i Kristi kors namn som vi vill åka till Haiti och finnas i Haiti, för i centrum för detta står alla människor, och framför allt de fattigaste.
<P>
Jag vill därför fråga er vad ”normalisering” betyder med avseende på religionsfrihet? Betyder det kanske att alla medborgare ska förhindras att offentligt ge uttryck för sin religion? Betyder det att vi ska glömma våra länders rötter, även de kristna rötterna?
<SPEAKER ID="062" NAME="Kader Arif" AFFILIATION="S&amp;D">
(FR) Herr talman, herr Zapatero, herr Buzek, mina damer och herrar! I dessa kristider får handelspolitiken en allt viktigare plats i den offentliga debatten, eftersom européerna i allt större utsträckning inser att den handelsstrategi som införs på EU-nivå har direkt betydelse för tillväxten och sysselsättningen.
<P>
I ett läge där den internationella konkurrensen ökar har jakten på kostnadsminskningar lett till alltför många förlorade arbetstillfällen eller omlokaliseringar. Mot den bakgrunden anser vår grupp att handeln måste vara ett verktyg för att nå mål som att skapa sysselsättning, minska orättvisor och åstadkomma en hållbar utveckling. Kommissionsledamoten med ansvar för handel, Karel De Gucht, verkade under sin utfrågning hålla med om att handel inte kan vara ett mål i sig.
<P>
Jag skulle därför vilja veta om ni under ert ordförandeskap kommer att stödja en reform av EU:s handelspolitik för att se till att den bidrar till att skapa fler arbetstillfällen och närmare kopplas till en verklig industripolitik. Kommer ni även att vidta åtgärder till stöd för rättvis handel på global nivå, rättvis handel som kan främja utveckling, anständigt arbete och respekt för mänskliga rättigheter? Kommer ni med andra ord att införa bindande sociala normer och miljönormer i våra avtal?
<SPEAKER ID="063" NAME="Luis de Grandes Pascual" AFFILIATION="PPE">
(ES) Herr Zapatero! För en spanjor som jag är det en ära att få välkomna er hit när ni nu tar över som EU-ordförande. Vi möter i dag en mängd förväntningar och utmaningar, och vi får givetvis inte misslyckas med att leva upp till de förväntningarna. Det är viktigt att våra medborgare ser att våra moderniserade institutioner är kapabla att finna lösningar på verkliga problem.
<P>
Ni vet att vi ställer oss bakom det program ni har lagt fram. Ni vet att detta för det spanska Partido Popular handlar om en statsangelägenhet och att vi kommer att stödja er i allt som vi anser ligga i EU:s gemensamma intresse och som är viktigt för Spanien. Det är ett ambitiöst program och, förhoppningsvis, ett innehållsrikt program.
<P>
I det spanska ordförandeskapets album - det kommer säkert att vara färgrikt och mångsidigt - hoppas jag att människor kan se varje händelse som en milstolpe för de mycket påtagliga problem de står inför.
<P>
Krisen drabbar ekonomierna, och arbetslösheten framstår som Uppenbarelsebokens femte häst. Ni är ärlig nog att erkänna att det råder 20 procentig arbetslöshet i Spanien, men det är inget som begränsar er. Jag menar att det tvingar oss alla att komma med en lösning på ett problem som vi måste lösa tillsammans. Det är ett verkligt problem.
<P>
På den tid jag har på mig hinner jag inte säga särskilt mycket. Men jag vill säga till er att Spanien har många utmaningar framför sig, att jag är övertygad om Spaniens duglighet som nation och att jag vill tro och också är säker på att ni kommer att visa att ni klarar utmaningen. I det här skedet i EU får vi inte misslyckas med att leva upp till förväntningarna.
<P>
Å andra sidan innebär den globaliserade världen, som ni redan mycket klokt har talat om, att nya maktcentrum växer fram och att EU måste inta en mer aktiv och konsekvent roll i försvaret av sina värden och intressen. Annars riskerar vi att bli betydelselösa.
<P>
Slutligen kommer vi spanjorer inte att godta att nekas rätten att lägga fram förslag. Den rätten har vi. Vi måste också vara ödmjuka nog att ta till oss det råd som Don Quijote gav Sancho Panza när han rekommenderade ödmjukhet i fantasierna om att regera ön Barataria.
<P>
(Talmannen avbröt talaren.)
<SPEAKER ID="064" NAME="Glenis Willmott" AFFILIATION="S&amp;D">
(EN) Herr talman! Jag välkomnar premiärministerns mycket positiva och ambitiösa program för det spanska ordförandeskapet. Hans tonvikt på sysselsättning och tillväxt är grundläggande för oss alla när vi kommer ur den ekonomiska nedgången, och jag ser mycket fram emot att samarbeta med kolleger i en socialdemokratisk regering.
<P>
Det kommande halvåret är avgörande för EU:s ekonomiska och miljömässiga framtid, och vi ser fram emot rådsmötet i februari där vi vill se ett ambitiöst ledarskap för reformen av finanssektorn.
<P>
I kölvattnet efter de misslyckade klimatförändringsförhandlingarna i Köpenhamn vill jag gärna höra hur ordförandeskapet tänker samarbeta med kommissionen för att lägga fram ett gemensamt EU-mål för utsläppsminskningar till den 31 januari. Det har redan nämnts, men jag vill slutligen uppmana er, herr premiärminister, att under ert ordförandeskap ta tillfället i akt att ta itu med frågan om markrofferi och andra problem som orsakar sådan sorg och bedrövelse för tiotusentals laglydiga fastighetsägare i hela södra Spanien. Vi behöver verkligen åtgärder genast.
<P>
Jag är glad att se er här, och jag önskar er ett mycket framgångsrikt ordförandeskap.
<SPEAKER ID="065" NAME="Tunne Kelam" AFFILIATION="PPE">
(EN) Herr talman! Det spanska ordförandeskapet kommer att bedömas med utgångspunkt i dess institutionella genomförande av Lissabonfördraget. Herr premiärminister! Jag önskar er all framgång.
<P>
Er utmaning består i att stimulera ekonomisk återhämtning och skapa nya arbetstillfällen genom att se till att EU:s inre marknad fullbordas - här ingår ett öppnande av marknaderna för tjänster på områden som fortfarande behandlas som undantag. Innan det har åstadkommits kommer alla EU-strategier bara att vara begränsat framgångsrika.
<P>
Jag stöder ert engagemang för skapandet av en gemensam energimarknad, så att energinäten runtom i EU kan kopplas samman. I det sammanhanget önskar jag att ni ville använda er av parlamentets ståndpunkt om extern energitrygghet och solidaritet som antogs 2007 och ännu inte genomförts.
<P>
Agenda 2020 går ut på att införa informations- och kommunikationsteknik i vardagslivet, med tillämpning av bästa praxis i medlemsstater som redan gjort framsteg på detta område. Jag hoppas att ert ordförandeskap kan fatta beslut om att inrätta en central myndighet för förvaltning av it-system som EU uppenbart behöver. Något annat som är mycket angeläget är att utarbeta en tillförlitlig europeisk säkerhetsstrategi för cyberförsvar.
<P>
Jag hoppas också att EU kommer att spela en mer aktiv roll för att stabilisera läget i södra Kaukasus, inom ramen för den nya strategin för det östliga partnerskapet.
<P>
Sist men inte minst föreslår jag att ni behåller engagemanget för EU:s gemensamma ståndpunkt om Kuba till dess att verkliga förändringar där kan konstateras. Regimens vägran att låta vår socialdemokratiske kollega resa in i Kuba därför att han ville kontakta oppositionen är tyvärr inte ett tecken på någon verklig förändring.
<SPEAKER ID="066" NAME="Catherine Trautmann" AFFILIATION="S&amp;D">
(FR) Herr talman, herr Barroso, herr Zapatero! Först och främst vill jag tacka er, herr Zapatero, för den ambition, det politiska perspektiv och även den energi ni återinför i ett skede när EU måste ta sig ur krisen och i kölvattnet efter misslyckandet i Köpenhamn.
<P>
Jag förväntar mig att kommissionen och ordförandeskapet ska ge oss möjlighet att sätta skapandet av fler och bättre arbetstillfällen, kampen mot social utestängning samt hållbar utveckling i centrum för 2020-strategin. Detta gäller framför allt jordbruksbudgeten och även fiskebudgeten. Ni har åtagit er att göra detta.
<P>
Herr Zapatero! Vi räknar med att ni ska tillhandahålla resurserna för denna politik, koppla samman marksanering med livsmedelssäkerhet, skapa förutsättningar för gröna jobb och för bevarande av fiskeresurserna, säkra livsmedelstrygghet och skapa rättvisare handelsvillkor för länderna i söder.
<P>
Vi behöver en ambitiös jordbruksbudget, och jag vill också be er att koppla samman fiskebudgeten med denna budget. På dessa områden kommer vårt arbete, men även vår politik, att bli bedömd på grundval av de resultat som nås.
<SPEAKER ID="067" NAME="Jan Olbrycht" AFFILIATION="PPE">
(PL) Herr talman, herr Zapatero! Bland de frågor som premiärministern presenterat för oss i dag på ett något generellt och övergripande sätt finns det många som kräver omsorgsfullt arbete och framläggande av specifika förslag.
<P>
Dessa frågor kan delas in i två kategorier: dem som det spanska ordförandeskapet objektivt sätt måste ta itu med och dem som man vill ta itu med eftersom man kommer att försöka nå sina mål. Bland dem som kräver åtgärder finns frågor som rör förbindelserna mellan EU:s institutioner, och här skulle jag vilja rikta José Luis Rodríguez Zapateros uppmärksamhet mot bestämmelserna i Lissabonfördragets subsidiaritetsprotokoll, som handlar om behovet av att fastställa rollerna även för regionala och lokala myndigheter i medlemsstaterna. Med tanke på Spaniens erfarenhet när det gäller regionalisering är det kanske det spanska ordförandeskapet som ska försöka förtydliga formuleringarna om rollerna för regionala och lokala myndigheter. Detta är särskilt betydelsefullt när José Luis Rodríguez Zapatero talar om att ett av hans mål är att utveckla innovationsförmåga och utbildning, vilket som vi vet i stor utsträckning åstadkoms med EU-medel på regional och lokal nivå.
<P>
Europaparlamentet väntar med stort intresse på det vidare arbetet inom vissa områden, en lösning på de institutionella frågorna och förslag gällande framtiden för sammanhållningspolitiken, som vi vet är att vänta först i Saragossa och sedan under veckan för innovativa regioner i Europa. Vi väntar med stort intresse på beslut och specifika förslag.
<SPEAKER ID="068" NAME="Anni Podimata" AFFILIATION="S&amp;D">
(EL) Herr talman, herr premiärminister! Spanien tar över EU-ordförandeskapet i ett besvärligt läge som innebär en enorm utmaning och en enorm möjlighet för dem av oss som anser att EU:s recept för att hantera krisen så här långt har varit ensidigt och otillräckligt för att begränsa inverkan på den reala ekonomin och sysselsättningen, samt för dem av oss som menar att återhämtningsstrategin också borde ha varit en strategi för att förändra utvecklingsmodellen och därigenom värna om EU-medborgarnas ekonomiska, sociala och miljömässiga välfärd. Det spanska ordförandeskapet är en enorm utmaning för dem av oss som anser att skyddet av EU-medborgarnas intressen kräver ekonomisk styrning på EU-nivå, tillsammans med demokratisering av de ekonomisk politiska instrument som kommer att säkra ekonomisk försiktighet och, där så är nödvändigt, solidaritet.
<SPEAKER ID="069" NAME="Edite Estrela" AFFILIATION="S&amp;D">
(ES) Det gläder mig att få tillfälle att säga att José Luis Zapatero verkligen har överraskat Europas kvinnor med mycket innovativa och progressiva åtgärder. Det har han givetvis gjort genom att bilda en verkligt jämställd regering och genom att så modigt föra upp frågor om jämställdhet mellan kvinnor och män och ömsesidig respekt på medlemsstaternas och EU:s dagordningar.
<P>
Herr premiärminister! Jag gratulerar er varmt till ert ambitiösa handlingsprogram mot könsrelaterat våld, som är ett samhällsgissel. Inrättandet av ett europeiskt övervakningsorgan för könsrelaterat våld är ett radikalt förslag som EU:s kvinnor stöder och applåderar.
<P>
På de portugisiska socialdemokraternas vägnar önskar jag er lycka till. Ni kan räkna med vår solidaritet. Kvinnor för Zapatero!
<SPEAKER ID="070" NAME="Ramón Jáuregui Atondo" AFFILIATION="S&amp;D">
(ES) Herr premiärminister! Jag vill uppriktigt säga att ni har gett oss en strålande presentation av hur det spanska ordförandeskapet kommer att se ut. Jag tycker att det var ett fantastiskt anförande.
<P>
Jag ville fråga er om Latinamerika. Jag anser att Latinamerika är mycket viktigt för EU, och EU är naturligtvis också viktigt för Latinamerika. Det finns många mänskliga band, många affärsintressen och många tillväxtekonomier i Latinamerika, t.ex. Argentina, Brasilien och Mexiko, som är en del av det nya globala styret och måste bilda en allians med Europa.
<P>
Jag vill fråga er vad EU och ert ordförandeskap har för planer med avseende på Latinamerika, vad ni förväntar er av toppmötet med Latinamerika och vad EU och ert ordförandeskap har för planer tillsammans med Latinamerika?
<SPEAKER ID="071" NAME="Laima Liucija Andrikien" AFFILIATION="PPE">
(ES) Eftersom jag bara har en minut på mig ska jag koncentrera mig på medborgerliga rättigheter.
<P>
Det spanska ordförandeskapet utgör en möjlighet för oss att se om vårt eget hus. Ett exempel är Kanarieöarna och de människor som bor där.
<P>
Förra året var jag där för att gå en kurs i spanska. Till min förvåning upptäckte jag att kostnaderna ersätts om jag går en kurs i spanska i en skola på fastlandet eller på de baleariska öarna, men inte om skolan ligger på Kanarieöarna, eftersom de inte tillhör Europa. Kanarieöarna tillhör EU men inte Europa, vilket innebär att språkskolor där, även om kurserna håller utmärkt kvalitet, berövas möjligheten ...
<P>
(Talmannen avbröt talaren.)
<SPEAKER ID="072" NAME="Chris Davies" AFFILIATION="ALDE">
(EN) Herr talman! Premiärministern talade i sitt öppningsanförande om behovet av att EU utvecklar en effektivare utrikespolitik, särskilt med avseende på sina närmaste grannländer, till vilka vi måste räkna Israel.
<P>
Här har vi ett land som militärt ockuperar ett annat folks territorium, kränker mänskliga rättigheter, upprätthåller blockaden av Gaza och tillämpar kollektiv bestraffning av en och en halv miljon människor, och ändå ser vi det som en normal handelspartner. Vår politik och våra principer är tydliga; de bekräftades av våra utrikesministrar så sent som i förra månaden, men våra ord tycks inte stödjas med några handlingar.
<P>
Jag anser att det verkliga testet för detta ordförandeskap under de kommande månaderna blir om vi börjar tillämpa en viss självständighet i våra förbindelser med Israel, och om vi börjar visa att våra principer betyder något och att vi kommer att tillämpa dem.
<SPEAKER ID="073" NAME="Kinga Göncz" AFFILIATION="S&amp;D">
(HU) Jag önskar också det spanska ordförandeskapet, som ingår i den första ordförandeskapstrion enligt Lissabonfördraget, all framgång. När det gäller 2020-strategin har det många gånger sagts att den skulle spela en nyckelroll för återhämtningen från krisen. De medlemsstater som är behöriga när det gäller politiken på detta område har dock ett stort ansvar. Jag vill uppmärksamma er på att vi har gemenskapspolitik och gemenskapsbudgetar som kan fungera som ett redskap för att lindra krisens effekter. Ur det perspektivet är det oerhört viktigt att förhandlingarna om den nya budgetperioden inleds i början av 2011, och att kommissionen lägger fram sitt budgetförslag vid den tiden, så att vi kan arbeta vidare med denna politik. Jag vill be kommissionen att göra detta i tid.
<SPEAKER ID="074" NAME="Ulrike Lunacek" AFFILIATION="Verts/ALE">
(ES) Herr premiärminister! Jag hoppas att ni som premiärminister för den spanska regeringen verkligen har modet och förmågan att omsätta ert mycket ambitiösa program i praktiken och genomföra det, särskilt programmet om våld mot kvinnor.
<P>
Jag har två frågor. Den ena gäller utrikespolitik. Ni sade att EU måste slå vakt om utrikespolitiken, men också om försvaret av europeiska intressen. Jag vill fråga er vad europeiska intressen är för något? Är det intressena hos stora, gränsöverskridande företag som vill göra vinster utan hänsyn till överenskommelser i sociala frågor eller miljöfrågor? Eller är det de intressen som ligger i euroepiska värden, i stadgan om de grundläggande rättigheterna, t.ex. mänskliga rättigheter, demokratisering, förstärkning av det civila samhället och minoriteters rättigheter? Vilka intressen menar ni?
<P>
Ytterligare en fråga. Ni sade inte ett ord om migration, som är en så viktig fråga i EU. Vi behöver ett program ...
<P>
(Talmannen avbröt talaren.)
<SPEAKER ID="075" NAME="John Bufton" AFFILIATION="EFD">
(EN) Herr talman! Ni inledde i dag, herr premiärminister, med en mycket Europavänlig dagordning. Vad jag vill säga till er är att den här dagordningen inte fungerar. Euron upplever nu stora svårigheter i vissa länder. Grekland är i knipa, och ert land Spanien har också stora svårigheter. Ni bär själv skulden till att arbetslösheten bland 18-24-åringar i ert land nu är uppe i 40 procent.
<P>
Det spanska folket kan tala för sig självt. I er roll de kommande sex månaderna talar ni också för människor från mitt land. Ni talade inledningsvis om ytterligare integration. Innan ni inför mer integration vill jag be er att vända er till människorna i mitt land, Storbritannien, och låta dem folkomrösta om saken.
<SPEAKER ID="077" NAME="Zoltán Balczó" AFFILIATION="NI">
(HU) Herr talman! Ni nämnde vikten av förändring och motiverade det med den globala ekonomiska krisen, som har varit den allvarligaste på 80 år och lett till att åtta miljoner arbetstillfällen gått förlorade. De verktyg som nämnts bör stödjas men ger ingen verklig vändning till det bättre. När vi tagit lärdom av krisen behöver vi en verklig ekonomisk revolution. Håller ni med om att en liberaliserad marknad är oförmögen att självreglera? Håller ni med om att de liberala dogmerna bör ses över? Håller ni med om att det är nödvändigt att stärka gemenskapens reglerande roll, och att statliga ingripanden är nödvändiga i en marknadsekonomi? Jag skulle verkligen uppskatta ett svar.
<SPEAKER ID="078" NAME="José Luis Rodríguez Zapatero" LANGUAGE="ES">
Herr talman! Jag konstaterar med tillfredsställelse att Europaparlamentet har mer styrka och vitalitet bakom sig än någonsin. Vi har hört väldigt många inlägg och specifika frågor som jag inte kan behandla utförligt i mitt svar utan att denna session drar ut på tiden långt mer än vad som kan godtas.
<P>
Låt mig kompromissa och i mitt inlägg ta upp vissa frågor som jag tycker är mycket viktiga och måste klargöras. Min kompromiss går ut på att var och en av de specifika frågor som ledamöterna ställt kommer att besvaras vid det slutliga sammanträde jag kommer att delta i vid sexmånadersperiodens slut, när Spaniens roterande ordförandeskap ska utvärderas och bedömas. Jag hoppas därför kunna ge alla ledamöter svar i de specifika frågor som jag noterat.
<P>
Låt mig säga några ord om inläggen från mina landsmän, de spanska ledamöterna av Europaparlamentet. Jag vill tacka det spanska Partido Popular för det stöd man visat vid detta sammanträde, något som bekräftats i den nationella politiska debatten och genom ett lagförslag. Detta är utan tvivel oerhört positivt för det arbete vi har framför oss och vittnar om vår gemensamma europeiska önskan, de gemensamma insatser och det arbete vi är beredda att gå vidare med, med inriktning på den mycket besvärliga period vi genomlever på grund av den ekonomiska krisen.
<P>
Jag vill ta upp invandringen. En av ledamöterna berörde frågan om vad vår invandringspolitik går ut på och sade till och med att den inte nämnts. Det stämmer att jag inte nämnde den i mitt anförande, men man måste helt enkelt prioritera. Det har uttryckligen sagts att jag är för massinvandring, och det är definitivt inte sant. Vad jag är för är respekt för mänskliga rättigheter för alla, varje enskild person, varifrån de än kommer.
<P>
(Applåder)
<P>
Vi har en europeisk pakt för invandring, som grundades och antogs under det franska ordförandeskapet. Vi måste hålla oss till den pakten, och den går ut på att gränskontroller, samarbete och politisk dialog med de länder som invandrarna kommer ifrån givetvis är de bästa sätten att undvika stora migrationsströmmar. Jag måste dock tillägga att integration är en del av politiken inom ramen för den europeiska pakten för invandring - integration med avseende på invandrarnas mänskliga rättigheter. Jag talar för ett land som de senaste åren har haft en mycket stor invandring, men inte utan vinster, för Spaniens befolkning har ökat med sex miljoner människor sedan 2000. Det är också ett land som har erfarenhet av utvandring, eftersom det under diktaturen förekom ekonomisk utvandring till många europeiska länder.
<P>
Genom erfarenhet vet vi mycket väl hur det är att tvingas lämna sitt eget land i jakt på en framtid eller en gnutta ekonomisk värdighet. Vi vet att det är svårt att hantera och vi vet att länder och nationer inte mäts bara efter sin politiska, militära eller ekonomiska makt. Nationer, liksom EU, mäts också efter sin behandling av och sin respekt för mänskliga rättigheter och för de människor som kommer för att arbeta i våra länder i jakt på en framtid som de inte kan få i sina hemländer.
<P>
(Applåder)
<P>
Dessutom måste EU vara medvetet - och är det också - om att 30 procent av dess befolkning kommer att vara över 65 år 2025. Det kommer inte att hända i någon annan del av världen. Vi kommer att vara det område, den världsdel, som har det största antalet människor över 65 år, och det kommer att leda till en nedgång i vår produktionskapacitet och en minskning av den förvärvsarbetande befolkningen och av arbetskapaciteten. Det kommer också att sätta press på våra system för socialt skydd. På medellång sikt behöver EU arbetskraft. Efter krisen kommer EU att behöva arbetskraft, kvinnorna kommer att behövas på arbetsmarknaden och den förvärvsarbetande befolkningen kommer att behöva öka för att det sociala skyddet ska kunna upprätthållas. Det är en viktig slutsats.
<P>
För det andra, subsidiaritet och språk. Vi kommer givetvis att tillämpa Lissabonfördraget noggrant, och jag vill påpeka att det var min regering som talade för att Spaniens officiella språk vid sidan av spanska skulle kunna användas i EU:s institutioner. Det råder dock ingen tvekan om att balansen mellan institutionerna i nuläget visar sig genom tillämpningen av Lissabonfördraget. Det har fällts en del kommentarer som jag tycker är orättvisa, även om jag måste medge att de har varit av mycket isolerad karaktär. Som ordförande för det roterande ordförandeskapet har jag talat om, bekräftat och gett mitt stöd för den institutionella roll som spelas av rådets ständige ordförande, givetvis, den höga representanten och det fullödiga samarbetet från kommissionens sida, och det kommer jag att göra även i fortsättningen.
<P>
Europaparlamentets nya befogenheter kommer att aktiveras av det roterande spanska ordförandeskapet, i fullt samarbete med kommissionens ordförande, som alltid har visat prov på sina kontinuerliga arbetsförbindelser med parlamentet. Jag vill hänvisa till det arbete som uträttats av José Manuel Durão Barroso. Jag har kritiserats för att jag gett honom mitt stöd. Ja, jag har stött honom och jag stöder honom därför att jag har sett honom arbeta för ett starkt och enat Europa, och det är mycket viktigt - viktigare än ideologiska ställningstaganden.
<P>
För det tredje, det finansiella systemet, skatteparadis och ny reglering och tillsyn. Jag lät bli att nämna detta för att undvika att uttömma alla ämnen, men jag stöder till fullo tillämpningen av de nya reglerna om finansiell tillsyn och reglering. När det gäller kravet att avskaffa skatteparadis kommer det roterande ordförandeskapet att agera beslutsamt och bestämt.
<P>
(Applåder)
<P>
Vi kommer givetvis att främja och uppmuntra arbetet med de nödvändiga avtalen om insyn på skatteområdet och tillhandahållande av information inom ramen för det internationella samfundet och kräva att alla länder går vidare med dessa avtal.
<P>
När det gäller frågan om klimatförändringarna kommer rådet den 11 februari att göra en analys av toppmötet i Köpenhamn, med kommissionens hjälp. EU bör givetvis fortsätta att gå mot en strategi som leder till ett progressivt avtal om att främja begränsning av klimatförändringarna. Jag menar att EU vet hur man på ett förnuftigt sätt ska anpassa sina egna ambitioner, som fastställts för 2020 eller för perioden 2020-2030, till andra aktörers krav när det gäller minskade utsläpp. För att stödja europeisk enighet och en gemensam strategi måste vi anförtro Europeiska kommissionen denna uppgift. Jag håller också helt med om att Förenta staterna och Kina är de två främsta aktörerna och skulle kunna spela en mycket mer aktiv roll.
<P>
Jag tycker definitivt att den gemensamma jordbrukspolitiken bör innefatta fiske och att den sociala pakt som några ledamöter nämnde behöver ses över så att hänsyn kan tas till de intressen, den legitima representation och den konstruktiva hållning som en stor del av dem som företräder EU:s arbetstagare står för. De företräder arbetstagarna, de fackföreningar som är ett uttryck för den europeiska sociala pakt som de senaste årtiondena har gjort oss till den region som har efterkrigstidens största sociala välfärd och största välstånd.
<P>
(Applåder)
<P>
EU och EU:s välstånd har ingen framtid utan arbetstagarna, utan sociala rättigheter och utan en social välfärdspolitik, och vi måste därför aktivt införliva dessa delar.
<P>
Det ställdes en fråga om utrikespolitiken. Det gällde Mellanöstern, Latinamerika i synnerhet och en hänsyftning på Israel. Vi hoppas att under de kommande sex månaderna kunna få igenom ett avtal om Mellanöstern. Vi vet att fred i Mellanöstern är en nödvändig, grundläggande förutsättning för fred i andra regioner, där terror och konflikter har brett ut sig, drivna av radikalism och ideologisk och religiös fanatism. EU kommer att fullgöra sin roll och bidra till fredsprocessen genom ett åtagande att återuppta samtalen. Vi vet vilka målen och förutsättningarna är. Vi vet att erkännande av den palestinska staten måste vara ett grundläggande villkor för dialogen.
<P>
(Applåder)
<P>
Att arbeta med Israel är att arbeta för fred. Om vi inte arbetar med Israel, trots den kritik landet förtjänar för många av sina handlingar, kommer vi inte att kunna se fred vid horisonten. Att arbeta med Palestina är att arbeta för dess rätt till en stat, ett territorium, för att kunna se välstånd vid horisonten och ta itu med alla olösta frågor. Vi kommer att göra detta med beslutsamhet och, givetvis, tillsammans med andra viktiga internationella aktörer.
<P>
När det gäller Latinamerika är det en ung och oerhört vital världsdel med fantastiska framtidsutsikter. Det har en befolkning på 500 miljoner och en betydande europeisk prägel, inte bara en spansk prägel utan även en betydande europeisk prägel, för där finns nu demokratiska och moderna värden, efter lång tid och vissa svårigheter med att befästa vad stabiliteten och konsolideringen som en grupp nationer innebär. Vid toppmötet med Latinamerika hoppas vi åstadkomma eller göra framsteg mot handelsavtal med Mercosur, med Centralamerika och med Andinska gemenskapen. Detta främjar utveckling och framsteg, för Latinamerika och för den europeiska ekonomin, som enligt min mening också bör värnas.
<P>
Europeiska intressen. När det talades om EU-politik för jämställdhet mellan kvinnor och män och övriga medlemmar höll med såg jag detta som ett mycket gott exempel och en politik för medborgarskap. Det är det som är europeiska intressen. De europeiska intressen som jag försvarar i samband med utrikespolitiska åtgärder är de intressen som hänger samman med de värden som EU står för. De har sitt ursprung i upplysningstiden och i alla de kulturella, religiösa och medborgerliga traditioner som har blomstrat och vuxit fram i Europa. Att normalisera är att tolerera, att normalisera är att respektera europeiska traditioner, de bästa europeiska traditionerna, vilket betyder att vår union kännetecknas av religiös, ideologisk, politisk och kulturell frihet. Den friheten kräver tolerans och likabehandling av alla religioner och övertygelser, så att demokratin kan bli fullständig.
<P>
(Applåder)
<P>
Jag skulle bara vilja ta upp några enstaka inlägg om mitt land, Spanien, som kommit från andra länder. Det gäller framför allt Werner Langens kommentarer om Spanien och de utmärkande dragen i vår ekonomi, som jag känner mig tvungen att besvara. Jag måste säga att jag när jag inledde mitt anförande i morse talade som företrädare för ett europeiskt land, ett Europavänligt land som är tacksamt för att vara med i EU och tacksamt mot de länder som stödde vår anslutning till EU. Vi har upplevt stora förändringar och stora framsteg under de senaste 25 åren. Sedan vi gick med i EU har vi faktiskt minskat skillnaden i inkomst per capita med 15 procentenheter och är nu bättre än EU-genomsnittet. Detta har skett tack vare de insatser som gjorts av många spanjorer, av Spaniens arbetstagare och företag.
<P>
Efter att ha gjort så stora framsteg genomgår vi för närvarande en ekonomisk kris som påverkar sysselsättningen. Det stämmer att vi har hög arbetslöshet, liksom under 1970- och 1990-talens kriser. Det har varit kännetecknande för vårt land, på samma sätt som vi under tillväxtperioder skapar mer sysselsättning än andra länder. Men om arbetslösheten skulle öka i Werner Langens hemland i morgon, oavsett vem som styr landet, kan jag försäkra honom om att min reaktion som politisk ledare, premiärminister och Europavän skulle bestå i stöd och solidaritet och inte beskyllningar, som ni ägnade er åt i kammaren i morse.
<P>
(Applåder)
<P>
Jag skulle reagera med stöd och solidaritet. Det är för mig vad det innebär att känna sig som och vara europé. Jag beundrar ert land och hoppas att detta inte händer.
<P>
Kort sagt kommer vi under detta ordförandeskap att arbeta mot ett europeiskt projekt för solidaritet, samarbete, ökat ekonomiskt enande, reformer och övertygelser. Jag vill tacka er för era ord om Joaquín Almunia, bl.a. för att jag föreslog honom med tanke på hans ansvarsområden. Vi vet också att parlamentet under det kommande halvåret kan räkna med samarbete, respekt och uppskattning från mitt land och min regering. I slutet av detta ordförandeskap kommer jag att vara här, jag kommer att stå till svars i alla avseenden och jag kommer respektfullt och solidariskt att besvara alla frågor som kan komma upp.
<P>
(Applåder)
<SPEAKER ID="079" NAME="Talmannen">
Tack för ert anförande, herr Zapatero. Vårt samarbete, samarbetet mellan Europaparlamentet och det spanska ordförandeskapet, är mycket viktigt. Vi arbetar med lagstiftning, och vi behöver därför ordförandeskapens regeringar för att lagstiftningsprocessen ska kunna fortgå.
<P>
Skriftliga förklaringar (artikel 149)
<SPEAKER ID="998" NAME="Jean-Pierre Audy  " LANGUAGE="FR">
Jag uppskattade den spanske premiärministerns anförande, särskilt balansen mellan ekonomi, sociala frågor och miljön. Jag stöder tanken på en social pakt som baseras på arbetsmarknadens parter. Förutom att det är en förutsättning för förverkligandet av en viktig social ambition är jag nämligen övertygad om att det är en faktor som påverkar EU:s ekonomiska resultat. Vid en tidpunkt när länderna på Iberiska halvön innehar två viktiga ordförandeposter (Europeiska unionens råd genom den spanske premiärministern José Luis Rodríguez Zapatero och Europeiska kommissionen genom Portugals José Manuel Barroso) beklagar jag att det spanska ordförandeskapet inte har visat sin förmåga att tillföra politiskt mervärde till förbindelserna med den amerikanska kontinenten utanför Förenta staterna och Kanada. Det är beklagligt eftersom det sjätte toppmötet mellan EU och Latinamerika/Västindien (EU-LAC) planeras till första halvåret 2010, medan toppmötena mellan EU och Mexiko och mellan EU och Brasilien ska hållas under första respektive andra halvåret 2010. Jag vill i detta anförande passa på att återigen uttrycka mitt beklagande över att Europeiska rådets nye ordförande, som valdes i mitten av november och tillträdde sitt ämbete den 1 december 2009, ännu inte kommit för att hälsa på Europaparlamentets ledamöter eller ens sänt dem ett kort budskap.
<SPEAKER ID="080" NAME="Elena Băsescu  " LANGUAGE="RO">
Jag vill påpeka att jag ingick i den delegation från utskottet för utrikesfrågor som utarbetade prioriteringarna för det spanska ordförandeskapet i Madrid i oktober 2009. Med utgångspunkt i mina kunskaper om dessa mål har jag noterat vilka punkter som är gemensamma med Rumäniens mål.
<P>
Det spanska ordförandeskapet har sina främsta intressen i Medelhavsområdet, vilket kan ge även Rumänien stora fördelar. Rumänska företag kommer att få möjlighet att på nytt ta sig in på marknader i Medelhavsområdet (i länder som Algeriet, Turkiet, Syrien och Egypten). Det främsta gemensamma målet är att trygga EU:s energiförsörjning, och här kommer Rumänien in i bilden - Nabucco, den europeiska oljeledningen mellan Constanţa och Trieste och sammankopplingen av gasnäten i grannländer: Rumänien-Ungern (Arad-Szeged), Rumänien-Bulgarien (Giurgiu-Ruse), Isaccea och Negru Vodă.
<P>
Samtidigt anser jag att det spanska ordförandeskapet måste ägna särskild uppmärksamhet åt de länder som omfattas av det östliga partnerskapet. Rumänien har ett viktigt politiskt mål, nämligen att Moldavien ska inkluderas i gruppen av länder på västra Balkan inför en eventuell framtida anslutning. Förhandlingarna om undertecknande av associeringsavtalet mellan EU och Moldavien inleddes i Chisinau den 12 januari 2008. Moldavien behöver nu ekonomiskt och politiskt stöd. Detta bör prioriteras av både det nuvarande ordförandeskapet och kommande ordförandeskap.
<SPEAKER ID="081" NAME="Dominique Baudis  " LANGUAGE="FR">
Herr ordförande! Under de kommande sex månaderna kommer ni att inneha det roterande ordförandeskapet för Europeiska unionen. Många utmaningar väntar på utrikespolitikens område, särskilt när det gäller Medelhavets södra kust. Vad tänker ni göra för att ge en nystart åt Unionen för Medelhavsområdet, som har sitt säte i Barcelona? Generalsekreteraren för Unionen för Medelhavsområdet har nyligen utsetts. Hur ser ni på ert samarbete med den förste generalsekreteraren någonsin för Unionen för Medelhavsområdet? Vi behöver en ambitiös politik för Medelhavsområdet som innefattar mer än bara ekonomiskt partnerskap och banar väg för verkligt politiskt partnerskap.
<SPEAKER ID="082" NAME="Vilija Blinkevičiūt " LANGUAGE="LT">
Spanien tar över stafettpinnen som ordförande för EU, just när Lissabonfördraget har trätt i kraft. Det betyder att ordförandelandet kommer att kunna samarbeta närmare med Europaparlamentet i genomförandet av sitt ambitiösa program. Jag stöder de viktigaste prioriteringarna på Spaniens dagordning i fråga om EU 2020-strategin, tryggandet av sysselsättning och sociala framsteg, initiativ i fråga om utbildning och innovation och energitrygghetsfrågor. För mig som litauisk ledamot av Europaparlamentet är det mycket viktigt att ordförandelandet också går vidare med genomförandet av EU:s strategi för Östersjöregionen, som antogs under det svenska ordförandeskapet. Vi upplever nu några år när EU får kämpa mot fattigdom och social isolering. Jag vill be Spanien att under sitt ordförandeskap vidta de åtgärder som krävs för att bekämpa fattigdom och trygga ett minimum av sociala garantier. Sverige, ett land i EU:s norra del, hade ett framgångsrikt ordförandeskap, och jag önskar den sydliga staten Spanien ett gott arbete för EU-medborgarnas bästa.
<SPEAKER ID="997" NAME="Cristian Silviu Buşoi  " LANGUAGE="RO">
Jag vill uppmärksamma det spanska ordförandeskapet på ett antal frågor som jag ser som prioriterade och där jag anser att vi måste finna lösningar under de kommande månaderna. Patienträttigheter vid gränsöverskridande sjukvård måste prioriteras eftersom alla patienter i EU måste ha samma rättigheter. Jag uppmanar ordförandeskapet att göra ansträngningar för att häva blockeringen i denna fråga på rådsnivå. Jag vill också be ordförandeskapet att stödja direktivet om information till allmänheten om receptbelagda läkemedel, som rådet motsätter sig. Det gynnar varken patienterna eller läkemedelsindustrin att upprätthålla status quo på detta område. Näringslivet behöver stöd så att vi kan ta oss ur den ekonomiska krisen, särskilt i nya medlemsstater som har stora problem på detta område. I det här avseendet anser jag att stöd till små och medelstora företag är absolut nödvändigt. Det spanska ordförandeskapet måste visa sitt starka stöd för direktivet om bekämpande av sena betalningar vid handelstransaktioner, som är av grundläggande betydelse för små och medelstora företag. Jag önskar det spanska ordförandeskapet all framgång i arbetet med att nå sina prioriteringar och finna lösningar på de utmaningar som EU står inför i dag.
<SPEAKER ID="996" NAME="Proinsias De Rossa  " LANGUAGE="EN">
EU har som mål att få till stånd ett heltäckande fredsavtal i Mellanöstern baserat på en tvåstatslösning. Vi vill att israelerna ska få en säker stat och palestinierna en livskraftig demokratisk stat, baserat på de gränser som gällde före 1967. Men vi är ute i sista minuten om vi ska lyckas med detta. Ni måste med kraft och beslutsamhet gå vidare baserat på rådets tydliga uttalande av den 8 december. Att skapa förutsättningar för att snabbt kunna hålla val i de palestinska områdena är en nyckel till framgång. EU måste klargöra att det på grundval av ett åtagande om att genomföra avtal som accepteras av det palestinska folket kommer att samarbeta med alla som väljs i detta nya val, oavsett politisk hemvist. Hädanefter måste EU:s politik gentemot Israel, den palestinska myndigheten och Hamas grundas på parternas vilja att utan dröjsmål inleda seriösa förhandlingar om slutlig status baserat på kvartettens färdplan och det arabiska fredsinitiativet. Vi måste kräva att den israeliska belägringen av Gaza och det fruktansvärda mänskliga lidande som denna innebär för de 1,5 miljoner människor som bor där omedelbart och villkorslöst upphör. Om inte EU vidtar modiga åtgärder nu, och uppmuntrar USA att göra detsamma, går situationen snart inte att rädda.
<SPEAKER ID="083" NAME="Ioan Enciu  " LANGUAGE="RO">
Det spanska ordförandeskapet har anförtrotts den viktiga uppgiften att utarbeta en handlingsplan för att genomföra Stockholmsprogrammet. Ett av de viktigaste målen är att se till att planen behandlar alla frågor som rör invandring, asyl, gränskontroll, säkerhet, kampen mot den organiserade brottsligheten och terrorism. Kort sagt det som krävs för att garantera EU-medborgarnas säkerhet.
<P>
För att nå dessa mål måste utbytet mellan institutioner och specialistorgan öka ännu mer framöver. Dessutom måste EU:s databas stärkas, vilket kräver kontinuerlig insamling av medborgares personuppgifter. Det är emellertid viktigt att upprätthålla en god balans mellan säkerhet och respekten för medborgarnas rätt till sitt privatliv. Man måste sträva efter att nå samförstånd mellan medlemsstaterna och hitta en rimlig balans mellan dessa två mål.
<P>
Respekten för de grundläggande mänskliga rättigheterna måste vara ett centralt tema i all EU-politik och måste prioriteras av de tre länder som under de kommande 18 månaderna kommer att inneha EU-ordförandeskapet.
<SPEAKER ID="084" NAME="José Manuel Fernandes  " LANGUAGE="PT">
Jag hoppas det spanska ordförandeskapet blir framgångsrikt. Spanien är den första medlemsstat som ska ge liv åt den nya institutionella modell som har trätt i kraft till följd av Lissabonfördraget.
<P>
Vi hoppas att den prioritering som premiärminister Rodríguez Zapatero redan har nämnt - att ta EU ur krisen och stärka återgången till ekonomisk tillväxt - kommer att förverkligas, och att vi kan fortsätta att bekämpa klimatförändringarna och försvara energitryggheten. Dessutom är det viktigt att anta en integrerad skogsbrukspolitik och sträva efter effektivare förvaltning av vattenresurserna.
<P>
I år är det Europaåret för bekämpning av fattigdom. Under detta år och i dessa ekonomiska kristider hoppas vi att vi får se en kraftfull politik till förmån för de mest utsatta i samhället. Jag hoppas att medlemsstaterna och EU-institutionerna kommer att samarbeta så att EU blir mer välmående och enat, och ökar sin närvaro på den internationella scenen.
<P>
Jag hoppas också att förbindelserna mellan Portugal och Spanien stärks genom detta ordförandeskap. Alla är medvetna om det ömsesidiga beroende och de kopplingar som finns mellan våra två ekonomier. Ett bra exempel på förenade ansträngningar är det iberiska nanotekniklaboratoriet i Braga. Tack vare detta laboratorium kommer vi att kunna utveckla vetenskaplig forskning, innovation och kunskap som kommer att göra våra företag ännu konkurrenskraftigare.
<SPEAKER ID="085" NAME="Carlo Fidanza  " LANGUAGE="IT">
Herr talman, mina damer och herrar! Rådets tjänstgörande ordförande har presenterat sina prioriteringar. Alla frågor som har tagits upp är viktiga, men det är ett misstag att inte prioritera kampen mot olaglig invandring utan förbigå denna fråga med tystnad.
<P>
Det finns ingen hänvisning om att Frontex-programmet måste stärkas, eller att avtalen om tilldelning av flyktingar måste göras mer bindande. Det finns inget åtagande om att öka vårt samarbete med de länder som de olagliga invandrarna avreser ifrån, eller att inom ramen för FN stödja behovet av att på plats inrätta identifieringscentrum för asylsökande så att man kan bekräfta vilka som verkligen är berättigade till asyl.
<P>
Denna brist visar tydligt att vi avlägsnar oss från de ståndpunkter som Europeiska rådet nyligen bekräftade och från den italienska regeringens ståndpunkt, en regering som alltid har kämpat för att invandring ska placeras högt på EU:s agenda.
<P>
Jag hoppas att det spanska ordförandeskapet, utöver allmänna vädjanden på människorättsområdet, kan se över sina prioriteringar och uppfylla de invandringsrelaterade åtaganden som tidigare ordförandeskap gjort. Vi kommer att fortsätta sätta press på premiärminister Rodríguez Zapatero och hans regering ända tills så sker.
<SPEAKER ID="995" NAME="Lívia Járóka  " LANGUAGE="HU">
Jag välkomnar att det spanska ordförandeskapet i sitt program anger garanterandet av lika möjligheter för män och kvinnor som en av sina prioriteringar på arbetsmarknadsområdet, tillsammans med jordbruksutveckling och förbindelser med tredjeländer. Jag välkomnar också att man i programmet betonar kampen mot könsrelaterat våld och skydd för dem som drabbas av denna typ av brott. Bland de allmänna målen betonar man samtidigt vilken betydelse jämställdhet spelar för EU:s tillväxt. Det är oerhört glädjande att ordförandeskapet, i kapitlet om bekämpandet av diskriminering, åtar sig att minska den existerande löneklyftan mellan män och kvinnor, främja färdplanen för jämställdhet, inrätta ett europeiskt övervakningscentrum för könsrelaterat våld och skapa ett forum för att bedöma uppnådda resultat och framtida utmaningar i förhållande till FN:s handlingsplan från Peking. Även om programmet inte tar upp den sociala integrationen av romerna hoppas jag verkligen att ordförandeskapet kommer att fortsätta det arbete som inleddes av dess företrädare, och att det med anledning av Europaåret för bekämpning av fattigdom och social utestängning kommer att göra allt det kan för att stödja den sociala och ekonomiska integrationen av romerna, den största och mest utsatta minoriteten i Europa. Dessutom hoppas jag att det spanska ordförandeskapet vid toppmötet i samband med Internationella romerdagen i Córdoba gör sitt yttersta för att snabbt slutföra arbetet med den EU-strategi för romer som för närvarande håller på att utarbetas.
<SPEAKER ID="086" NAME="Ádám Kósa  " LANGUAGE="HU">
Det gläder mig att få ta del av det program för innovation i EU som det spanska ordförandeskapet lanserar eftersom man i programmet prioriterar att snabbt ta fram en turismpolitik som även tar hänsyn till turisters syn på EU:s politik på turismområdet. Ordförandeskapet försöker skapa en europeisk turismmodell där även gruppturism ingår. Jag vill fästa er uppmärksamhet på att största möjliga hänsyn även bör tas till funktionshindrades personers intressen. På transportområdet föreslår ordförandeskapet dessutom att man ska stödja intelligenta transportsystem. Jag delar helt denna uppfattning och passar på att upprepa att EU bör sluta att anta och behålla lika många gällande bestämmelser som det finns transportmedel. För närvarande ges inte personer med olika transportbehov samma grad av transporttjänster, trots att alla har samma passagerarrättigheter. Jag föreslår att ordförandeskapet beaktar den nominerade kommissionsledamoten Siim Kallas uttalanden om att den fria rörligheten är en av EU-medborgarnas mest grundläggande friheter, och att detta kommer till uttryck i modern transport. Den nominerade kommissionsledamoten stödde initiativet och lovade att skapa en enhetlig uppförandekod för samtliga transportsektorer. Genom att göra detta kan han under sin mandatperiod se till att alla EU-medborgare får klara och tydliga rättigheter på transportområdet, och det spanska ordförandeskapet kan och bör spela en viktig roll i detta arbete.
<SPEAKER ID="087" NAME="Krzysztof Lisek  " LANGUAGE="PL">
Det gläder mig verkligen att grannskapspolitiken är en av det spanska ordförandeskaptes prioriteringar. Jag vet hur viktigt det är för Spanien att utveckla samarbetet med länderna i Medelhavsområdet och den vikt som Spanien fäster vid unionen för Medelhavsområdet. Jag inser naturligtvis att detta rör många länder som gränsar till EU, och som är viktiga handelspartner till EU. Därför blev jag ännu gladare när premiärminister Rodríguez Zapatero och andra företrädare för det spanska ordförandeskapet förklarade att de ville fortsätta sina föregångares arbete, framför allt det tjeckiska och svenska ordförandeskapets arbete, med att utveckla samarbetet med EU:s östra grannar, framför allt med de länder som ingår i det program för östligt partnerskap som Polen och Sverige har föreslagit. Jag vädjar därför till ordförandeskapet, och Rodríguez Zapatero personligen, att särskilt uppmärksamma situationen i Vitryssland. Det är oerhört viktigt att ompröva strategin gentemot Vitryssland och övervaka landets inrikespolitik. EU bör kräva att de vitryska myndigheterna respekterar de mänskliga rättigheterna och ändrar sin attityd till det civila samhället. Premiärminister Rodríguez Zapatero framhöll vikten av mänskliga rättigheter. Tyvärr finns det fortfarande samvetsfångar i Vitryssland, och myndigheternas inställning till den demokratiska oppositionen, fria medier och icke-statliga organisationer, inklusive organisationer för etniska minoriteter, har långt kvar till EU:s normer. Demokratisering och respekt för grundläggande medborgerliga fri- och rättigheter bör vara ett villkor för närmare samarbete mellan EU och Vitryssland inom ramen för det östliga partnerskapet.
<SPEAKER ID="088" NAME="Elżbieta Katarzyna Łukacijewska  " LANGUAGE="PL">
En av det spanska ordförandeskapets prioriteringar är att stimulera EU:s ekonomi. Detta ska uppnås genom att senast 2020 godkänna och förverkliga EU:s strategi för hållbar utveckling. Det dokument som kommissionen har lagt fram visar att det främst handlar om att främja en kunskapsbaserad och mer miljövänlig ekonomi. En annan tanke som det spanska ordförandeskapet lanserade var ett system med finansiella sanktioner, bland annat minskade anslag från EU:s budget till länder som inte når målen i denna strategi. Efter motstånd från många länder och intressegrupper backar nu Spanien på detta område.
<P>
Jag har emellertid en fråga till ordförandeskapet. Varför genomfördes inga samråd innan en sådan revolutionerande tanke lanserades? Inser inte Spanien, med tanke på dess egen erfarenhet, att fattiga länder kan få svårt att klara så ambitiösa villkor, inte på grund av bristande vilja utan för att de helt enkelt inte kan? Herr Zapatero! Tror ni inte att införandet av ytterligare sanktioner kommer att få rakt motsatt effekt än önskat, att skillnaderna i vissa regioners utveckling kommer att bli ännu större, och att detta kommer att försvaga hela EU? Vi vill alla ha en stark union, och en stark union innebär en union som består av starka delar. Politiken för att jämna ut skillnaderna mellan regioner fungerar, så låt oss inte förstöra de positiva resultaten av denna politik genom att ta till drastiska åtgärder.
<SPEAKER ID="089" NAME="Iosif Matula  " LANGUAGE="RO">
Herr talman, mina damer och herrar! Jag välkomnar att det spanska ordförandeskapet prioriterar uppgiften att trygga EU:s energiförsörjning. För att kunna diversifiera gasenergikällorna är det nödvändigt att slutföra Nabuccoprojektet i tid. När EU har undertecknat det mellanstatliga avtalet om Nabucco måste det omgående vidta åtgärder.
<P>
Jag vill betona att det spanska ordförandeskapets prioriteringar även måste innehålla förbindelser med de länder som ingår i det östliga partnerskapet. Därför är det viktigt att vi ger ett starkt politiskt stöd till slutförandet av de förhandlingar som nyligen inleddes mellan EU och Moldavien. Dessa förhandlingar måste leda fram till att ett associeringsavtal undertecknas, vilket skulle vara ett betydande steg mot införandet av europeiska värderingar i detta grannland till EU. Jag anser att vi måste skicka en positiv signal till Moldaviens medborgare eftersom en majoritet av dessa stödde koalitionen för europeisk integration i valet 2009.
<SPEAKER ID="090" NAME="Andreas Mölzer  " LANGUAGE="DE">
Det är underligt att det spanska ordförandeskapet uppmanar oss att bekämpa den ekonomiska krisen och vill att genomförandet av den ekonomiska politiken ska bli obligatoriskt. Att detta kommer från ett land med en arbetslöshet på nästan 20 procent, dubbelt så mycket som EU-genomsnittet, gör det hela smått absurt. Än värre är att man för fram den gamla tanken på att EU ska styra den ekonomiska politiken. En sådan kränkning av subsidiaritetsprincipen måste förkastas i starkast möjliga ordalag. EU måste förbli en union som bygger på mångfald och består av nationalstater - det är den skyldig medborgarna.
<P>
Dessutom är den skyldig medborgarna att tala klartext i förhandlingarna med Turkiet. Det spanska ordförandeskapet blundar för verkligheten, med andra ord för att Turkiet inte är en del av Europa, varken geografiskt eller i andligt eller kulturellt hänseende. I detta land i Mindre Asien pågår fortfarande diskriminering av etniska och religiösa minoriteter och Ankara vägrar envist att erkänna Cypern, som är en EU-medlemsstat. Att säga att den konflikt som har pågått i årtionden snart kommer att ge ”positiva resultat” är inget annat än en from önskan. Av rent ekonomiska skäl skulle EU inte klara Turkiets anslutning. Ett massinflöde av turkar och exploderande parallella samhällen skulle en gång för alla ta kål på EU. Det är hög tid att genast avbryta associeringsförhandlingarna med Ankara och i stället arbeta för att säkra ett privilegierat partnerskap.
<SPEAKER ID="091" NAME="Rareş-Lucian Niculescu  " LANGUAGE="RO">
Jag välkomnar att det spanska ordförandeskapet på jordbruksområdet prioriterar några av de viktigaste målen under denna period: att fortsätta debatten om den gemensamma jordbrukspolitikens framtid och anpassa den gemensamma jordbrukspolitiken till de ständigt förändrade förhållandena i dagens EU.
<P>
Dessutom noterade jag andra viktiga tankar i det spanska ordförandeskapets program: att se till att det europeiska jordbruket får tillräckliga resurser och fortsätta processen för att fasa ut mjölkkvoter enligt hälsokontrollen. Sist men inte minst välkomnar jag de diskussioner som inleddes under rådets (jordbruk och fiske) första möte i måndags om en bättre fungerande livsmedelkedja så att man kan kontrollera prissvängningar och se till att överskottet fördelas på ett mer rättvist sätt inom denna kedja. Alla dessa mål är ambitiösa mål, och samtidigt mål som är av grundläggande betydelse för EU-medborgarna.
<SPEAKER ID="092" NAME="Sławomir Witold Nitras  " LANGUAGE="PL">
Herr Zapatero! Tack för ert inledningsanförande. Jag saknade emellertid en tydlig hänvisning till problemet med stora underskott. Jag har svårt att tänka mig att det spanska ordförandeskapet inte kommer att ta upp detta problem och göra det till en av sina prioriteringar. Situationen i Grekland, men även i Spanien och andra länder, borde vara er viktigaste uppgift. Är ni inte rädd att det, om ni inte får de spanska finanserna under kontroll, att det inte kommer att finnas kvar några pengar att köpa era ”elbilar” för? Ni måste inse att den lättsinniga politik som vissa europeiska regeringar, däribland den spanska, bedriver minskar EU:s konkurrenskraft, begränsar antalet tillgängliga sysselsättningstillfällen i EU och hindrar utvidgningen av euroområdet till nya länder - och allt detta på grund av EU:s interna instabilitet. Ta denna utmaning på allvar. Det är er skyldighet.
<SPEAKER ID="093" NAME="Wojciech Michał Olejniczak  " LANGUAGE="PL">
Det spanska ordförandeskapet inleds samtidigt som Lissabonfördraget precis har trätt i kraft. Den praxis som kommer att utvecklas i förbindelserna mellan å ena sidan Europeiska rådets permanenta ordförande och den höga representanten för utrikes- och säkerhetspolitiken och å andra sidan andra gemenskapsinstitutioner och ledare i medlemsstaterna, beror i stor utsträckning på det ordförandeskap som just har inletts. I enlighet med fördragets bokstav och andan av det reformarbete som pågår vill jag passa på att vädja om största möjliga erkännande av de nya institutionerna. Det är viktigt att EU talar med en röst på den internationella scenen. Det är emellertid ännu viktigare att denna röst inte ignoreras utan skapar nya trender och har ett centralt inflytande när beslut fattas. För att undvika situationen vid COP 15-konferensen måste ordförandeskapet redan nu vidta åtgärder för att skapa ett klimat som gör att man vid COP 16-toppmötet kan fatta beslut som överensstämmer med EU:s uppfattning. EU måste dessutom stå enat i kampen för att ta sig ur finanskrisen och för att bygga upp en ny finansiell ordning.
<P>
Det är ordförandeskapets uppgift att aktivt intressera sig för olika intellektuella reflektioner om hur den europeiska ekonomiska och sociala modellen kan ändras, grundat på slutsatser från den pågående ekonomiska krisen. Jag hoppas emellertid på ordförandeskapets stöd för arbetet med att reformera den gemensamma jordbrukspolitiken. Detta kommer snart att bli en av de viktigaste politiska frågorna i EU.
<SPEAKER ID="094" NAME="Joanna Senyszyn  " LANGUAGE="PL">
Det spanska ordförandeskapets plan omfattar viktiga mål som måste nås, och tack vare vilka vi kommer att känna oss trygga i ett konkurrenskraftigt och ekonomiskt starkt Europa. Det är framför allt tre frågor som är viktiga.
<P>
1. Kraftfulla och snabba åtgärder för att sänka den stigande arbetslösheten. Skapandet av nya arbetstillfällen kräver mycket förberedelser och stort finansiellt stöd, inklusive marknadsundersökningar och yrkesutbildning. År 2010 är ett utmärkt år för personer att förbättra sina kvalifikationer och till och med att omskola sig, i enlighet med de behov som finns i en ekonomi som är på väg ut ur en kris.
<P>
2. Kampen mot våld i hemmet, inklusive det föreslagna utkastet till direktiv om skydd på EU-nivå för dem som drabbas av våld i hemmet. Omfattningen av denna företeelse i Europa gör utan tvekan att många kvinnor känner sig som minst trygga i sitt eget hem. Detta är en absurd situation och den är även komprometterande för EU-medlemsstaterna eftersom de inte klarar av att hantera detta mycket viktiga sociala problem. Detta är i mångt och mycket politikernas fel. De arbetar inte tillräckligt kraftfullt för att motverka våld mot kvinnor och låtsas ofta som om våldet inte förekommer i sådan stor omfattning som det gör. Bristen på stöd i Europaparlamentet för en resolution om våld mot kvinnor var komprometterande för högern. Som tur var antogs resolutionen med stöd från vänstern.
<P>
3. Ytterligare åtgärder i kampen mot diskriminering, inklusive framsteg i arbetet med ett nytt direktiv om olika former av diskriminering, och hårda påföljder för länder som försenar genomförandet av EU-lagstiftning mot diskriminering.
<SPEAKER ID="994" NAME="Czesław Adam Siekierski  " LANGUAGE="PL">
Återigen har det spanska EU-ordförandeskapet inletts vid en viktig tidpunkt. För åtta år sedan, första halvåret 2000, hade Spanien till uppgift att klara utmaningen att införa euron som gemensam valuta. Nu har det spanska ordförandeskapet en lika stor uppgift - att genomföra Lissabonfördragets bestämmelser. Kompetensdelningen mellan ordförandelandet och Europeiska rådets ordförande kommer att bli mycket betydelsefull. Prioriteringen av utrikespolitik som stärker EU:s ställning i världen bör stödjas. Men kommer den nyutnämnda höga representanten för utrikes- och säkerhetspolitiken att göra detta? Farhågorna kommer av Catherine Ashtons uttalanden och hennes förflutna, men även från hennes första åtgärder sedan hon tillträdde. Jag antar att vi inte behöver övertyga någon om att kampen mot krisen och dess negativa ekonomiska och sociala konsekvenser fortfarande behövs. Sådana åtgärder ligger framför allt i Spaniens intresse eftersom Spanien har drabbats osedvanligt hårt av recessionen. Hur kan vi återgå till att upprätthålla kriterierna i stabilitets- och tillväxtpakten för både stora och små medlemsstater? Hur bör kampen mot krisen i Europa och i världen samordnas? En annan utmaning till följd av Lissabonfördraget är nödvändigheten av att få till ett samarbete inom ordförandelandstrojkan. Spanien måste samordna sitt arbete med Belgien och Ungern. Framför allt är det viktigt att se till att vi får en mjuk övergång mellan enskilda ordförandeskap så att man behåller kontinuiteten i arbetet. Jag önskar det spanska ordförandeskapet lycka till.
<SPEAKER ID="095" NAME="Bogusław Sonik  " LANGUAGE="PL">
Herr talman! Jag välkomnar verkligen det spanska ordförandeskapet. Jag måste erkänna att jag har särskilda förväntningar på detta ordförandeskap. För det första eftersom en av det spanska ordförandeskapets prioriteringar är energitrygghet. Det gläder mig att kunna konstatera detta. Detta är något som varje efterföljande ordförandeskap bör prioritera. Jag betonar att handlingsplanen för energisolidaritet är en mycket viktig del av energitryggheten. Det är viktigt att fortsätta och skynda på arbetet med att införa denna.
<P>
Jag håller med det spanska ordförandeskapets principer när det gäller åtgärder för att bekämpa klimatförändringarna. Jag vill uppmärksamma hur viktigt det är att samordna arbetet med att upplysa EU-medborgarna om hur de själva kan bekämpa klimatförändringarna. Som Köpenhamnstoppmötet nyligen visade kan politikernas vilja i sig inte ändra så mycket. Därför måste vi få alla européer att bli så delaktiga som möjligt och övertyga dem om att klimatförändringarna inte är en abstrakt process, utan tvärtom något som påverkar varje enskild person och oss alla.
<SPEAKER ID="096" NAME="Csaba Sándor Tabajdi  " LANGUAGE="HU">
Som ungersk ledamot - och en del av den spansk-belgisk-ungerska ordförandeskapstrojkan - välkomnar jag det spanska ordförandeskapet. Det är ovanligt att en besökande premiärminister har en så tydlig vision om EU:s framtid och ordförandeskapets program som premiärminister Rodríguez Zapatero i förmiddags. Jag håller med om att om vi inte genomför en ekonomisk union hotas EU:s globala konkurrenskraft. De fyra prioriteringar för de kommande åren som premiärmister Rodríguez Zapatero tog upp fastställer i själva verket de viktigaste strategiska målen. Det ligger i hela unionens intresse, men särskilt de nya medlemsstaternas, däribland Ungerns, intresse att minska energiberoendet. Utan ”grön ekonomisk tillväxt”, en digital marknad, inrättandet av en gemensam innovativ kapacitet och en verklig utveckling av det europeiska undervisningsväsendet kan EU inte förnyas.
<P>
Jag välkomnar dessutom varmt det spanska ordförandeskapets beslut att skynda på debatten om den gemensamma jordbrukspolitikens framtid. Tiden är knapp. Vi måste utveckla ramen för den gemensamma jordbrukspolitiken och sedan låta denna utgöra grunden för budgeten, och inte tvärtom. Annars kommer de som mottar stöd från den gemensamma jordbrukspolitiken och hela gemenskapen att göra en stor förlust. Ungerska jordbruksakademin är ett viktigt forum för diskussionerna om den gemensamma jordbrukspolitikens framtid i Ungern. Jag hoppas det spanska ordförandeskapet kan delta i dess evenemang 2010.
<SPEAKER ID="097" NAME="Nuno Teixeira  " LANGUAGE="PT">
Det spanska ordförandeskapet kommer vid en strategiskt viktig tidpunkt för EU. Att ordförandeskapet inleds precis när Lissabonfördraget träder i kraft ökar dess ansvar för att se till att det nya fördraget tillämpas på ett effektivt sätt, vilket är en förutsättning för att ordförandeskapet ska lyckas med sitt program.
<P>
Jag ser verkligen fram emot debatten om sammanhållningspolitikens framtid, och ska försöka se till att även territoriell sammanhållning kommer att tas upp. Som Europaparlamentsledamot från ett av de yttersta randområdena ligger mitt fokus på vad det nya ordförandeskapet kommer att göra med utvecklingspolitiken för öregioner.
<P>
Toppmötet mellan EU och Marocko kommer säkert att bli ett idealiskt forum för att stimulera det atlantiska samarbetsområdet mellan EU och Afrika, framför allt genom samarbete mellan Madeira, Azorerna, Kanarieöarna och angränsande länder. Det har mitt fulla stöd.
<P>
På grund av sin geografiska och historiska närhet ser Portugal, och framför allt dess yttersta randområden som Madeira, fram emot hur det spanska ordförandeskapet avser att genomföra och utveckla en ny europeisk strategi för dessa regioner.
<P>
Därför kommer jag noga att följa ordförandeskapets åtgärder när det genomför kommissionens rekommendationer i meddelandet De yttersta randområdena: en tillgång för Europa, och diskussionerna om de framtida budgetramarna.
<SPEAKER ID="993" NAME="Silvia-Adriana Ţicău  " LANGUAGE="RO">
Det spanska ordförandeskapet måste slutföra de institutionella arrangemangen för genomförandet av Lissabonfördraget. Att fastställa de nya kommittébestämmelserna är en central del av lagstiftningsprocessen. Det finns flera ärenden, inklusive direktivet om byggnaders energiprestanda och direktivet om intelligenta transportsystem, vars antagande beror på hur snabbt dessa institutionella samarbetsregler utarbetas. Dessutom har den ekonomiska krisen drabbat EU-medborgarna hårt. De förlorar sina arbeten och hoppas på åtgärder för att underlätta ekonomisk återhämtning. EU 2020-strategin måste hitta lösningar som uppfyller dessa förväntningar. EU:s ordförandelandstrojka - bestående av Spanien, Belgien och Ungern - måste därför stärka det sociala Europa genom att skapa arbetstillfällen och förbättra EU-medborgarnas levnadsvillkor. Sist men inte minst markerar 2010 halvtid för budgetramen 2007-2013. I år har medlemsstaterna en unik möjlighet att se över de operativa programmen så att de kan maximera tilldelningen av EU-anslag och genomföra projekt som kan skapa arbetstillfällen och förbättra EU-medborgarnas livskvalitet. Jag uppmanar det spanska ordförandeskapet att, tillsammans med medlemsstaterna, verkligen utnyttja halvtidsöversynen för att uppnå ekonomisk återhämtning 2012-2013.
<SPEAKER ID="098" NAME="Georgios Toussas  " LANGUAGE="EL">
Det spanska ordförandeskapets prioriteringar för att effektivt tillämpa det reaktionära Lissabonfördraget och främja den fortsatta gräsrotsfientliga Lissabonstrategin med EU 2020-strategin, stärka den gemensamma försvars- och säkerhetspolitiken, och slå ned på demokratiska rättigheter och friheter med stöd av Stockholmsprogrammet, är en plutokratis prioriteringar. Det spanska ordförandeskapets prioriteringar är en provkarta på hut det EU-omfattande kapitalet vill skynda på den kapitalistiska omstruktureringen och i oförminskad skala fortsätta sin attack på arbetarklassens och gräsrötternas rättigheter och levnadsstandard. Denna attack inriktas på sänkta löner och pensioner, nedmontering av arbetsmarknadsrelationer, allmän tillämpning av flexibla och tillfälliga anställningsformer. rasering av nationella socialförsäkringssystem och jordbrukares inkomster - med drastiska nedskärningar i gemenskapens budget för jordbruk och djurhållning och minskade sociala förmåner - och kommersialiseringen av hälsa, välfärd och utbildning, genom att man frammanar spöket ”offentliga underskott” och tillämpar stabilitetspakten. Den väg som det EU-omfattande monopolkapitalet har valt stärker EU:s imperialistiska politik genom nya politiska och strategiska interventionsmekanismer, till exempel den ”europeiska avdelningen för yttre åtgärder”, så att EU:s militarisering förstärks med ”stridande styrkor” och Natopenetreringen ökar.
<SPEAKER ID="992" NAME="Jarosław Leszek Wałęsa  " LANGUAGE="PL">
Mina damer och herrar! Spanien kommer att leda unionen för fjärde gången. Det är emellertid första gången det gör det baserat på nya principer. För första gången kommer det att utföra sitt arbete tillsammans med de nya institutioner som inrättas i Lissabonfördraget. Dessa omständigheter gör att Spaniens roll blir extra betydelsefull och att dess ansvar ökar, eftersom den finansiella krisen och förändringar i Europa sammanfaller med ikraftträdandet av Lissabonfördraget. Efter ett ganska framgångsrikt tjeckiskt ordförandeskap och de professionella svenskarna riktas Europas blickar nu mot den iberiska halvön. De prioriteringar som nyss presenterades, dvs. att arbeta med EU-medborgarnas rättigheter, ekonomisk återhämtning och finansiell kontroll, upprätthålla rättvisan och utveckla en strategi för EU-medlemsstaternas inre säkerhet - och detta samtidigt som det nya fördraget träder i kraft - är mycket ambitiösa prioriteringar. Spanien står inför en stor möjlighet och en stor utmaning. Den nya lagstiftningen måste omvandlas till specifika åtgärder och anpassas till den ständigt förändrade situationen i världen. Att leda EU i en tid av global finansiell kris är inte enkelt. Trots det väntar jag otåligt på resultat och jag önskar er lycka till med genomförandet av projektet ”Det nya Europa”. Tack.
<P>
* * *
<SPEAKER ID="100" NAME="David-Maria Sassoli" AFFILIATION="S&amp;D">
(IT) Herr talman, mina damer och herrar! Den italienska polisen grep i går kväll fem personer som planerade en maffiaattack på en av våra kolleger, Rosario Crocetta, ledamot av Europaparlamentet och tidigare borgmästare i den sicilianska staden Gela!
<P>
Enligt undersökningsdomarna kunde attacken ha ägt rum när som helst från dagens datum, det vill säga den 20 januari, och framåt. Jag påminner er om att de belgiska myndigheterna fortfarande inte har gett Rosario Crocetta ett lämpligt livvaktsskydd, trots att han sedan en tid har levt under skydd i Italien, vilket talmannen säkert känner till.
<P>
Jag ber talmannen att på kammarens och Europaparlamentets vägnar visa sin solidaritet med vår kollega och vidta åtgärder för att se till att Rosario Crocetta egenskap av ledamot av Europaparlamentet ges lämpligt skydd.
