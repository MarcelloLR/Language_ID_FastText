<CHAPTER ID="1">
<SPEAKER ID="1" LANGUAGE="" NAME="" AFFILIATION="Talman">
<SPEAKER ID="2" LANGUAGE="" NAME="Talmannen." AFFILIATION="">
<P>
   – Jag förklarar Europaparlamentets session återupptagen efter avbrottet torsdagen den 12 februari 2004.(1) 
<SPEAKER ID="3" LANGUAGE="" NAME="" AFFILIATION="Justering av protokollet från föregående sammanträde – Inkomna dokument – Avtalstexter översända av rådet – Skriftliga förklaringar införda i register (artikel 51 i arbetsordningen) – Åtgärder till följd av parlamentets yttranden och resolutioner:"/>
<SPEAKER ID="4" LANGUAGE="" NAME="Talmannen." AFFILIATION="(Applåder)">
<P>
   – Med en skrivelse av den 24 februari 2004 informerade talmannen för det katalanska parlamentet oss om att Joan Colom i Naval har utsetts till ledamot av den katalanska revisionsrätten.
<P>
Herr Colom i Naval! Jag gratulerar er till utnämningen och i enlighet med artikel 8.4 i arbetsordningen informerar jag kammaren om att Joan Colom i Navals mandat som ledamot av Europaparlamentet – av gammalt gott märke skulle jag vilja tillägga – officiellt upphör i morgon, den 26 februari 2004. Joan tjänstgör således sin sista dag här och kommer att lämna kammaren med vår högaktning och bästa lyckönskningar.
<P>
Med en skrivelse av den 19 februari 2004 informerade de belgiska myndigheterna mig om att Frédérique Ries har utsetts till ledamot av den belgiska regeringen. Låt mig återigen – i detta fall i Frédérique Ries frånvaro – gratulera till utnämningen och i enlighet med artikel 8.4 notera att hennes mandat som ledamot av Europaparlamentet har upphört och att en vakant plats föreligger från och med den 12 februari 2004.
<P>
I samma skrivelse informerade de belgiska myndigheterna mig om att Frédérique Ries hade ersatts av Jacqueline Rousseaux från och med den 19 februari 2004. Jag hälsar vår nya kollega välkommen och påminner ledamöterna om att valprövningen skall ske i enlighet med tillämpliga förfaranden.(1) 
<SPEAKER ID="5" LANGUAGE="" NAME="" AFFILIATION="Utskottens och delegationernas sammansättning – Föredragningslista:"/>
<SPEAKER ID="6" LANGUAGE="EN" NAME="Banotti (PPE-DE )." AFFILIATION="">
<P>
   – Herr talman! Jag vill uppmärksamma parlamentet på att ett viktigt seminarium om hiv/aids har hållits i Dublin de senaste två dagarna. Jag skulle också vilja rikta kommissionens uppmärksamhet mot vad som framkom under den konferensen, i synnerhet att aids har ökat så fruktansvärt i omfattning att det anses värre än digerdödens spridning på 1300-talet. Det är min starka förhoppning att kollegerna – inte bara under denna sammanträdesperiod utan även nästa parlament – kommer att erkänna det allvarliga, katastrofala och dödliga problem vi står inför. 
<P>
Eftersom ni var närvarande i Dublin, herr talman, hoppas jag också att vi kommer att få se en viss kontinuitet från den konferensen. 
<SPEAKER ID="7" LANGUAGE="" NAME="Talmannen." AFFILIATION="">
<P>
   – Vid den konferens ni nämnde, fru Banotti, antogs en förklaring. Jag avser att ge ordförandena för grupperna en kopia av denna förklaring vid nästa talmanskonferens och också att kort redogöra för min egen mening om hiv/aids-mötet, som verkligen förpliktigar den här institutionen och Europeiska gemenskapen i allmänhet att engagera sig. 
<SPEAKER ID="8" LANGUAGE="EN" NAME="Ludford (ELDR )." AFFILIATION="">
<P>
   – Herr talman! Jag uppmärksammar det faktum att europeiska väljare i en Eurobarometer nyligen identifierade invandring som en av de fyra viktigaste frågorna för den kommande valkampanjen.
<P>
Vi har ett läge där medlemsstaterna under de senaste fem åren hittills har försummat sin fördragsmässiga skyldighet att upprätta en gemensam asyl- och invandringspolitik som främjar en välfungerande styrning av asyl och invandring, lika villkor och delat ansvar. De har fullständigt saboterat den fria rörligheten från de nya medlemsstaterna, och i vissa medlemsstater – bland annat min egen – har det rått en fullständig hysteri i populärpressen. Antisemitism och islamofobi ökar oroväckande. Det föreslagna förbudet i Frankrike mot huvudduk har väckt upprörda känslor osv.
<P>
Vi står därför inför ett ganska farligt läge. När ni sammanträffar med regeringscheferna vid det kommande toppmötet, herr talman, kan ni då be dem att göra allt vad som står i deras makt för att se till att ämnena invandring, asyler och integration av invandrargrupper hanteras med känslighet och takt, så att det inte blir någon extremistframgång i de kommande valen? 
<SPEAKER ID="9" LANGUAGE="" NAME="Talmannen." AFFILIATION="">
<P>
   – Jag noterar förslaget. 
<SPEAKER ID="10" LANGUAGE="EN" NAME="De Rossa (PSE )." AFFILIATION="">
<P>
   – Herr talman! Jag kom under veckoslutet tillbaka från ett besök på Västbanken. Jag hade rest dit i undersökningssyfte tillsammans med ett antal andra parlamentsledamöter för att få information om den s.k. säkerhetsmuren, och jag chockades över vad jag såg.
<P>
Detta är inte en mur som håller på att byggas längs gränsen mellan Israel och Västbanken. Det är en mur som har byggts runt det palestinska folkets städer och byar. De är bokstavligen inmurade i ett ingenmansland som ingen kan lämna eller komma in i utan tillstånd och som kontrolleras av de israeliska försvarsstyrkorna. Detta är ett recept på en fortsatt destabilisering av den israeliska staten, inte en säkerhetslösning.
<P>
Herr talman! Jag vädjar till er att framföra mitt – och kanske många andra Europaparlamentarikers – budskap till rådet och till kommissionen att vi måste ta ställning i den internationella domstolen i Haag. Vi kan inte hålla oss neutrala i fråga om lagligheten av murens placering. Jag förvägrar inte den israeliska staten rätten att bygga en mur var den vill inom sitt territorium, men domstolen måste göra en kraftig markering mot lagligheten av just denna mur, som spärrar in, kriminaliserar och avhumaniserar det palestinska folket. 
<SPEAKER ID="11" LANGUAGE="DE" NAME="Flemming (PPE-DE )." AFFILIATION="(Applåder)">
<P>
   – Herr talman! Jag vill uppmärksamma er och kammaren på en sak i Slovakien – vår granne och blivande medlemsstat – som jag tycker är mycket tråkig. Av olika TV-rapporter att döma ser det ut som om regeringen har minskat socialbidragen till romerna, vilket har fått många kvinnor och mödrar – och, förfärande nog, även deras barn – att plundra matbutiker för att få tag i mat. Jag vill absolut inte att någon skall tro att jag godtar våld i någon form, men romerna måste befinna sig i en verkligt prekär situation och jag vill uppmana er, herr talman, att söka information och en förklaring på detta.
<SPEAKER ID="12" LANGUAGE="PT" NAME="Lage (PSE )." AFFILIATION="">
<P>
   – Herr talman, mina damer och herrar! I måndags gav kommissionen vinproducenter utanför Europa – i Sydafrika, Australien och USA – tillstånd att använda tre portvinsbenämningar: Tawny, Ruby och Vintage. Detta beslut av kommissionen har framkallat en våldsam reaktion inom den s.k. portvinsregionen, den äldsta vinregionen i Europa, och det kommer att få förödande konsekvenser för portvinstillverkarna.
<P>
Det är ett skamligt förslag som vi protesterar kraftfullt emot. Det handlar inte bara om ekonomi, utan det är även en mycket känslig och kulturell fråga. EU måste stödja portvinet, dess äkthet och de varumärken som hör till det.
<SPEAKER ID="13" LANGUAGE="" NAME="Talmannen." AFFILIATION="">
<P>
   – Jag skall be kommissionen notera Carlos Lages kommentar. 
<SPEAKER ID="14" LANGUAGE="DA" NAME="Frahm (GUE/NGL )." AFFILIATION="">
<P>
   – Herr talman! Det var kommentarerna från min värderade kollega, Sarah Ludford, som fick mig att begära ordet. Jag håller helt och hållet med henne om att vi står inför en mycket obehaglig situation då vi riskerar att göra så att det kommande valet till Europaparlamentet karakteriseras av främlingsskräck och en negativ inställning till dem.
<P>
Jag vill därför föreslå att vi kanske skall försöka vidta åtgärder på detta tidiga stadium. Jag brukar normalt inte föreslå nya utgifter eller att parlamentet trycker fina broschyrer i vilka man höjer sina egna egenskaper till skyarna, men jag vill göra ett undantag i detta fall. Kofi Annan höll nyligen ett enastående tal för oss, och jag vill att man skriver ut detta tal på alla språk och offentliggör det i en presentabel upplaga
<SPEAKER ID="15" LANGUAGE="" NAME="Talmannen." AFFILIATION="">
<P>
   – Det är ett mycket bra förslag. Talet kommer självklart att översättas till de nuvarande 15 medlemsstaternas språk och jag kommer att se till att det också översätts till anslutningsländernas språk. Jag skall också undersöka om vår informationstjänst kan distribuera talet till massmedia så att det når en större publik än den som hittills haft tillgång till det. 
<SPEAKER ID="16" LANGUAGE="DE" NAME="Klamt (PPE-DE )." AFFILIATION="">
<P>
   – Herr talman! Jag vill rikta uppmärksamheten på en skriftlig förklaring av Glyn Ford, en ledamot av denna kammare, i vilken han uppmanar till bojkott av ett företags produkter i Europeiska unionen. Jag vill också att denna förklaring vidarebefordras till rådet, kommissionen och medlemsstaterna. Jag ber er att uppmana rättstjänsten att uttala sig om detta är tillåtligt på något sätt. I Tyskland, mitt hemland, skulle det vara förbjudet enligt lag.
<SPEAKER ID="17" LANGUAGE="IT" NAME="Fiori (PPE-DE )." AFFILIATION="">
<P>
   – Herr talman! Jag vill gå vidare med frågan som togs upp av en tidigare talare. Kommissionens beslut från den 20 februari om ändringar när det gäller beteckning, benämning, presentation och skydd för vissa vinprodukter är viktigt eftersom problemet inte bara påverkar Portugal utan alla områden i Europa där vinodling sker.
<P>
I detta beslut slogs de två kategorier med vilka vi skyddar våra bästa kvalitetsprodukter samman till en enda kategori för kvalitetsviner, och man införde möjligheten för tredjeländer att producera viner och använda våra benämningar – genom att använda motsvarande krav som den enda referenspunkten. Ekonomiskt sett är detta beslut katastrofalt för hela den europeiska vinsektorn. Samtidigt innebär det också att vi överger en rad kvalitetsgarantier för konsumenterna när det rör europeisk produktion.
<P>
Bland övriga aspekter är kommissionens berättigande – man betonar att detta beslut fattades i samband med biståndssamtal med Världshandelsorganisationen – väldigt oroande, eftersom vi fortsätter att öppna Europa för produkter som vi inte kan ge samma garantier för till konsumenterna.
<SPEAKER ID="18" LANGUAGE="EN" NAME="Deva (PPE-DE )." AFFILIATION="">
<P>
   – Herr talman! Jag vill underrätta parlamentet och kommissionen om att en jordbävning inträffade i går kväll i Atlasbergen i Marocko och orsakade ett betydande antal dödsfall. Jag talar även för min vän och kollega Gérard Deprez när jag påpekar att många personer i Bryssel och här i parlamentet har sina familjer i Marocko. Kommissionen är mycket bra på att tillhandahålla humanitär hjälp via Europeiska gemenskapens kontor för humanitärt bistånd (ECHO), och detta är en instans som vi bör vända oss till så snabbt vi kan. 
<SPEAKER ID="19" LANGUAGE="" NAME="Talmannen." AFFILIATION="">
<P>
   – Jag bör lägga till att jag på parlamentets vägnar kommunicerar med myndigheterna för att se till att de är medvetna om vår sympatiyttring. Vi behöver verkligen effektiv solidaritet och jag kommer att framföra detta också till kommissionen. 
<SPEAKER ID="20" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är kommissionens meddelande om dess årliga politiska strategi för 2005. 
<SPEAKER ID="21" LANGUAGE="ES" NAME="De Palacio," AFFILIATION="kommissionens vice ordförande">
<P>
   . –Herr talman, mina damer och herrar! Jag har äran att lägga fram den årliga politiska strategin som antogs av kommissionen i morse. I denna anges de politiska prioriteringarna för 2005 och de initiativ som är nödvändiga för att man skall kunna genomföra dem. Man skisserar också de riktlinjer för budgeten
<P>
Vi är medvetna om att detta är ett övergångsår och att våra institutioner snart skall lämna över stafettpinnen till sina efterträdare. Det är detta som gör dialogen så oerhört viktig. Vi har den avgörande uppgiften att se till att driften av våra institutioner sker på bästa möjliga sätt.
<P>
Den föreliggande processen är speciell, eftersom den inte bara riktas till budgetmyndigheten, utan även till den kommande kommissionen. Det är viktigt att garantera kontinuitet och följdriktighet när det gäller kommissionens politik och uppfyllandet av våra institutionella åtaganden. Det är det vi försöker göra.
<P>
Detta är därför våra mål. Det första är att garantera kontinuitet. Vi måste lämna över stafettpinnen till nästa kommission så friktionsfritt som möjligt. När den nya kommissionen sedan börjar arbeta, måste den bekräfta eller ändra de prioriteringar vi lägger fram här i dag. Vårt andra mål är att göra förberedelser för den nya kommissionen för att kunna bevara rörelseutrymmet när det rör politiska och budgetmässiga frågor. Vårt tredje mål är att garantera följdriktighet med tidigare upprättade strategiska riktlinjer, särskilt budgetplanen.
<P>
Herr talman, mina damer och herrar! År 2005 kommer att bli det första hela året med en kommission bestående av 25 ledamöter, en union med 25 medlemsstater, en ny kommission och ett nytt parlament. Det kommer därför att vara denna nya kommissions plikt att börja tillämpa en politisk dagordning som är förenlig med det mandat den har fått.
<P>
År 2005 kommer dessutom att bli ett nyckelår när det gäller att slutföra förhandlingarna om antagandet av paketet för kommande budgetplaner. Denna fråga måste lösas under 2005.
<P>
Man måste ha en del mycket viktiga frågor i åtanke under de många möten som planeras. Dessa innefattar översynen efter halva tiden av Lissabonstrategin, och omvärderingen av strategin för hållbar utveckling. Jag bör påpeka att målet numera är en långsiktig utveckling, och detta kräver nya åtgärder för att anpassa och förbättra genomförandet. Andra viktiga frågor kommer att omfatta fastställandet av den nya sociala dagordningen, konsolideringen av det europeiska området med frihet, säkerhet och rättvisa samt slutförandet av anslutningsförhandlingarna med Rumänien och Bulgarien. Rapporten om Turkiet måste läggas fram före slutet av året. Mot bakgrund av denna rapport bör det vara möjligt att fatta beslut om vilken väg man skall ta.
<P>
På internationell nivå kommer fokus under 2005 i stort sett att ligga kvar på frågor som har att göra med internationell säkerhet och stabilitet, kampen mot terrorism och återuppbyggnaden av Irak.
<P>
Det är dessa prioriteringar vi föreslår. Låt mig återigen betona att de måste ratificeras av den nya kommissionen. Det viktigaste målet är att övervaka utvidgningsprocessen på ett lämpligt sätt och därmed se till att den blir en framgång. Detta inbegriper utformandet av det framtida Europa och strukturerandet av det som redan finns. Det handlar också om att se till att den utvidgade Europeiska unionen fungerar på ett korrekt sätt och att man genomför politiken och normerna på ett fullständigt sätt i alla medlemsstater, både nya och gamla.
<P>
Med detta i åtanke har jag angett tre prioriteringar. Den första är konkurrenskraft och sammanhållning. Den andra är säkerhet och europeiskt medborgarskap. Den tredje är ansvar gentemot yttervärlden, associering och grannländer.
<P>
När man bedömer den första prioriteringen är det nödvändigt att ha de senaste ekonomiska resultaten i åtanke. De kan inte klassificeras som något annat än mediokra för Europeiska unionen som helhet. Den ihållande stagnationen för vår produktivitet och våra sysselsättningsnivåer bör också beaktas, tillsammans med vår önskan att integrera de nya medlemsstaterna på ett lyckat sätt. Att stimulera tillväxten bör vara det främsta politiska målet. Detta bör man kunna åstadkomma genom att oförtröttligt arbeta för att förbättra den europeiska modellens konkurrenskraft, samtidigt som man bevarar välståndet och sammanhållningen utan att överge viktiga delar som t.ex. hållbar utveckling.
<P>
Den andra prioriteringen är säkerhet och europeiskt medborgarskap. Det är nödvändigt att komma ihåg att utvidgningen av Europa, både med tanke på dess territorium och dess befolkning, kommer att kräva ytterligare ansträngningar och större samordning. Detta kommer att bli nödvändigt för att vi skall klara de utmaningar som finns i samband med de nya gränserna, den ökade rörligheten hos folk i området och behovet att uppnå säkerhet.
<P>
Europeiska unionen måste framöver hantera en landsgräns som är över 6 000 km lång och en kuststräcka som är över 85 000 km lång. Redan nu är drygt 15 miljoner tredjelandsmedborgare bosatta i Europeiska unionen, och ytterligare ungefär 1,5 miljoner anländer varje år.
<P>
Utvidgningen ställer frågan om den kulturella mångfalden och Europas alla folk i skarpare fokus. Den för med sig en ny dimension i unionen, i form av utmaningen i samband med det europeiska medborgarskapet.
<P>
Herr talman! Den tredje prioriteringen är Europeiska unionens roll i världen, dvs. dess yttre ansvar. Frågor som rör associering och grannländer är särskilt viktiga. Europeiska unionens nya dimension, de nya gränserna efter utvidgningen, innebär att det måste finnas en stabil och heltäckande politisk ram som tar hänsyn till våra grannar i söder och öster. Kommissionen kommer därför att tillämpa en ny EU-strategi för grannländerna, som riktas till dem som inte önskar att bli medlemmar i Europeiska unionen. Kommissionens yttre åtgärder kommer dessutom att bestämmas av följande mål. För det första, att bidra till den pågående utvidgningsprocessen. Detta omfattar förberedelser för Rumäniens och Bulgariens tillträde 2007. Förutom besluten som fattades 2004, kommer kommissionen också att arbeta med föranslutningsstrategin för Turkiet. Det kan också bli möjligt att inleda aktiva förhandlingar med Kroatien, om det görs lämpliga framsteg i landet.
<P>
Som jag sade i början av mitt tal kommer kommissionär Michaele Schreyer att ge er information om personalresurser och ekonomiska resurser. Jag vill emellertid klargöra att läget för dessa två frågor för närvarande är både kritiskt och känsligt, som hon kommer att förklara om en liten stund.
<P>
Kommissionens förslag innehåller de minimiåtgärder som är nödvändiga för att se till att denna institution skall kunna axla sina institutionella skyldigheter och samtidigt ta hänsyn till utvidgningen och, framför allt, de nya strategier som planeras inom unionen.
<P>
Jag hoppas att det inom ramen för det interinstitutionella samarbete som har karakteriserat budgetprocessen, och i vetskap om stödet från denna kammare, kommer att bli möjligt att ta itu med dessa utmaningar på ett lämpligt sätt.
<SPEAKER ID="22" LANGUAGE="DE" NAME="Schreyer," AFFILIATION="kommissionen">
<P>
   . – Herr talman, ärade ledamöter! Kommissionens vice ordförande har angett kommissionens prioriteringar för 2005, och de nödvändiga medlen måste bli tillgängliga om vi skall kunna uppfylla EU:s mål och förväntningar; 2005 kommer att bli det andra året då vår budget omfattar en europeisk union med 25 medlemsstater, och jag hoppas verkligen att vi – under första behandlingen – kan komma överens om en budget för en europeisk union som Cyperns folk kommer att tillhöra.
<P>
I budgetplanen, som vi i fjol anpassade för att ta hänsyn till utvidgningen, anges den ekonomiska ramen för det kommande budgetåret. Anpassningen gjordes i enlighet med de beslut som fattats i Köpenhamn och i linje med de ändringar som införts av er kammare. I besluten som fattades i Köpenhamn, som anges i anslutningsfördragen, fastställs de finansiella åtagandena för de nya medlemsstaterna. Rådet har dessutom fattat beslut om ökning av föranslutningsstödet till Bulgarien, Rumänien och Turkiet, vilket innebär att utvidgningen har satt sin otvetydiga prägel på förändringarna i 2005 års budget i jämförelse med budgeten för detta år. Samtidigt som utvidgningen av EU är en stor vinst i politiskt, ekonomiskt och miljömässigt avseende, innebär den även utmaningar för de nya medlemsstaterna som måste genomföra EU:s hela lagstiftning, och även för kommissionen som, i egenskap av fördragens väktare, måste se till att de gör det och att deras integration blir framgångsrik under de kommande åren.
<P>
För att göra detta måste det ske personalförändringar inom kommissionen. Så tidigt som 2002 lade kommissionen fram sin övergripande utvecklingsplan, enligt vilken det krävs totalt 3 900 nya tjänster. Man har planerat 700 ytterligare tjänster under 2005, och vi kommer att uppmana budgetmyndigheten att godkänna dem.
<P>
Låt mig också ta tillfället i akt och göra samma sak som min kollega Loyola de Palacio, dvs. uttrycka mitt varma tack till budgetmyndigheten, särskilt till parlamentet. Ni har verkligen stött kommissionen under de senaste åren och vi fortsätter att räkna med ert stöd, som kommer att göra det möjligt också för den nya kommissionen att klara av kraven och de uppgifter den måste utföra som institution.
<P>
För 2005 planeras i budgetplanen en ram på 114 miljarder euro, med övre gränser för de finansiella åtaganden som vi har möjlighet att få till stånd inom inrikes- och utrikespolitiken, liksom inom administrativa utgifter, som är lägre än vad som anges i programmen; skälet till detta är att man inte har behövt justera priserna så mycket p.g.a. växelkursfluktuationer. Vi kommer därför att ha ett mycket litet manöverutrymme nästa år.
<P>
Institutionernas generalsekreterare kommer, under de kommande dagarna, att lägga fram en rapport om hur vi skall klara kraven med denna strama budget. Även om medlen för nya initiativ är mycket begränsade inom både inrikes- och utrikespolitiken, föreslår kommissionen – för 2005 – nya initiativ och ökade resurser i linje med våra prioriteringar, t.ex. inom transport och energi för utarbetandet av ett europeiskt flygledarsystem, inom det industripolitiska området för inrättande av en byrå för kontroll av kemiska ämnen och inom rättsliga och inrikes frågor för ytterligare utveckling av informationssystemet inom Schengensamarbetet, samtidigt som det, på forskningsområdet, finns behov av ökade medel för dekontaminering av kärnforskningsanläggningar. Detta är bara några få exempel.
<P>
Inom utrikespolitiken måste vi göra det som vi har åtagit oss att göra inom de olika områdena – våra åtaganden för att bekämpa aids, åtgärder i Kosovo och samarbete med icke-statliga organisationer för att stärka demokratin. Vi räknar med att ett finansiellt åtagande för Irak fortfarande behövs under 2005, så vi måste återigen ha tillgång till flexibilitetsinstrumentet om vi skall kunna utföra de uppgifter som Europeiska unionen har åtagit sig.
<P>
Som vice ordföranden redan har förklarat kommer diskussionerna om 2005 års budget att hänföra sig till alla institutioner inom den nya ramen eller med ändringar av deras sammansättning. Det kommer att bli en ny erfarenhet för rådet att anta en budget för 25 medlemsstater. Även om det kommer att vara ett nyvalt parlament så tidigt som vid första behandlingen, är det mycket bra att vi – genom Salvador Garriga Polledo – har utsett en huvudföredragande som är mycket erfaren och som kommer att säkra kontinuitet under debatterna.
<P>
Den nya kommissionen tillträder mellan den första och andra behandlingen av 2005 års budget. I rent institutionella termer kommer vi att se många nya ansikten under 2005 års budgetförfarande. Den 16 mars kommer vi att ha ett trepartssamtal för att diskutera prioriteringarna för 2005 års budget, och jag är säker på att vi – eftersom vi har lyckats med detta tidigare – utan förseningar kommer att kunna komma överens om dem, så att EU:s budget för 2005 återigen kan bli en bra budget. 
<SPEAKER ID="23" LANGUAGE="" NAME="Talmannen." AFFILIATION="">
<P>
   – Jag vill tacka de båda kommissionärerna för deras inledande kommentarer. I år kommer vi naturligtvis att få uppleva ett förändringens ögonblick, men båda kommissionärerna framhöll också behovet av konsekvens och kontinuitet. 
<SPEAKER ID="24" LANGUAGE="ES" NAME="Garriga Polledo (PPE-DE )." AFFILIATION="">
<P>
   – Herr talman! Vi beklagar att rådets ordförande och Romano Prodi, kommissionens ordförande, inte kan vara här i dag och lyssna på presentationen av vice ordföranden och budgetkommissionären. Jag anser att detta är en mycket viktig händelse. Jag kan inte föreställa mig vilka politiska uppgifter som kan ha hållit dem borta från parlamentet i dag.
<P>
Det får vara som det vill med den saken. Jag vill ändå tacka de två kommissionärerna för deras presentation. Vi förstår skälen till denna försening. Jag vill ändå att kommissionen skall förstå de problem som förseningen redan har gett parlamentet. För första gången skall parlamentet genomföra ett budgetår mot bakgrund av den lägesrapport som grundas på det årliga strategidokumentet. Jag vill därför fråga kommissionärerna om de har för avsikt att hålla sig till den plan som budgetkommissionären just tog upp. Jag vill att detta bekräftas. Det är inte godtagbart med ytterligare förseningar.
<P>
Dessutom har parlamentet, vilket kommissionär Michaele Schreyer är medveten om, redan kommit fram till sina egna ståndpunkter om budgetplanen. Det har kommit fram till ståndpunkter om grundläggande frågor som t.ex. skydd för våra parlamentariska rättigheter och budgetplanernas längd. Parlamentet har redan tillkännagett sina åsikter om det senare. Vi kom också fram till en ståndpunkt om våra framtida prioriteringar. Vi vill att de politiska prioriteringarna för vad som skall finansieras skall vara helt klargjorda innan man fastställer några tak.
<P>
Fru kommissionär! När det gäller ytterligare utvidgningar känner ni till att denna kammare anser att det är nödvändigt att i förväg se till att Europeiska unionen har både den institutionella och ekonomiska kapaciteten att ta emot nya medlemmar.
<P>
När det gäller kategorierna kan ni vara säkra på att parlamentet, liksom vid andra tillfällen, kommer att stödja er avseende de nya tjänsterna så länge som vi nyttjar en rationell, dynamisk process. I vilket fall som helst begär vi en utförligare definition.
<P>
När det sammanfattningsvis gäller finansieringen av kategori 4, anser jag att ni borde vända er till rådet, fru kommissionär, särskilt till undertecknarna av den s.k. enprocentsskrivelsen. 
<SPEAKER ID="25" LANGUAGE="DE" NAME="Schreyer," AFFILIATION="kommissionen">
<P>
   . – Låt mig börja med att rikta ett stort tack till Salvador Garriga Polledo för hans försäkran om fortsatt stöd till kommissionen. Jag menar att vi verkligen måste betona det faktum att en utvidgning med tio nya medlemsstater inte är någon bagatell, och att allmänheten förväntar sig att EU:s institutioner skall tillämpa lagstiftningen på ett rättvist sätt från första början. Att göra detta kräver också en tillräckligt stor personalstyrka, inte minst – naturligtvis – när det gäller språk, och vi måste garantera att dessa tjänster tillsätts.
<P>
Jag svarar på er sista fråga om hur budgeten för 2005 kommer att se ut genom att säga att vi naturligtvis ännu inte har hunnit utarbeta ett budgetförslag, men det står redan klart att rådet redan har fattat beslut om vissa ökningar. Detta innebär att vi i olika grad måste ta hänsyn till yttre faktorer och att våra beslut måste avspegla denna verklighet. Jag skulle betrakta det som ett mycket dåligt tecken om vi, strax före utvidgningen, började ifrågasätta de beslut som fattades i Köpenhamn. Ingen vill göra det, och vi kommer naturligtvis att ta hänsyn till detta i det preliminära budgetförslaget. Jag kan försäkra föredraganden, Salvador Garriga Polledo, att det preliminära budgetförslaget för 2005 kommer att bli klart i tid. 
<SPEAKER ID="26" LANGUAGE="DE" NAME="Swoboda (PSE )." AFFILIATION="(Applåder)">
<P>
   – Fru vice ordförande för kommissionen, fru kommissionär! Samtidigt som jag helhjärtat kan stödja era prioriteringar undrar jag om ni, fru vice ordförande, inte också anser att det finns ett särskilt motto under vilket vi kan marschera in i 2005, och att det är ”tillväxt och sysselsättning”? Instämmer ni inte i det faktum att vi alla bär ansvar för att vårt Europa under de senaste åren inte har haft tillräcklig tillväxt och inte har fått ett tillräckligt antal nya arbetstillfällen, och att detta är en mycket viktig uppgift för kommissionen? Nu när man på trepartsmötet har talat om en superkommissionär eller en vice ordförande för kommissionen med ansvar för ekonomiska reformer, anser ni inte också då – om det blir en sådan person – att han eller hon främst bör ha ansvar för tillväxt och sysselsättning, eftersom det kommer att bli svårt att föra fram det europeiska idealet om vi misslyckas med att prioritera dessa två saker?
<P>
Låt mig nu ta upp något som ursprungligen nämndes av Marialiese Flemming: romerna och sinterna. I den utvidgade Europeiska unionen, efter det att Bulgarien och Rumänien har blivit medlemmar, kommer det att finnas 8 miljoner romer och sinter som lever under mycket svåra sociala förhållanden, dvs. förhållanden som är svårare än i många medlemsstater. Är ni på detta tidiga stadium beredd att utarbeta den kommande budgeten på ett sådant sätt att det blir ett större ekonomiskt stöd till integrationen av romer och sinter i vårt samhälle – även om det behövs mycket mer än bara pengar? Om inte, kommer vi att få konflikter som på ett flagrant sätt strider mot idealet att förena Europa.
<SPEAKER ID="27" LANGUAGE="ES" NAME="De Palacio," AFFILIATION="kommissionens vice ordförande">
<P>
   . – Herr talman, mina damer och herrar! Jag vill ta tillfället i akt och påpeka att ordförande Prodi, som han förklarade i sin skrivelse av den 20 februari till parlamentets talman, inte kan närvara här i dag eftersom det bestämts sedan länge att han skall träffa Rumäniens premiärminister och Elfenbenskustens president. Eftersom det tyvärr är omöjligt för ordförande Prodi att vara på två platser samtidigt, kan han inte närvara i kammaren i dag.
<P>
Jag föredrar att inte kommentera rådets frånvaro. Jag kan dock säga att vi alla vill se de tre institutionerna tillsammans i denna kammare. Vi skulle ha välkomnat rådets närvaro.
<P>
När det handlar om sysselsättning och tillväxt, mina damer och herrar, kommer jag inte att diskutera frågan om superkommissionären. Det är den kommande kommissionens uppgift att bestämma hur man vill organisera en kommission med 25 ledamöter. I enlighet med Nicefördraget kommer den nya ordföranden att ha långtgående befogenheter i detta avseende. Jag tror att det finns möjligheter att den blir mycket välorganiserad och fungerar mycket bra. Det behöver inte nödvändigtvis betyda problem med en kommission som består av 25 ledamöter. Det är snarare så att motsatsen är fallet.
<P>
Mina damer och herrar! Jag håller fullständigt med er om att det finns ett behov att hitta ett sätt att förbättra industripolitiken. Kommissionär Liikanen har arbetat hårt med detta under årens lopp. Det säger sig emellertid självt att det är nödvändigt att nå framsteg här, mot bakgrund av det nya globaliseringsfenomenet. Det är också nödvändigt att utveckla utrikeshandeln, eftersom dessa två har en nära koppling till varandra.
<P>
Den första frågan, konkurrenskraft och sammanhållning, innefattar båda de tidigare nämnda aspekterna. Man är i färd med att diskutera frågor som t.ex. tillgång till offentliga marknader och transeuropeiska nät. Man håller på att diskutera tillväxtåtgärder i samband med tillväxtpolitiken och tillväxtstrategin. Detta har samband med beslut som fattades i Lissabon och med förslag som lades fram under Europeiska rådets senaste möte i Bryssel. Frågor som t.ex. har att göra med att snabbt behandla förslag som rör växelverkan mellan industripolitik och andra politikområden inom gemenskapen diskuteras också. Det finns förslag om att förbättra och förenkla lagstiftning som har att göra med viktiga industrisektorer. Målet är att förbättra konkurrenskraften inom sektorer som t.ex. bil-, byggnads- och kosmetikabranschen samt informationssamhället. När det gäller sysselsättning diskuterar man också frågor som bl.a. rör de sociala aspekterna. Jag skulle sammanfattningsvis vilja säga att många politiska åtgärder övervägs med just detta mål i åtanke.
<P>
Som jag sade, har Johannes Swoboda helt rätt. Vi måste få en bättre tillväxt. Vi måste få upp tillväxtnivån om vi skall kunna utvecklas och integrera de nya medlemsstaterna. Vi måste se till att utvidgningen blir framgångsrik. Vi hoppas och förväntar oss detta.
<SPEAKER ID="28" LANGUAGE="DE" NAME="Stenzel (PPE-DE )." AFFILIATION="">
<P>
   – Jag vill också tacka både kommissionens vice ordförande och kommissionär Michaele Schreyer för den mycket tydliga och heltäckande redovisningen av den ekonomiska planeringen för 2005, och särskilt för Loyola de Palacios kommentar att en kommission med 25 ledamöter kan och kommer att fungera lika bra som den nuvarande. Jag är också övertygad om det och jag anser att det är mycket viktigt att denna kommission inte bara är öppen för 25 ledamöter, utan också blir trovärdig, stark och kapabel att genomföra sin politik. Frågorna kring stabilitets- och tillväxtpakten visar just hur viktigt detta är; här har kommissionen redan klarat provet, men den har ett kvar som handlar om att stödja stabiliteten och tillväxten samt säkra den politik och de principer som bildar underlag för dessa. Det ligger i allas intresse, eftersom ”företag och tillväxt” och ”stabilitet och tillväxt” är två sidor av samma mynt.
<P>
Något som jag emellertid betraktar som ett mycket viktigt område, och som jag skulle vilja ställa en fråga till er om, är säkerhetspolitiken, inbegripande rättsligt samarbete, säkerhet och frihet i en utvidgad europeisk union. Det finns tillgängliga resurser till detta, och det är ett mycket viktigt område. Var, i detta sammanhang, vill ni lägga de särskilda politiska prioriteringarna – i samband med säkrande av gränser eller kampen mot narkotika? Europeiska unionens medborgare förväntar sig att utvidgningen för med sig större säkerhet snarare än mindre, och för att uppnå detta måste finansieringen garanteras så att de yttre gränserna kan säkras på ett lämpligt sätt, och metoder måste utvecklas så att man kan bekämpa internationell brottslighet och olaglig invandring på ett effektivt sätt. 
<SPEAKER ID="29" LANGUAGE="DE" NAME="Schreyer," AFFILIATION="kommissionen">
<P>
   . – Herr talman! Låt mig börja med Johannes Swobodas fråga om sinternas och romernas ställning i Europeiska unionen, och upprepa att under alla förhandlingar om utvidgningen som genomförts av rådet och kommissionen, har mycket stor uppmärksamhet riktats mot frågan hur minoriteter behandlas. Vi har granskat denna fråga med särskild omsorg och det har mycket tydligt visat sig att utvidgningen i hög grad kommer att stärka dessa minoriteter och, framför allt, skydda dem. Till följd av detta tror jag att dessa minoriteter själva kommer att välkomna utvidgningen av Europeiska unionen. När det gäller den ekonomiska och sociala dimensionen, kommer de nya medlemsstaterna att ha tillgång till socialfonderna, genom vilka det finns finansiering av särskilda program som är viktiga för integration av minoriteter. Under 2005 kommer de nya medlemsstaterna att ha tillgång till totalt 900 miljoner euro från Europeiska socialfonden, och jag anser att det är viktigt att vi ser till att en del av dessa pengar används för detta syfte.
<P>
Om vi nu tar upp säkerhetsfrågorna, så är detta ett område på vilket rådet har fattat fler och fler beslut; rådet har under de senaste åren antagit flest nya resolutioner på området för rättsliga och inrikes frågor i jämförelse med de övriga områdena, och det säger sig självt att de måste följas upp med finansiering. Under 2005 planerar man t.ex. att ge mer medel till informationssystemet inom Schengensamarbetet än vad som planerats tidigare, dvs. att öka beloppet med 4 miljoner euro. Låt mig nämna några olika åtgärder: förslag har lagts fram om finansiering av omformningen av Europeiska polishögskolan till en EU-institution för utbildning av högre polistjänstemän, och man skall bygga upp nätverket för nationella utbildningsinstitut. Jag vill också påpeka att vi, under de senaste åren, också kraftigt har ökat antalet anställda som arbetar på detta område. Låt mig kvantifiera detta: 1999 tilldelades detta område 82 tjänster, medan denna siffra kommer att uppgå till över 300 nästa år – syftet är att skapa ett område med frihet, säkerhet och rättvisa i Europa, som vi alla behöver. 
<SPEAKER ID="30" LANGUAGE="IT" NAME="Fatuzzo (PPE-DE )." AFFILIATION="">
<P>
   – Herr talman! Jag uttalar mig med anledning av kommissionens vice ordförande, Loyola de Palacio, och den italienske regeringschefen, Silvio Berlusconi.
<P>
Jag uttalar mig med anledning av Loyola de Palacio eftersom jag, som 1999 valdes av de italienska pensionärerna att företräda dem i detta parlament, dessvärre inte har hört något som bekräftar politiken för äldre personer och pensionärer som hittills genomförts på ett mycket dåligt sätt av Europeiska kommissionen.
<P>
Jag uttalar mig med anledning av den italienske regeringschefen Silvio Berlusconi eftersom han, trots att han hittat källan till evig ungdom, ännu inte har avslöjat var denna finns och att vi därför kommer att fortsätta att åldras i Europa.
<P>
Detta oroar mig verkligen, eftersom många fler pensionärer behöver få bekräftat att Europeiska kommissionen, på samma sätt som Europaparlamentet, står på deras sida när det handlar om att bekämpa rovgirigheten hos de ministrar som är budgetansvariga i medlemsstaterna. 
<SPEAKER ID="31" LANGUAGE="ES" NAME="De Palacio," AFFILIATION="kommissionens vice ordförande.">
<P>
   – Herr talman! Jag är säker på att alla vill ha evig ungdom, och att ledamöterna i denna kammare inte har någon annan uppfattning.
<P>
Allvarligt talat vill jag emellertid säga att huvudintresset inom Europeiska unionens behörighet avseende pensionärer har att göra med pensionssystemens hållbarhet i unionens olika länder. Det har uttryckts önskemål om att man först och främst skall ta itu med detta område. Saken är den att man i de rapporter som handlar om det ekonomiska läget i de olika medlemsstaterna systematiskt tar hänsyn till denna sakfråga genom att analysera situationen.
<P>
I detta sammanhang är det lämpligt att beakta täckningsgraden, avvägningen och hållbarheten i pensionssystemen, utöver skuldsättning, underskott eller tillväxt. Som ledamoten känner till håller en rad medlemsstater på att göra ändringar för att se till att pensionssystemen blir långsiktigt hållbara. Detta måste man se till först och främst.
<P>
Den andra sakfrågan har att göra med att Europas befolkning blir allt äldre. Man har tagit hänsyn till detta inom en lång rad politikområden. Man kan inte betrakta åldrandet separat, eftersom man oundvikligen komprimerar de föreslagna åtgärderna till ett fåtal punkter när man lägger fram prioriteringar. Man tar naturligtvis hänsyn till åldrandet i samband med kvaliteten hos hälso- och sjukvården, transportmedlen eller medlen för dem som är rörelsehindrade. Det säger sig självt. Detta är bara några exempel på de olika politikområden det handlar om. När det kommer till kritan – om vi bortser från pensionsdiskussionen – måste målet vara att se till att äldre personer integreras helt och fullt i samhället i stort. Man får aldrig ignorera eller diskriminera dem. Tvärtom måste vi alltid ta hänsyn till dem och sträva efter att se till att de integreras helt och fullt och får delta i samhällets aktiviteter. 
<SPEAKER ID="32" LANGUAGE="EN" NAME="Deva (PPE-DE )." AFFILIATION="">
<P>
   – Herr talman! Jag vill tacka kommissionärerna för deras uttalande.
<P>
I fråga om åtgärder för tredjeland noterade jag att kommissionären nämnde Irak men inte Afghanistan. Europeiska unionen har gjort mycket i Afghanistan. Vi har anslagit och utnyttjat pengar snabbare än någonsin förut för att hålla våra löften. Jag är dock oroad över säkerhetsläget i Afghanistan. Pengarna kunde lika gärna ha kastats i sjön om läget återgår till vad det var för några år sedan under talibanregimen.
<P>
Samma sak gäller för Irak. Om inte säkerhetsläget tryggas tar vi pengar från det fattigaste folket i världen och satsar dem i ett område som är ganska rikt. Jag anser att det finns vissa försiktighetsåtgärder som vi måste vidta i allt vi gör i Irak, om inte säkerhetsläget bekräftar att de medel vi satsar på samarbete och utveckling tryggas och att vi inte slösar bort pengarna därför att läget blivit instabilt och farligt.
<P>
I fråga om Lissabonmålen skulle jag vilja be kommissionären att erinra sig det konservativa partiets förflutna. År 1977 ansågs mitt hemland vara Europas sjuke man. Mitt parti fick makten under Margaret Thatcher och vi är i dag en av de rikaste och mest välmående regionerna i Europa. Vi behöver inte återuppfinna hjulet: gå till källorna. 
<SPEAKER ID="33" LANGUAGE="" NAME="Talmannen." AFFILIATION="">
<P>
   – Vilken kvinnlig kommissionär vill anta den brittiska utmaningen? 
<SPEAKER ID="34" LANGUAGE="ES" NAME="De Palacio," AFFILIATION="kommissionens vice ordförande.">
<P>
   – Herr talman! Det ser ut som om man faktiskt har åstadkommit en viss grad av jämn könsfördelning. I det stora hela återstår emellertid mycket att göra. Förhoppningsvis kommer man att dra fördel av och bygga vidare på vinsterna. Detta är vad jag hoppas på från den kommande kommissionen. Det är visserligen så att om man tar en snabb titt på de tio nya blivande medlemsstaterna så ser man vissa obalanser. Det är beklagligt. Vi måste ta itu med den nuvarande situationen, inte bara tala om kvoter.
<P>
Jag skall nu ta upp den oro som ledamoten har uttryckt. Det faktum att man inte specifikt nämner Afghanistan betyder verkligen inte att åtgärderna i detta land kommer att upphöra. Man har gjort åtaganden avseende Afghanistan och dessa kommer naturligtvis att fullföljas. Det som debatteras för tillfället är unionens bidrag till återuppbyggnaden av Irak. Ledamoten har naturligtvis rätt i att läget i dessa två länder är helt annorlunda. De möjligheter som finns i Irak är inte desamma som dem som är tillgängliga i Afghanistan. Det senare är ett mycket fattigare land. Det har mycket lägre potential och färre naturresurser. När väl Iraks infrastruktur har byggts upp och landets potential kan släppas fri, bör dess framtid se mer hoppfull ut. Jag är säker på att vi alla hoppas att detta snart kommer att bli fallet.
<P>
Om vi går vidare till Lissabonmålen har ni helt rätt, mina damer och herrar. Det finns inget behov av att hela tiden återuppfinna hjulet. Jag håller fullständigt med ledamoten om att vi måste genomföra de överenskommelser som uppnåddes i Lissabon. Lissabonreformerna måste genomföras, tillämpas och utvecklas i unionens alla medlemsstater. På så sätt kan man se till att ekonomin blir mer konkurrenskraftig. Nästa års översyn efter halva tiden kommer naturligtvis att avslöja bl.a. om verksamheten på gemenskapsnivå har varit förenlig med de fastställda målen.
<P>
När det gäller de områden som jag är mycket bekant med, t.ex. transport och energi, menar jag att man har gjort det man borde ha gjort. Det finns bara ett fåtal sakfrågor kvar som parlamentet och rådet förhandlar om. Jag tror att samma sak också gäller för andra områden.
<P>
Det finns förvisso en del punkter kvar. Den största bristen består emellertid i medlemsstaternas misslyckande att genomföra strukturella åtgärder. Utvecklingen har varit mycket ojämn i detta avseende. Vissa länder har arbetat sig fram. Andra har fortfarande problem. Man kan emellertid bara hoppas att läget snart blir bättre, eftersom alla är medvetna om att det finns ett behov att handla. En rad premiärministrar, statschefer och presidenter har gjort uttalanden i denna riktning. Europeiska unionen behöver i högsta grad dessa reformer. Jag hoppas att de får ny kraft och att de genomförs så snart som möjligt. 
<SPEAKER ID="35" LANGUAGE="" NAME="Talmannen." AFFILIATION="SKRIFTLIG FÖRKLARING (ARTIKEL 120 I ARBETSORDNINGEN)">
<P>
   – Jag vill tacka kollegerna och de båda kommissionärerna för deras bidrag.
<P>
Debatten är avslutad.
<SPEAKER ID="36" LANGUAGE="PT" NAME="Ribeiro (GUE/NGL )," AFFILIATION="skriftlig">
<P>
   . – Den årliga politiska strategin för 2005 utgör en del av ramförslaget till budgetplan för åren 2007–2013, och är resultatet av projektet som är känt som den ”europeiska konstitutionen”. Detta för den nyliberala, federala och militära utvecklingen ytterligare ett steg framåt.
<P>
De stora axlarna sätter konkurrenskraft före sammanhållning, säkerhet före medborgarskap och ”utrikesansvar” – både civilt och militärt – före samarbete. Detta vid en tidpunkt då ekonomin blir allt sämre, när man planerar nya budgetåtstramningar och när nedskärningar och omfördelningar görs för att finansiera dessa prioriteringar.
<P>
Den första axeln – den ekonomiska – tvingar oss att följa målen enligt ”Lissabonstrategin”, särskilt direktivet om tjänster (om avreglering), i vilket man föreslår en användning av marknaderna för finansiella tjänster som en mall för ”försvarsmarknaden” och att skapa ett ”forskningsutrymme” för att kommersialisera vetenskapliga och tekniska framsteg.
<P>
Genom den andra axeln – säkerhet – föreslås att vi skall använda gränsförvaltning och skapa en polisstyrka för att kontrollera migrationsströmmar, i linje med arbetsgivares intressen, och därigenom stärka tendenserna i riktning mot säkerhet i terroristbekämpningens namn.
<P>
Den tredje axeln – utrikesfrågor – handlar om ”försvar” och lägger tonvikten på att skapa ett frihandelsområde i Europa och i Medelhavsområdet och därmed förvandla EU till en regional makt.
<P>
Vi är emot detta projekt. Det är möjligt och nödvändigt att skapa ett annorlunda Europa. 
<SPEAKER ID="37" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är en gemensam debatt om riktlinjer för ekonomin och finanserna:
<P>
Uttalanden av rådet och kommissionen – Vårmötet: uppföljning av Lissabonstrategin, samt två betänkanden från utskottet för ekonomi och valutafrågor:
<P>
- Betänkande (A5-0045/2004) av Christa Randzio-Plath om läget för gemenskapens ekonomi – de allmänna riktlinjerna för den ekonomiska politiken
<P>
och
<P>
- Betänkande (A5-0044/2004) av Roberto Felice Bigliardo om kommissionens meddelande till rådet och Europaparlamentet om de offentliga finanserna i EMU – 2003. 
<SPEAKER ID="38" LANGUAGE="EN" NAME="Roche," AFFILIATION="rådet">
<P>
   . – Herr talman! Jag välkomnar möjligheten att i dag informera Europaparlamentets ledamöter om våra planer för Europeiska rådets vårmöte. Irlands premiärminister Bertie Ahern (ledamot av Dáil) skrev den 17 februari 2004 till stats- och regeringscheferna om våra förslag till prioriteringar för rådet, såsom beskrivs i det kommenterade förslaget till dagordning för rådet, som ledamöterna torde ha sett. Vi avser att reservera förmiddagens sammanträde fredagen den 26 mars för vår årliga överläggning om Lissabonstrategin för ekonomisk, social och miljömässig förnyelse.
<P>
Som parlamentet redan vet från premiärministerns anförande den 14 januari 2004 ger Irland i sitt ordförandeskapsprogram högsta prioritet åt genomförandet av Lissabonstrategin. Som ordförandeland är vi starkt medvetna om att vi nästan hunnit halvvägs till tidsgränsen 2010, då vi skall ha nått de mål som sattes upp 2000. Det är viktigt att notera de avsevärda framsteg som redan har gjorts inom områden som sträcker sig från avreglering av energimarknaden till genomförandet av den inre marknaden för finansiella tjänster.
<P>
Trots de påtagliga framsteg som redan gjorts, måste vi ändå inse att mer behöver göras för att unionen skall kunna dra fördel av de lovande tecknen på ekonomisk återhämtning. Vi vill att Europeiska rådet skall framföra ett budskap om beslutsamhet och tillförsikt, som visar att den nödvändiga politiska viljan finns att öka reformtakten. Vi tänker uppmana regeringarna, Europaparlamentet och kommissionen att samarbeta för att övervinna hindren för genomförandet av de överenskomna reformerna, så att vi kan slutföra det nödvändiga lagstiftningsprogrammet och sedan snabbt omvandla de överenskomna åtgärderna till nationell lag.
<P>
Vi har slagit fast två övergripande prioriteringar för Europeiska rådets vårmöte, nämligen hållbar tillväxt samt fler och bättre arbetstillfällen. Vi har en helhetssyn på tillväxtproblemet och erkänner att vi behöver vidta åtgärder i fråga om en rad faktorer såsom konkurrenskraft, innovationer, hållbar miljö och social integration, om vi skall kunna göra den europeiska ekonomin mer dynamisk. Vi behöver förstärka konkurrenskraften så att vår ekonomi klarar de globala utmaningarna. Det är också viktigt att vidta specifika åtgärder för att vitalisera den inre marknaden. Vi inriktar oss i detta avseende på två särskilda områden: finansiella tjänster och tjänstesektorn mer generellt. Vi anser att en effektiv inre marknad för finansiella tjänster kommer att göra det möjligt för EU:s ekonomi att växa betydligt genom att kapitalförsörjningen och tillgången på billigare kapital ökar. Vi hoppas att Europaparlamentet kan samarbeta konstruktivt med oss för att nå detta mål genom att hjälpa till att slutföra de återstående elementen i handlingsplanen för finansiella tjänster, i synnerhet de föreslagna direktiven om insyn och investeringstjänster, före utgången av innevarande mandatperiod.
<P>
Vi är alla medvetna om att tjänstesektorn har varit drivande för EU-ekonomin under det senaste årtiondet och utgjort en dynamisk tillväxtmotor som har stått för 70 procent av EU:s BNP och sysselsättningsmöjligheter. Vi ser en fullständig tillämpning av den inre marknadens principer på den sektorn som ett vitalt medel för att göra det möjligt för konkurrenskraftiga företag att expandera inom hela EU och erbjuda EU:s konsumenter större valmöjligheter. Följaktligen ser vi fram emot ett fruktbart samarbete med parlamentet för att göra betydande framsteg med det föreslagna direktivet om den inre marknaden för tjänster nästa år.
<P>
I Lissabonstrategin erkändes uttryckligen att EU för att konkurrera globalt måste gå över till en kunskapsbaserad ekonomi där spjutspetstekniker och spetskompetens kommer att ge ett avgörande mervärde till EU:s produkter och tjänster. Vi fortsätter dock att sacka efter våra viktigaste internationella konkurrenter när det gäller våra investeringar i och prioritering av innovationer. Antalet forskare i EU utgör endast 5,7 per 1 000 sysselsatta, medan motsvarande siffror är 8,1 per 1 000 för USA och 9,1 per 1 000 för Japan. Som kommissionen konstaterade i sin vårrapport är den privata sektorns bidrag till investeringarna i humankapital faktiskt tre gånger större i Japan och chockerande nog fem gånger större i USA än i EU.
<P>
Alla våra institutioner, nationella regeringar, rådet, kommissionen och parlamentet måste undersöka hur vi kan tillhandahålla dynamiska lösningar som främjar ett mer innovationsvänligt företagsklimat. Som ett första steg i den processen har vi föreslagit att Europeiska rådet enas om att medlemsstaterna bör överväga riktade stöd och incitament som uppmuntrar företagen till större investeringar i forskning och utveckling. Om vi skall öka antalet forskare som utför det arbete som krävs för att vår ekonomi skall kunna växa, är det också viktigt att undersöka hur vi skall kunna behålla våra forskare och locka forskare från andra länder till EU. Rådet ser i detta avseende fram emot ett fortsatt samarbete med parlamentet för att se till att det kommande förslaget till direktiv om rörlighet för forskare från tredjeland snart kan antas.
<P>
Jag är personligen engagerad i målet att få till stånd en bättre lagstiftning inom EU. Jag är övertygad om att en bättre lagstiftning kan möjliggöra en betydande tillväxt av EU:s ekonomi genom att uppnå den rätta balansen som medger att det allmännas intressen skyddas samtidigt som företagen befrias från onödiga belastningar. Vi har som ordförandeland utvecklat ett gemensamt initiativ tillsammans med efterföljande ordförandeländer – Nederländerna, Luxemburg och Förenade kungariket – i syfte att under de kommande två åren prioritera målet bättre lagstiftning.
<P>
Vår andra prioritering är fler och bättre arbetstillfällen. Vår inriktning som ordförandeland på sysselsättningsfrågan är influerad av rekommendationerna från arbetsgruppen för sysselsättning, under Wim Koks ordförandeskap, som överlämnade sin rapport till Europeiska kommissionen i slutet av 2003. Vi välkomnar att arbetsgruppens utlåtanden om politiken helt införlivas i analysen och bedömningarna i den gemensamma rapporten om sysselsättning. Vi föreslår följaktligen att Europeiska rådet enas om att medlemsstaterna inom ramen för en övergripande sysselsättningsstrategi skyndsamt bör uppmärksamma tre strukturella utmaningar, nämligen anpassbarhet, ökad förvärvsfrekvens och investering i humankapital.
<P>
Som ni vet fastslog vi under Lissabonstrategin målen att förvärvsfrekvensen för kvinnor skulle uppnå 60 procent och att sysselsättningsgraden för äldre arbetstagare skulle öka till 50 procent senast 2010. Kommissionen konstaterade i sin vårrapport att kvinnors förvärvsfrekvens under de senaste tre åren ökat till 55,6 procent, delvis beroende på förbättrad tillgång och tillgänglighet till barnomsorg för barn under tre år. Om vi kan vidmakthålla den framstegstakten har vi en realistisk möjlighet att nå 60-procentmålet för sysselsättning för kvinnor 2010.
<P>
Som ordförandeland anser vi att de mest överhängande frågor som vi behöver ta itu med när det gäller att locka fler kvinnor ut i arbetslivet är de fortsatta löneskillnaderna för kvinnor och vikten av mer familjevänliga arbetsmiljöer. Vi har dock större svårigheter med målet för äldre arbetstagares sysselsättningsgrad. Sysselsättningsgraden för gruppen arbetstagare mellan 55 och 64 år uppgick till endast 40,1 procent 2002, vilket innebär att det skulle behövas ytterligare 7 miljoner arbetstillfällen för att vi skall kunna uppnå 50-procentmålet 2010. Det irländska ordförandeskapet är medvetet om vikten av denna fråga och föreslår därför att lämpliga rättsliga och ekonomiska incitament införs för att hålla kvar äldre arbetstagare i förvärvsarbete.
<P>
Problemet med förvärvsfrekvensen understryker att genomförandet av Lissabonstrategin kräver engagemang, inte bara från de nationella regeringarnas sida utan också från en hel rad aktörer, däribland arbetsgivare och fackföreningar. Arbetsgivarnas stöd är väsentligt exempelvis om vi skall skapa familjevänliga och positiva miljöer som lockar och håller kvar kvinnliga anställda och äldre arbetstagare. På samma sätt behöver vi fackföreningarnas engagemang för att underlätta den nödvändiga anpassning till förändringar som blir alltmer väsentlig i en konkurrensfylld, global miljö. Vi anser därför att det är väsentligt att utforska sätt att involvera de nödvändiga intressenterna mer djupgående i genomförandet av våra Lissabonmål.
<P>
Förändringsprocessen är ofrånkomligen svår. Vi kan dock bygga en bättre framtid för medborgarna i vår union och i den utvidgade unionen. Vi anser att genomförandet av Lissabonstrategin kommer att dra stor nytta av bidraget från de nya medlemsstaterna, som var och en måste klara av fundamentala och omfattande ekonomiska omvandlingar. Vi har visserligen mycket att göra, men fördelarna för våra medborgare av att vi genomför Lissabonstrategin effektivt kommer att vara avsevärda. Det är en god belöning. Vårt arbetsprogram och de potentiella fördelarna för Lissabon är väl inneslutna i det tema som vi har valt för ordförandeskapet. Som européer ”arbetar vi tillsammans” för att tillförsäkra alla europeiska medborgare ”bättre livskvalitet” år 2010.
<SPEAKER ID="39" LANGUAGE="ES" NAME="Solbes Mira," AFFILIATION="kommissionen">
<P>
   .– Herr talman! Kommissionen infinner sig ännu en gång inför parlamentet tillsammans med rådsordföranden, vilket sker varje år. Vi är här för att diskutera de ekonomiska, sociala och miljöpolitiska prioriteringar som skall behandlas vid vårtoppmötet.
<P>
Det har sedan 2002 blivit allmän praxis att fastställa framtida mål vid vårtoppmötet. Om vi ser till att detta möte blir effektivt och framgångsrikt kommer vi dessutom att befästa unionens ekonomiska ledning, som är under utveckling. Personligen förespråkar jag detta starkt, och detsamma gäller för hela kommissionen.
<P>
Det irländska ordförandeskapet har just lagt fram sina prioriteringar. Det har också bekräftat sin ambition att se till att vårtoppmötet blir en framgång och sin beslutsamhet att lyckas med detta. Det irländska ordförandeskapets ambition och beslutsamhet stöds av den analys och de slutsatser som läggs fram i vårrapporten. Denna analys mottogs väl i den debatt som genomfördes vid den tidpunkten. Rapporten fick därefter ytterligare stöd genom många bidrag och initiativ från en hel del medlemsstater.
<P>
Den översikt som finns i vårrapporten är mycket tydlig. Jag kommer inte att uppehålla mig vid den, även om jag har ett par korta kommentarer om innehållet. Det material som antogs den 21 januari innehöll redan de huvudsakliga politiska budskapen och de viktigaste slutsatserna. En rad positiva resultat nämndes, i synnerhet skapande av arbetstillfällen. Sex miljoner arbetstillfällen har skapats trots det svaga tillväxtklimatet. Den avsevärda förbättringen av arbetslöshetssituationen och kvinnors sysselsättning nämndes också. Dessutom omnämndes frågan om att öppna konkurrensen på strategiska webbmarknader och Internets ökande genombrott i skolor, företag, offentliga förvaltningar och i hemmen.
<P>
I en undersökning som kommissionen nyligen har genomfört bekräftas det att den ekonomiska reformprocess som har inletts under de senaste åren har bidragit till att EU:s BNP har ökat med över en halv procentenhet mellan 1996 och 2001. Detta är sannerligen ett positivt tecken. Det får emellertid inte leda till att de svårigheter som redan har uppstått i samband med processen avdramatiseras. Dessa svårigheter är särskilt påfallande om de ställs mot de ambitioner och mål som fastställdes i Lissabon.
<P>
Sysselsättning och produktivitet bidrar inte tillräckligt till tillväxten av EU:s BNP. Den inre marknaden är fortfarande för splittrad och införlivandet av direktiv lämnar fortfarande mycket övrigt att önska.
<P>
I huvudsak bekräftas Lissabonstrategins värde i översikten. Samtidigt avslöjar den dock att det är brådskande att förstärka åtagandet för denna. Det mest brådskande är att vi måste göra allt som står i vår makt för att genomföra Lissabonstrategin.
<P>
Jag kommer nu att räkna upp de frågor som kommissionen anser vara prioriterade i detta skede. Samtliga finns med i vår rapport. Det krävs större investeringar i nätverk och forskning. Det krävs likaså ökade investeringar i utveckling och innovation. Det är också viktigt att stärka tjänstesektorns konkurrenskraft och att införa de förändringar som är nödvändiga för att förlänga arbetslivet. Jag kommer kort att kommentera dessa aspekter.
<P>
Mot bakgrund av den långsamma tillväxt som vi har upplevt under de senaste åren, är det nödvändigt att öka investeringarna i infrastruktur och forskning, utveckling och innovation. Genom att göra detta bör vi kunna införa ett mer integrerande tillvägagångssätt som innefattar den europeiska dimensionen.
<P>
Privata investerare berörs direkt. De kan och måste utnyttja tillväxtpotentialen och de fördelar som på medellång och lång sikt blir följden av en integrerad ekonomi utan gränser.
<P>
Det åligger de offentliga organen, däribland EU-organen, att brådskande slutföra en lämplig reglerande ram på nationell nivå och gemenskapsnivå. Samtidigt måste möjligheter till ett mer ambitiös politiskt och finansiellt stöd skapas. Att stärka investeringarna på detta sätt kommer att visa sig vara mer effektivt om det ligger i linje med en övergripande vision som den som skapas av de projekt som ingår i tillväxtinitiativet. Genom det senare strävar kommissionen och Europeiska rådet efter att samordna ansträngningarna för att få bukt med gränsöverskridande problem. Jag syftar på problem som rör utveckling av infrastrukturer för transport, energi och telekommunikationer, och även för forskning, utveckling och innovation.
<P>
Att främja utveckling av kunskapskapital och mänskligt kapital är av central vikt i denna strävan. Det återstår mycket att göra i detta avseende. Kommissionsledamot Viviane Reding är här tillsammans med mig i dag och kommer snart att tala. Hon kommer att ge er en detaljerad redogörelse för de relevanta handlingssätten inom ramen för Lissabonstrategin.
<P>
Att förbättra industrins och tjänstesektorns konkurrenskraft är nästa prioritering. Parlamentet och rådet måste inrikta sig på att anta ett lagstiftningspaket för att främja konkurrenskraften. Paketet innehåller nyckelförslag såsom erkännande av yrkeskvalifikationer, gemenskapspatentet, de senaste direktiven om finansiella tjänster och ramdirektivet om tjänster.
<P>
Ytterligare strategiska reformer berör översikten av riktlinjerna för det transeuropeiska transportnätet och handlingsplanen för miljöteknik. Det är också nödvändigt överväga hur Lissabonstrategin kan förbättras för industrisektorn.
<P>
Den tredje prioriteringen är att främja aktivt åldrande, att ge äldre arbetstagare möjlighet att stanna kvar längre i arbetslivet. Att ta bort ekonomiska incitament för förtidspensionering kan vara ett sätt att åstadkomma detta.
<P>
Herr talman! Jag vill gärna kommentera ytterligare två punkter i betänkandet om de allmänna riktlinjerna för medlemsstaternas ekonomiska politik och betänkandet om gemenskapens offentliga finanser.
<P>
Kommissionens rekommendation avseende 2004 års aktualisering av de nuvarande allmänna riktlinjerna för den ekonomiska politiken gjorde det möjligt för parlamentet att genomföra en intressant undersökning. Christa Randzio-Plath har till stor del varit ansvarig för denna. Christa Randzio-Plath har ännu en gång varit med och samarbetat i analysen av Lissabonstrategin och i utvecklandet av den politik som dessa allmänna riktlinjer innehåller. Hon beklagar att de har genomförts på ett olämpligt sätt och anser att investeringar utan tvivel är den fråga som är viktigast att inrikta sig på i framtiden. Kommissionen välkomnar varmt parlamentets förnyade stöd till de huvudsakliga hörnstenarna i den ekonomipolitiska strategi som de allmänna riktlinjerna innehåller. Den gemensamma allmänna dagordningen för strukturreformer är avgörande för att öka EU:s tillväxtpotential.
<P>
Vikten av klok och ansvarsfull styrning av den makroekonomiska politiken får inte förbises. Detta är nödvändigt för att stärka förtroendet och en nödvändig förutsättning för att öka den inre efterfrågan och sysselsättningen. I detta avseende har jag en annan uppfattning än den som uttrycks i förslaget till resolution. Jag delar inte åsikten att det finns en ökande skillnad mellan de mål och syften som fastställdes i Lissabon och de nuvarande allmänna riktlinjerna för den ekonomiska politiken.
<P>
Jag lyckas inte heller upptäcka någon bristande konsekvens mellan instrumenten, vilket hävdas i betänkandet. De nuvarande riktlinjerna omfattar perioden 2003–2005. De inriktas särskilt på den ekonomiska politikens bidrag för att nå Lissabonmålen under de följande tre åren. Dessa riktlinjer är följaktligen ett centralt mål inom ramen för genomförandet av Lissabonstrategin. Deras mervärde består just i att de utgör ett integrerat tillvägagångssätt för att ta itu med de olika utmaningar som uppstår. Detta övergripande tillvägagångssätt utvecklas tack vare rationaliseringen av den politiska samordningen. I detta avseende har framsteg gjorts när det gäller att bringa de allmänna riktlinjerna för den ekonomiska politiken i samklang med sysselsättningsriktlinjerna. Till följd av detta har den övergripande konsekvensen förbättrats.
<P>
Jag vill också kommentera Bigliardobetänkandet om de offentliga finanserna i unionen. Det utgör ett värdefullt och användbart bidrag. Jag uppskattar det breda stödet för kommissionens tillvägagångssätt för att stärka stabilitets- och tillväxtpakten, och ekonomiskt styre i synnerhet.
<P>
Den nuvarande ramen för samordning av den ekonomiska politiken grundas på tydliga principer, stabila priser och valutaförhållanden och sunda offentliga finanser. Eftersom vårt huvudsakliga mål är att främja tillväxt, anser vi att detta förvisso är den mest logiska och lämpliga ramen.
<P>
Trots detta har erfarenheterna visat att det finns mycket som kan förbättras när det gäller att göra framsteg med pakten och tillämpa den i praktiken. Kommissionen ser över den frågan för närvarande. Denna översikt kommer att omfatta diskussioner med andra institutioner och med medlemsstaternas regeringar. Kommissionen har för avsikt att lägga fram mer detaljerade förslag före sommaren. Jag hoppas att jag kommer att få tillfälle att diskutera dessa särskilda punkter med kammaren.
<P>
Hörnstenen i vår strategi är tanken att vi inte får ta itu med kortsiktiga svårigheter på sätt som leder till långsiktiga obalanser. Tvärtom, när man tar itu med sådana svårigheter är det viktigt att ha det nuvarande ekonomiska läget, möjliga framtida utmaningar och de befintliga bestämmelserna för budgetpolitisk samordning i åtanke. Detta har bidragit till att förbättra det budgetära läget och minska den förväntade inflationsnivån. Just nu är den stora utmaningen att ägna mer uppmärksamhet åt tillväxt och de offentliga finansernas hållbarhet.
<P>
Det sista jag vill säga om ekonomiskt styre är att de mål som fastställdes i Lissabon var både ambitiösa och realistiska. Framgången berodde på vår samlade beslutsamhet och vårt engagemang. Det förefaller nu som om misslyckandet med att uppfylla målen efter halva tiden kommer att leda till att vi riskerar att inte nå de överenskomna målen för 2010. Vår viktigaste utmaning är att garantera effektivt ekonomiskt styre. Stadiga framsteg görs på EU-nivå. De rätta prioriteringarna fastställs och de lämpliga åtgärderna och den lämpliga politiken identifieras. När det gäller beslutsfattandet finns det dock svårigheter och förseningar i överflöd. Dessutom har medlemsstaterna inte lyckats integrera de förutnämnda prioriteringarna effektivt i sina olika nationella politikområden.
<P>
Kommissionen försöker göra sin plikt genom att fästa uppmärksamheten på detta program. Jag anser att det är bra att vi ber om åsikter om den bästa lösningen på problemet. Det är viktigt att gripa de möjligheter som erbjuds genom den ekonomiska återhämtningen och utvidgningens slagkraft för att ge Lissabonprocessen det nödvändiga uppsvinget.
<P>
Drivkraften måste komma från Europeiska rådet. Det irländska ordförandeskapet har identifierat detta som en av dess prioriteringar, vilket ger möjlighet att stärka samordningen av den ekonomiska politiken. Kommissionen inledde sitt samråd i förra månaden av samma anledning. Kommissionen kommer också att utarbeta förslag om perspektiven för översikten efter halva tiden av Lissabonstrategin. Denna fråga väntas bli den viktigaste frågan i vårrapporten nästa år. 
<SPEAKER ID="40" LANGUAGE="FR" NAME="Reding," AFFILIATION="kommissionen">
<P>
   . – Herr talman, ärade ledamöter av Europaparlamentet! Jag är glad över att kunna delta i detta plenarsammanträde tillsammans med min kollega Pedro Solbes Mira. Det faktum att vi båda är här i dag är starkt symboliskt, eftersom det ger en signal om att Lissabonstrategin inte bara grundas på ekonomi och finans – även om dessa faktorer naturligtvis förblir absolut nödvändiga – utan att även strategins sociala och mänskliga dimensioner är av central vikt. Vem kan till exempel förbise det faktum att 20 procent av Europas unga lämnar utbildnings- och yrkesutbildningssystemen utan examen? Vem kan undgå att vara oroad över det sociala utanförskap som delar av vår befolkning är dömda till? Hur kan vi bemöta människornas ökade behov av livslångt lärande, vilket kommer att ge dem möjlighet att fortsätta arbeta eller att fylla en aktiv funktion i våra samhällen? Som jag ofta har sagt är de mänskliga resurserna unionens främsta tillgång, förutsatt att vi kan dra maximal fördel av dem. Men utan allmän utbildning och yrkesutbildning av hög kvalitet är det bedrägligt att tro att vi kommer att nå våra mål när det gäller tillväxt, sysselsättning och social sammanhållning. Faktum är att vår ekonomiska potential beror på vårt mänskliga kapital. Experter har till exempel beräknat att en ettårig ökning av en genomsnittlig persons studietid skulle leda till en produktivitetsvinst på över sex procent. Vi är också medvetna om att utbildningen är en nyckelfaktor i medborgerlig och social integration. Mina damer och herrar, de planer för uppförandet av den ståtliga byggnad som vi ritade upp i Lissabon måste börja med att vi lägger en fast grund med allmän utbildning och yrkesutbildning.
<P>
Den vårrapport som kommissionen antog för en månad sedan innehåller iakttagelsen att unionen, trots några uppmuntrande framsteg på en rad områden, fortfarande långt ifrån har uppfyllt de mål som vi själva har satt upp. Det finns flera skäl till detta, först och främst den alltför stora uppdelningen av den inre marknaden och långsamt införlivande av de riktlinjer som har antagits inom ramen för Lissabonstrategin. Min kollega Pedro Solbes Mira har tagit upp dessa punkter.
<P>
Ett lika viktigt skäl till våra brister är avsaknaden av investeringar i kunskap, vare sig det gäller utbildning eller forskning och innovation. I Lissabon åtog sig medlemsstaterna att betydligt öka nivån av investeringar i mänskliga resurser. Men vad händer i själva verket? Offentliga investeringar i kunskap, mätt i procentandelar av BNP, har gjort små eller inga framsteg alls och minskar till och med i några medlemsstater. Dessutom är de privata investeringarna i utbildning, särskilt högre utbildning, långt ifrån tillräckliga i Europa när de vägs mot de standarder som våra konkurrenter har satt. Den privata sektorns utgifter för utbildning är fyra gånger så hög i Förenta staterna och dubbelt så hög i Japan som här i EU.
<P>
Detsamma gäller forskning, där det finns en alarmerande kompetensflykt från Europeiska unionen till Förenta staterna. Faktum är att om vi vill bli en kunskapsbaserad ekonomi måste vi skapa ny slagkraft, och en av de grundläggande faktorerna i detta måste vara forskning. Utan offentliga och privata investeringar i forskning kommer unionens ekonomi att stagnera, eftersom den berövas sin drivkraft, som är kunskap. Det är just därför främjande av investeringar i forskning står i centrum för Lissabonstrategin.
<P>
I april 2003 antogs, efter ett omfattande samråd, ett meddelande med titeln . I detta meddelande identifieras åtgärder för att öka den genomsnittliga investeringsnivån på 1,9 procent av BNP till 3 procent till 2010, varav två tredjedelar av alla investeringar skall komma från den privata sektorn. Detta meddelande, , består av fyra huvudsakliga uppsättningar av åtgärder: att stödja de åtgärder som vidtas av europeiska länder och aktörer och att garantera att de är ömsesidigt konsekventa, att avsevärt förbättra det offentliga stödet till forskning och teknisk innovation, att öka nivåerna av offentliga investeringar i forskning och till sist att förbättra förutsättningarna för forskning och teknisk innovation i Europa. Dessa uppgifter är långtifrån lätta. För att handlingsplanen skall lyckas krävs det beslutsamma och samlade ansträngningar av medlemsstaterna och den privata sektorn. Men vi måste erkänna det faktum att dagens investeringar är morgondagens tillväxt, produktivitet och sysselsättning.
<P>
Det är också absolut nödvändigt att öka takten i ansträngningarna att modernisera våra utbildnings- och yrkesutbildningssystem och utrusta dem så att de kan uppfylla ett kunskapsbaserat samhälles behov. Kommissionen och medlemsstaterna tar dessa frågor på mycket stort allvar. I februari 2002 enades vi om ett arbetsprogram som är utformat för att göra våra allmänna utbildnings- och yrkesutbildningssystem till en internationell expertstandard till 2010. Utbildningsministrarna har också antagit europeiska riktmärken inom fem nyckelområden, såsom grundläggande kunskaper och livslångt lärande. Genom Köpenhamnsförklaringen från 2002 inleddes dessutom ett europeiskt samarbete på området för yrkesutbildning. De första konkreta resultaten har börjat visa sig, såsom Europasset och arbetet med erkännande av informell yrkesutbildning. I november 2003 lade kommissionen fram en rapport om genomförandet av arbetsprogrammet efter halva tiden. I denna rapport slog jag larm och förklarade att om inte reformtakten påskyndas kommer det att bli mycket svårt, om inte omöjligt, att nå de mål som vi har fastställt för våra allmänna utbildnings- och yrkesutbildningssystem – och inte bara dessa, utan även målen för Lissabonstrategin i sin helhet, vilket är en långt mer oroande tanke. Brister i allmän utbildning och yrkesutbildning leder när allt kommer omkring nästan automatiskt till ekonomisk avmattning och sociala problem.
<P>
På grundval av dessa iakttagelser har en gemensam rapport utarbetats tillsammans med medlemsstaterna, och rådet (utbildning) kommer i morgon att diskutera rapporten i syfte lägga fram den vid Europeiska rådets vårtoppmöte. I denna rapport identifieras ett flertal prioriterade handlingsområden. Det första av dessa är investeringar i mänskliga resurser, där det behövs ökade investeringar, men också klokare sådana, och att den privata sektorn ställer upp, i synnerhet när det gäller investeringar i högre utbildning och yrkesutbildning. Nästa prioritering är att medlemsstaterna antar verkliga strategier för främjande av livslångt lärande, särskilt bland missgynnade samhällsgrupper. I dag har bara en vuxen av tio tillgång till möjligheter till livslångt lärande. Slutligen finns det ett behov av att driva fram en verklig allmän utbildning och yrkesutbildning i EU, särskilt genom skapande av en europeisk examensstruktur.
<P>
I rapporten betonas även universitetens nyckelroll i det kunskapsbaserade samhället. Även om våra universitet har många tillgångar, kan det inte förnekas att de ställs inför grundläggande utmaningar i en alltmer globaliserad och konkurrensbetonad miljö. I regel har de färre resurser än till exempel de stora amerikanska universiteten. Sedan 1980-talet har de också förlorat sin status som den studieort som utländska studerande föredrar. Vad kan göras för att våra universitet skall bli expertcentrum av världsklass? Vad kan göras för att unionen skall kunna locka till sig de bästa studenterna, forskarna och föreläsarna? En del framsteg har redan gjorts genom Bolognaprocessen, som är avsedd att främja ett harmoniserat poängsystem för våra system för högre utbildning genom Socrates- och Leonardo da Vinci-programmen, som stöder innovation i allmän utbildning och yrkesutbildning, och mer nyligen genom programmet Erasmus Mundus, som så starkt stöds av Europaparlamentet, vilket jag ännu en gång tackar er för. Kan vi förklara oss vara nöjda på detta område och andra? Jag anser inte det. Jag anser att vi måste fortsätta våra ansträngningar, på alla nivåer och fördubbla dem om så behövs.
<P>
Detta är just budskapet i kommissionens vårrapport och i rapporten efter halva tiden. Den direkta följden av detta budskap är kommissionens förslag om den nya budgetplanen. Den 10 februari gav ordförande Romano Prodi er en sammanfattning om bakgrunden till budgetplanen och de viktigaste inslagen i denna. Diskussionerna kommer att bli långa och svåra, och vi kommer att bolla med många siffror och procenttal. Men innan vi kastar oss in i den diskussionen, låt oss först koncentrera oss på vårt projekt och på våra ambitioner för perioden efter 2010. Som ordförande Prodi betonade i sitt tal inför kammaren, kan inget europeiskt land möta globaliseringens utmaningar ensamt. Detsamma gäller hela Lissabonstrategin, däribland området allmän utbildning och yrkesutbildning. Ja, jag vet – allmän utbildning och yrkesutbildning faller under subsidiaritetsprincipen. Och det är ingen som ifrågasätter det. Men vi har lyckats göra viktiga framsteg genom gemenskapsåtgärder. En miljon Erasmusstudenter kan tyckas vara en mycket stor siffra, men de utgör endast två procent av hela vår studentkår. Det är inte tillräckligt. Vi måste gå längre än så. Detsamma gäller praktikanter. Och det faktum att omkring två miljoner elever har deltagit i våra skolprojekt kan tyckas vara imponerande, men denna siffra utgör inte ens en procent av det sammanlagda elevantalet i hela EU. Det finns alltså ett verkligt behov av att gå framåt. För övrigt bidrar gemenskapsprogram, som är formliga innovationslaboratorier, till reformer och anpassningar av utbildningssystemen och till främjande av utbyte av erfarenheter. Bolognaprocessen skulle till exempel aldrig ha kunnat förverkligas utan Erasmusprogrammet och utan de studerandes krav på ökad rörlighet.
<P>
Gemenskapsåtgärder genom program och genom politiskt samarbete bidrar följaktligen till att nå tre grundläggande mål: att göra byggandet av Europa och det europeiska medborgarskapet gripbart och synligt, att utveckla den europeiska dimensionen av allmän utbildning och yrkesutbildning och att stödja ansträngningarna för att förbättra kvaliteten på våra utbildnings- och yrkesutbildningssystem. Agerande på EU-nivå är nödvändigt om vi vill nå våra ekonomiska och sociala mål. I detta sammanhang kommer jag under mars månad att lägga fram ett meddelande om den nya generationen program för perioden 2007–2013 inför kommissionärskollegiet. Syftet med detta meddelande kommer att vara att göra allmän utbildning och yrkesutbildning till en verklighet för alla. I detta meddelande kommer huvudinriktningen och de prioriterade åtgärderna för den nya generationen utbildningsprogram att fastställas. Ett formellt förslag bör kunna läggas fram före sommaren. Detta innebär, mina damer och herrar, att vi kommer att ha tid på oss för att diskutera det. Mot bakgrund av era tidigare meriter på detta område, är jag emellertid redan säker på att jag kan räkna med ert stöd. 
<SPEAKER ID="41" LANGUAGE="FR" NAME="Grossetête (PPE-DE )." AFFILIATION="">
<P>
   – Herr talman, herr rådsordförande, ärade kommissionsledamöter! I dag diskuterar vi vår ekonomi. Att göra vår ekonomi till världens mest dynamiska innebär att vi måste garantera att den triangel som utgörs av kommissionen, parlamentet och rådet kommer att göra det möjligt för triangeln ekonomi, sysselsättning och miljö att utvecklas på ett effektivt och balanserat sätt.
<P>
Låt mig börja med de ekonomiska, monetära och industriella frågorna. Vid tidpunkten för utvidgningen är fast samordning av medlemsstaternas ekonomiska politik i stabilitets- och tillväxtpaktens anda absolut nödvändigt om vi skall bli mer konkurrenskraftiga på världsmarknaden. Konkurrenskraft förvärvas inte enbart genom att skära ned kostnaderna, utan även, och i all synnerhet, genom att skapa förutsättningar som främjar privat företagande och genom att göra arbetslagstiftningen mer flexibel. Det är absolut nödvändigt att uppmuntra alla investeringar, privata eller offentliga, i syfte att se till att utgifterna för forskning och utveckling når tre procent av BNP till 2010. Vi måste visa beslutsamhet på detta område för att sätta stopp för de senaste årens stadiga utvidgning av klyftan mellan oss och Förenta staterna och förhindra att några av våra bästa hjärnor beger sig till andra kontinenter. För detta ändamål måste vi inrikta våra ansträngningar på högteknologisektorer såsom hälso- och sjukvård och bioteknik, försvar och rymden – Galileoprogrammet föregår med gott exempel i detta avseende –, toppmoderna telekommunikationer och förnybara energikällor. Dessa ansträngningar får inte skymma det faktum att Europas ekonomiska fabrik är sammansatt av våra entreprenörer och våra många små och medelstora företag. Vi måste vidta åtgärder för att garantera deras hållbarhet. Ur detta perspektiv är skapandet av en skattestruktur som inte hindrar överföring av äganderätt av små och medelstora företag ett nödvändigt krav.
<P>
Ett ekonomiskt områdes livskraft mäts också genom kvaliteten på dess infrastrukturer, moderniseringen av dess kommunikationskanaler och genom utvecklingen av alternativ till vägtransporter. Att utnyttja strukturfonderna för att finansiera investeringar i infrastruktur, forskning och utveckling och innovation kommer att bli användbart, och det är något som verkligen är nödvändigt för alla – och jag menar alla – medlemsstater i Europeiska unionen. Slutförandet av de transeuropeiska energinäten är också mycket viktigt.
<P>
Om vi går över till sysselsättningen, triangelns andra hörn, måste vi leva upp till våra medborgares förväntningar, för vilka arbetstillfällen förblir det dominerande intresset. Vi måste helt enkelt sätta stopp för politiken att dela ut bidrag och täppa till sprickor som dyker upp igen efter den minsta vindpust, och ägna oss åt verkliga strukturreformer. Skapandet av 15 miljoner arbetstillfällen kommer i sanning att vara beroende av innovation och stöd till ny, uppfinningsrik och dynamisk politik som grundas på privata initiativ inom ramen för Lissabonmålen. Jag noterar att rådsordföranden vill se fler arbetstillfällen och att Viviane Reding betonade behovet av kvalitet hos och anpassning av våra yrkesutbildningssystem. Låt mig i samma tankegång säga att vi måste inleda intensiva överläggningar om problemet med det demografiska underskottet och behovet av att vi, utan dröjsmål, börjar föra en klok och hållbar invandringspolitik. Vi måste tillsammans överväga möjliga lösningar.
<P>
Många människor är också oroade över avsaknaden av ett socialt Europa, och ändå finns det sociala Europa överallt, det är en realitet. Det är inte administrerat, det är frivilligt och det bidrar till att främja jämställdhet mellan könen och att förebygga diskriminering. Jag behöver inte tillägga något till det som Viviane Reding har sagt om den här frågan. Det område där det verkligen krävs särskilda ansträngningar är minimistandarder för EU när det gäller arbetslagstiftning och social trygghet för varaktigt rörliga arbetstagare, vilket kommer att förhindra eventuell illojal konkurrens som grundas på låga löner och dåliga arbetsförhållanden.
<P>
När det gäller miljön skall vi komma ihåg att våra ansträngningar att främja tillväxt och sysselsättning måste styras av målet hållbar utveckling, vilket är en av garantierna för stabilitet. Framför allt annat måste vi vara strikta och realistiska när det gäller följderna av den lagstiftning vi antar. Av detta skäl anser jag att det skulle vara nyttigt att analysera alla EU-utgifters inverkan på hållbarheten innan vi antar lagstiftningsförslag. Det var för övrigt vår politiska grupp som lade fram detta initiativ i utskottet.
<P>
Låt mig avsluta med att betona vikten av det sjätte miljöhandlingsprogrammet, som bör bidra till att genomföra Kyotoprotokollet. Detta var de frågor som jag ville betona. Det finns mycket mer att säga. Jag hoppas helt enkelt att Lissabonstrategin kan hjälpa oss att gå framåt, för alla EU-medborgares skull. 
<SPEAKER ID="42" LANGUAGE="" NAME="" AFFILIATION="Vice talman">
<SPEAKER ID="43" LANGUAGE="ES" NAME="Barón Crespo (PSE )." AFFILIATION="(Applåder)">
<P>
   – Herr talman, herr rådsordförande, ärade kommissionsledamöter! Vi deltar i dag i vad som nästan har blivit en årlig ritual, nämligen debatten om läget för Lissabonstrategin och upptakten till vårtoppmötet. Det är nyttigt att gå tillbaka till grundläggande principer. Dessa principer omfattar en återupplivad europeisk social modell, som grundas på gemensamma och delade värderingar, med en hållbar strategi för solidaritet och ekonomisk och social utveckling. Det är dock inte nödvändigt att ge denna uppsättning av goda avsikter en konkret form. Jag tror att ordspråket att vägen till helvetet är stenlagd av goda föresatser är gemensam för alla våra språk. Att förklara och upprepa goda föresatser år efter år är inte tillräckligt. Vad som i stället krävs är en kritisk analys av hur Lissabonstrategin genomförs. Detta har sagts tydligt i dag, i synnerhet av kommissionen.
<P>
Det är valår, och jag vill gärna betona vissa särskilt oroande frågor. Det är gott och väl att ta upp den inre marknaden och finansiella tjänster. Vi måste emellertid även komma ihåg att vi måste få bukt med dödläget när det gäller skatt på inkomst från kapital och oacceptabla monopolsituationer. Det är gott och väl att tala om utveckling av tjänster, men det är också nödvändigt att bemöta oron över den ständigt ökande omlokaliseringen av företag och behovet av en industriell strategi för Europa. Vi måste följaktligen bevisa att vi är kapabla att arbeta tillsammans för att utveckla vårt tillvägagångssätt för att genomföra Lissabonmålen.
<P>
Herr talman! Låt mig ta upp den nuvarande utvecklingen. För det första anser min grupp och parlamentet som helhet att ikraftträdandet av den ekonomiska och monetära unionen krävde ett stärkt ekonomiskt styre. Jag tror att detta var majoritetens åsikt, som uttrycktes i vår inställning till konventet. Kommissionsledamoten nämnde detta. Ett av våra ledares möten väckte särskilt mediernas uppmärksamhet. Jag syftar på det möte som hölls i Berlin, där inrättandet av en superkommissionär för ekonomiska frågor föreslogs. Detta är verkligen en viktig fråga. Det betyder att det råder enighet om att tillämpa gemenskapsmetoden. Detta är absolut avgörande. Det medför också att man går med på det som regeringarna motsatte sig i konventet. Åsikterna har ändrats. Det anses nu vara nödvändigt att stärka den ekonomiska unionen. Detta kan omsättas i ett korrigerande tillvägagångssätt. Att vara beredd att rätta till saker och ting är ett tecken på visdom. Det finns en vilja att ändra förslaget till konstitution i detta avseende. Det är, när allt kommer omkring, inte vettigt att diskutera inrättandet av en utrikesministerpost och inte ha en likvärdig post för ekonomisk politik. Jag är övertygad om att kommissionsledamot Pedro Solbes Mira gärna kommer att stödja detta förslag, eller till och med försvara det inför kommissionen.
<P>
Det finns en annan viktig aspekt i detta. Diskussioner om reformer bör inte endast begränsas till att diskutera avveckling av sociala förmåner och välfärdsstaten. De irländska, danska och svenska modellerna bevisar fullständigt att det är möjligt att ha en hög konkurrenskraft och en effektiv ekonomi och samtidigt ha en hög skyddsnivå. Reformerna måste därför bygga på dessa modeller. Reformprocessen är inte oförenlig med bevarandet av de principer som har gjort Europa stort.
<P>
Herr talman! Jag vill ta upp ytterligare en viktig fråga. Kommissionsledamoten nämnde detta i förbigående. Jag syftar på fastställandet av den kommande budgetplanen. Det irländska ordförandeskapet kommer att ansvara för att inleda även den diskussionen. Det är en mycket viktig fråga, eftersom det slumpar sig så att det, förutom detta toppmöte i Berlin och en viss skrivelse, talas om att man vill göra mycket mer, men med färre resurser. Jag tänker till exempel på Lissabonstrategin och utvidgningen. Allt börjar bli en fråga om blind tro. Det är inte logiskt att bara hoppas på ett mirakel. Att tillämpa förnuftiga ekonomiska principer är dock absolut vettigt. Följaktligen utarbetade kommissionen ett förslag för att avbörda sig ansvaret, vilket kommissionsledamot Michel Barnier lade fram inför kammaren. Den föreslagna siffran på 1,24 procent av BNP kan tyckas vara alltför snäv, men vi anser att det är den minimisiffra som det är värt att överväga. I mitt hemland Frankrike och på andra håll i Europeiska unionen går forskarna ut på gatorna och demonstrerar. Jag upprepar, forskarna går ut på gatorna, inte bara arbetstagarna. Det är helt enkelt inte möjligt att uppmana till ökad forskning och sedan drastiskt skära ned resurserna.
<P>
Det är därför nödvändigt att fullt ut stödja den plan som förslagits av kommissionsledamot Viviane Reding och utarbetats av kommissionsledamot Philippe Busquin.
<P>
Herr talman! Innan jag avslutar vill jag nämna ytterligare tre frågor. För det första har vi fortfarande fullt förtroende för det irländska ordförandeskapet och vi litar på att det i mars kommer att kunna lägga fram ett genomförbart förslag som syftar till att göra framsteg med konstitutionen. För det andra anser vi att det avtal som nåddes på Cypern måste stödjas. Enligt vår mening är detta mycket viktigt för unionens framtid. Avslutningsvis vill jag, med anledning av den iranske nobelpristagarens besök i kammaren, säga att jag anser att kommissionen måste stå fast vid sitt stöd till demokrati i Iran. Unionen måste också fortsätta att uttrycka sin kritik över genomförandet av valen i detta land.
<SPEAKER ID="44" LANGUAGE="EN" NAME="Watson (ELDR )." AFFILIATION="">
<P>
   – Herr talman! I januari välkomnade parlamentets liberaler ordförandeskapets starka inriktning på Lissabonagendan. Era prioriteringar för vårtoppmötet har förnyat den ståndpunkten.
<P>
Europa har fastnat på låg växel. När Amerika accelererar, när ett återuppvaknat Asien drar på i omkörningsfilen, sackar Europa efter. Vi får inte låta återhämtningen lura oss. Om Europa ökar farten har det mer med vägens lutning att göra än med skicket på vår motor. Som kommissionär Pascal Lamy sade för en vecka sedan har vi överreklamerat förväntningarna på Lissabon och underinvesterat i resultaten. En hållbar ekonomisk återhämtning i Europa måste bygga på att arbetstillfällen skapas. En exportledd återgång till tillväxt skulle kunna dölja en jobblös återhämtning av amerikanskt snitt, som inte kommer att försätta oss i ett bättre läge när vägen planar ut eller när nästa uppförsbacke börjar. Fler och bättre arbeten är nyckeln till hållbar tillväxt och välstånd och den enda hållbara vägen till social sammanhållning.
<P>
Vi får inte låta återhämtningen bli ett fikonlöv för regeringar som är obenägna till reformer. En återgång till tillväxt kan endast dölja den europeiska ekonomins svagheter, inte undanröja dem. Ett misslyckande med att utnyttja de goda tiderna för att bättre motstå de dåliga var just vad som hände med stabilitets- och tillväxtpakten. Det här toppmötet måste på nytt bygga upp pakten kring en ny ordning med åtaganden om ekonomisk disciplin och skuldhantering.
<P>
Regeringar måste låta människor arbeta de timmar de väljer och behålla den flexibilitet de behöver. Vi måste se till att det lönar sig att arbeta och öppna nya vägar till arbete för kvinnor och äldre människor. Vi måste få ett slut på misslyckandena inom utbildning och omskolning som begränsar alltför många européers möjligheter. Vi måste investera mer i forskning och utveckling och uppamma mer konkurrenskraft och innovationer. Den enda europeiska sociala modell att räkna med är den som bevarar vårt gemensamma välstånd för framtiden.
<P>
Vi måste formulera uppnåeliga mål och koncentrera oss på genomförandet. Vi vet vad som måste göras. Vi behöver genomförande av politiken, inte önskelistor och villrådighet. Ytterligare en ”högnivågrupp” kommer endast att leverera ännu en kostsam omgång självklara slutsatser. Min grupp stöder visserligen skapande av arbetstillfällen och äldre arbetstagares återkomst till arbetsmarknaden, men vi tänkte oss mer än konsultuppdrag för pensionerade premiärministrar.
<P>
Ordförandeskapet har med rätta slagit fast att de europeiska regeringarna måste agera mer beslutsamt, inte bara i rådet utan även hemma. I många fall har åtagandena i rådet tillåtits gå i stå under införlivandet. De senaste siffrorna från kommissionen visar att 131 direktiv om den inre marknaden – det vill säga 8,5 procent av samtliga – inte hade genomförts helt i minst en av medlemsstaterna den senaste månaden – i strid med deras egna tidsgränser! Vi måste vara tuffare i övervakningen av den inre marknaden.
<P>
Vårens toppmöte måste handla om genomförande. Före juni väntar sig kammarens liberaldemokrater slutgiltiga beslut om avgörande åtgärder för att bidra till europeiska arbetstagares rörlighet, bland annat ömsesidigt erkännande av examina. Vi vill se verkliga framsteg i fråga om ramdirektivet om tjänster och vi anser att det är hög tid för en överenskommelse om en åtgärdsplan för finansiella tjänster som kan frigöra Europas kapitalmarknader.
<P>
Lissabonagendan gav oss tio år för att genomföra reformer. Fem år senare har alltför lite gjorts. Vi kan inte kosta på oss att stå här om fem år och undra hur vi kunde låta Europa hamna på efterkälken. 
<SPEAKER ID="45" LANGUAGE="PT" NAME="Figueiredo (GUE/NGL )." AFFILIATION="">
<P>
   – Herr talman! Fyra år efter Lissabonstrategin, som antogs under det portugisiska ordförandeskapet och som väckte så stora förhoppningar, har det socioekonomiska läget i gemenskapen, i synnerhet i Portugal, försämrats betydligt, och inte ett enda mål har genomförts. De enda beslut som har antagits handlar om avregleringar och privatiseringar, åtgärder som har minskat anställningstryggheten och ökat angreppen på samhällsservicen. Detta är med andra ord Europas arbetsgivares nyliberala dagordning, dagordningen för Europeiska samarbetsorganisationen för nationella arbetsgivarföreningar och industriförbund, dagordningen för industriledarna, det som har blivit A och O i EU:s ekonomiska och sociala politik.
<P>
Snart kommer ännu ett vårtoppmöte, och enligt vad vi kan utläsa av kommissionens rapport kommer det ekonomiska receptet att vara ”mer av samma sak”. Avreglerings- och privatiseringsprocesserna kommer att fortsätta att stödjas inom många sektorer, från transport till energi, från postväsendet till telekommunikationer. En påtagligt negativ inställning visas mot den kamp som den offentliga sektorn, arbetstagarna och andra för, vilka påverkas av denna antisociala politik och som ignoreras på ett påfallande ensidigt sätt. De sociala frågorna anses vara av sekundär vikt och sysselsättningspolitiken bygger på mer flexibla arbetstillfällen, osäkrare anställningar och löneinskränkningar. Arbetslösheten har ökat och de arbetstillfällen som har skapats är otillräckliga. Antalet korttidsanställda arbetstagare har ökat med fyra miljoner och deltidsarbetstagare med två miljoner. Multinationella bolag fortsätter med sina omlokaliseringar, som förvärrar arbetslösheten och hämmar utvecklingen i många regioner, vilket för närvarande sker i min medlemsstat. De som drabbas hårdast är kvinnor och unga.
<P>
Det är därför vi hävdar att Lissabonstrategin måste ses över och att det bör införas ett tillfälligt uppehåll för avregleringar, så att ekonomierna kan återupplivas och efterfrågan kan upprätthållas. Det är också skälet till att vi har insisterat på att kräva att stabilitetspakten skall avskaffas och ersättas av en pakt för social utveckling och sysselsättning, i linje med målen för sysselsättning, hållbar ekonomisk utveckling och ekonomisk och social sammanhållning.
<P>
Detta är den enda lösningen för att skapa mer yrkesutbildning, mer allmän utbildning, mer innovation och mer forskning, vilka är nödvändiga förutsättningar för en hållbar utveckling i EU. 
<SPEAKER ID="46" LANGUAGE="FR" NAME="Jonckheer (Verts/ALE )." AFFILIATION="">
<P>
   – Herr talman! Jag vill på Gruppen De gröna/Europeiska fria alliansens vägnar använda de tre minuter som jag har till mitt förfogande för att komma med några telegrafiskt korta kommentarer. För det första kommer jag, när det gäller diagnosen av det nuvarande läget, inte att gå in i detalj på frågan om att de traditionella ekonomiska, sociala och miljömässiga indikatorerna inte är särskilt bra. Kommissionens rapport är fullständigt tydlig på den punkten.
<P>
Jag skulle vilja betona tre punkter som inte har tagits upp särskilt ofta i denna debatt. Det första som slår mig är hur olika förhållandena är i unionens medlemsstater. Om man ser på medlemsstater som Danmark, Sverige eller Finland, är detta ekonomier som upprätthåller höga sociala och miljömässiga standarder och även är globalt konkurrenskraftiga. Dessa exempel bör ge oss en tankeställare. Jag tycker nog att alla förhastade uttalanden om EU:s ekonomiska läge bör undersökas noggrannare.
<P>
Det andra jag kommer att tänka på är diagnosen när det gäller skapande av arbetstillfällen. Jag hör aldrig någon nämna behovet av att skilja mellan de strategier som antas för ekonomiskt effektiva områden som fullständigt ingår i häxkitteln av internationell konkurrens, strategier för handelsverksamhet som är relativt väl skyddade från internationell konkurrens och strategier för icke-kommersiell verksamhet. Och ändå visar många analyser på att de två sistnämnda områdena erbjuder det största utrymmet för skapande av arbetstillfällen.
<P>
Den tredje och sista punkten, som sällan tas upp i denna utvärdering, är en bedömning av avregleringen: är vi verkligen säkra på att avreglering faktiskt förbättrar utbudssituationen, att den främjar innovation och att den, som Mario Monti gärna upprepar, leder till sänkta priser? Jag är inte så säker på det. Jag anser att den har skapat många oligopol.
<P>
Herr rådsordförande! Vår oro när det gäller Europeiska rådets nästa toppmöte gäller detta: varje gång vi läser era ordförandeskapshandlingar och när vi läser skrivelsen från de konservativa och socialistiska premiärministrar och statschefer som samlades i Berlin, fruktar vi att de framsteg som gjordes av Europeiska rådet i Göteborg reduceras, med andra ord att vi går tillbaka till den gamla filosofin ”antingen eller”, dvs. att höga miljöstandarder och sociala åtgärder som garanterar en viss levnadsstandard är oförenliga med konkurrenskraft och skapande av arbetstillfällen. Detta är en gammal historia. Den har dykt upp igen i samband med till exempel Reachprogrammet. Om Europeiska rådet vill komma med konstruktiva förslag rekommenderar jag att det föreslår en industripolitik som gagnar miljön. Hur kan kommissionen lägga fram ett bra dokument om miljöteknik, utan att låta det följas av en färdplan för finansiering och genomförande av förslagen? För att komplettera de medel som tillhandahålls av Europeiska investeringsbanken, varför diskuterar vi inte idén om ett stort europeiskt offentligt lån för att finansiera hållbar utveckling, eftersom vi i vår del av världen har överflöd av besparingar, vilka tjänar till att finansiera USA:s underskott?
<P>
Slutligen, herr Solbes, när det gäller prispolitik, eller för att vara mer exakt, omdirigering av statliga stöd och bidrag, var det meningen att Ekofinrådet skulle lägga fram en femårsplan för att gradvis avveckla de offentliga stöden till miljöskadlig verksamhet. Ingenting har hänt. Att se till att priserna återspeglar de verkliga produktionskostnaderna, däribland de sociala kostnaderna, kan vara en annan uppgift för Ekofinrådet. Avslutningsvis skulle det, för att föra processen framåt, också vara önskvärt att utnyttja EU-lagstiftningen om offentliga upphandlingar, vilken gör det möjligt att tillämpa miljöteknik. Jag skulle kunna säga mycket mer, men tre minuter är en för kort tid för ett sådant omfattande projekt. 
<SPEAKER ID="47" LANGUAGE="" NAME="Talmannen." AFFILIATION="">
<P>
   – Ni fick in en hel del på de tre minuterna! 
<SPEAKER ID="48" LANGUAGE="EN" NAME="Collins (UEN )." AFFILIATION="">
<P>
   – Herr talman! Jag välkomnar varmt att det kommande toppmötet för EU:s ledare främst är inriktat på hur vi bäst kan stärka EU:s ekonomiska och konkurrensmässiga läge. Vi stöder alla de mål som fastställdes av EU:s ledare vad gäller genomförandet av Lissabonstrategin. Vi vill alla också se till att EU blir den mest konkurrenskraftiga kunskapsbaserade ekonomin i världen år 2010.
<P>
Vi har sett framsteg inom politikområdena forskning och utveckling, finansiella tjänster, avreglering av energi- och telekommunikationsmarknaderna, miljöskydd och lagstiftningsreformer. Det är nu mycket enklare för arbetstagare och studenter att flytta runt i EU för att få tillgång till arbete och utbildning. Det är enklare att starta och driva ett litet företag. Konsumenterna har redan fått glädje av billigare telefonsamtal. Betydande framsteg har gjorts i fråga om jämställdhet och social trygghet. Den inre marknaden har i sig bidragit till att skapa två och en halv miljon arbetstillfällen i Europa enbart under de senaste tio åren. Men trots dessa framgångar blir det allt tydligare att om vi inte genomför ett bredare politiskt reformprogram i Europa kommer vi inte att kunna göra EU till den mest konkurrenskraftiga ekonomin i världen år 2010.
<P>
Förhandlingar pågår om EU:s budgetplan för perioden efter 2006 och det krävs prioriterad uppmärksamhet för att se till att EU:s budgetåtgärder stöder initiativ för att få till stånd en hållbar tillväxt och ökad sysselsättning i enlighet med Lissabonstrategin.
<P>
Jag stöder genomförandet av initiativet ”aktion för tillväxt” som skall åstadkomma en ökning av investeringarna i europeiska energi- och transportnät. Handlingsplanen för finansiella tjänster måste genomföras så att det finns en integrerad marknad för finansiella tjänster i EU 2005. Detta kommer att göra det möjligt för banker, fondförvaltare och försäkringsgivare att vara verksamma inom hela EU, vilket är goda nyheter både för den framtida utvecklingen av branschen för finansiella tjänster och för konsumenterna av dessa tjänster.
<P>
En handlingsplan för företagsstyrning och revision måste stödjas för att se till att EU:s affärspraxis fungerar enligt högsta internationella standard. Ett nytt gemenskapssystem för patent måste också införas inom EU. Gemenskapens tullkodex måste ändras så att vi stärker och moderniserar EU:s tullpolitik.
<P>
Jag stöder byggandet av en bättre lagstiftning i Europa. All ny EU-lagstiftning måste bli föremål för en strikt prövning av konsekvenserna för företagsamhet och konkurrenskraft. För att EU skall förbli konkurrenskraftigt måste vi alla utnyttja de nya och framväxande informationsteknikerna. Det nya programmet eEurope 2005 måste syfta till att introducera en ökad användning av bredband i skolor och bibliotek för att garantera åtkomst till höghastighetstjänster på Internet och öka våra ungdomars kompetensutveckling.
<P>
Det alleuropeiska tjänsteinitiativet e-förvaltning måste också slutföras för att se till att offentliga tjänster och tjänster inom förvaltningen är tillgängliga elektroniskt. Därför stöder jag genomförandet av Lissabonstrategin. 
<SPEAKER ID="49" LANGUAGE="FR" NAME="Abitbol (EDD )." AFFILIATION="Den inbillade sjuke">
<P>
   – Herr talman! I Europeiska unionens magiska värld låter vi aldrig verkligheten tränga in i våra drömmar, och från ett toppmöte till ett annat fortsätter vi att undfägna varandra med fascinerande sagohistorier, som Lissabonstrategin eller konstitutionen för Europa. I själva verket är Europeiska unionen, och särskilt euroområdet, världsekonomins ”sjuke man”. Senast i går fick vi höra att euroområdets externa handelsbalans har minskat med 58 procent under 2003, en minskning som helt och hållet kan tillskrivas den minskade industriexporten.
<P>
Herr kommissionär! Euroområdet spelas ut i alla aspekter – tillväxt, sysselsättning, investeringar och konkurrenskraft – av alla de andra ekonomiska och monetära områdena, däribland Japan. Men på sina respektive områden fortsätter Pedro Solbes Mira och Jean-Claude Trichet att obekymrat stoltsera runt på scenen och fortsätter, som läkaren Diafoirus och hans son i Molières , att avfärda oss med sina felaktiga diagnoser. ”Diagnoser är det viktigaste, det kan ni lita på”, säger Diafoirus Solbes. ”Diagnoserna, det kan ni skriva upp”, svarar Diafoirus Trichet. Detta kan ni vara säkra på, mina damer och herrar: med denna medicin kommer EU snart att se ut som hälsan själv där hon ligger i sin kista.
<P>
Jag är dock glad att kunna säga att stabilitetspakten är död och begraven, och de som bär ansvaret för paktens frånfälle är de som ville ha den, men som sedan ändrade sig, vilket de har rätt att göra, nämligen Frankrike och Tyskland. Så det är ingen mening, herr Bigliardo – och jag ser att han inte ens är här – att författa en senkommen helgonbiografi och, av tämligen obegripliga skäl, låta ert dåliga humör gå ut över Frankrike med aggressiva utfall. Omvänd nit, utan tvivel.
<P>
När det gäller er, herr Solbes, anser jag att ni skulle göra mycket klokt i att utnyttja era få återstående månader på er post för att lägga undan ert träsvärd, som inte har tjänat er särskilt väl, och dra tillbaka det åtal ni har väckt mot rådet i EG-domstolen, vilket i själva verket är det slags agerande som kan leda till ett veritabelt utbrytningskrig i EU. Ni skulle göra klokare i att ställa er själv några frågor om euron, som den italienska rådsordföranden gjorde. Det är euron som hämmar euroområdets återhämtning, på grund av att den har blivit den passiva anpassningsvariabeln i den monetära och handelsmässiga utmaningen mot Förenta staterna och Asien. Detta går att bevisa på ett tillfredsställande sätt genom att, till och med på grundval av Lissabonmålen, jämföra resultaten för de medlemsstater som ingår i euroområdet med de medlemsstater i unionen som inte ingår i euroområdet. Så, för guds skull, mina damer och herrar, eftersom vi nu närmar oss slutet på denna mandatperiod, öppna ögonen och ta itu med verkligheten! 
<SPEAKER ID="50" LANGUAGE="IT" NAME="Della Vedova (NI )." AFFILIATION="">
<P>
   – Herr talman, kommissionsledamot Solbes Mira, kommissionsledamot Reding! Även jag är trött på att alltid höra refrängen eller mantrat om Lissabonmålen. Ett skäl till detta är att vi upprepar dem i ett försök att övertyga oss själva om att vi kommer att lyckas göra saker i EU som vi inte är kapabla till.
<P>
Vi diskuterar offentliga budgetar, vi diskuterar den funktion som offentliga förvaltningar i EU och i enskilda medlemsstater kan fylla när det gäller att främja ekonomierna för forskning och innovation. Vi gör detta vid en tidpunkt när jordbruksutgifterna kommer att uppta mellan 40 och 50 procent av medlen i Europeiska unionens budgetplan. Anser kommissionen att jordbruksutgifter kommer att bidra till att nå Lissabonmålen? Om den inte har mod nog att diskutera denna fråga om Europeiska unionens budget kommer det att bli svårt att utnyttja en så viktig hävstång som EU:s utgifter – till förmån för teknisk innovation och forskning.
<P>
Under diskussionerna om stabilitets- och tillväxtpakten har vi sett regeringar i stora medlemsstater – i medlemsstater som är mycket viktiga för Europeiska unionen och ännu viktigare för euroområdet – tala om att komma fram till ett underskott som motsvarar fyra eller fem procent av den offentliga budgeten. Jag frågar mig själv om det inte skulle vara möjligt för medlemsstater som Frankrike och Tyskland – där de offentliga utgifterna motsvarar eller är högre än 50 procent av BNP – att finna de nödvändiga medlen i dessa högst avsevärda resurser för att investera i infrastruktur och utveckla forskning och yrkesutbildning i synnerhet på universitetsnivå.
<P>
En annan stor EU-medlemsstat ger oss ett exempel. Till skillnad från William Abitbol, anser jag inte att Förenade kungarikets bättre ekonomiska resultat är följden av att britterna har behållit pundet och inte har infört euron. Förenade kungariket ger ett viktigt exempel på att ett utskott – inte Blairregeringen, utan ett regeringsutskott – tillkännager att det kan bli nödvändigt att skära ned 80 000 tjänster inom civilförvaltningen för att spara 20 miljarder euro – med andra ord 1,5 procent av Förenade kungarikets BNP – som skulle öronmärkas för skolor, hälso- och sjukvård samt säkerhet. Det är också nödvändigt att finna medel från offentliga budgetar, och vi måste ha modet att fatta sådana kostnadskrävande politiska beslut.
<P>
Två ytterligare frågor handlar om Europeiska unionens framtidsutsikter och ekonomiska tillväxt. Vi har läst – för ögonblicket endast i dagstidningarna – den text som har utarbetats av kommissionsledamot Pascal Lamys expertkommitté – detta handlar ännu inte om vad kommissionsledamot Lamy säger – som efterlyser att världshandeln skall kopplas till nationella värderingar i EU. Detta innebär att styra in Europeiska unionen på vägen mot protektionism. Är det på så vis vi vill nå ekonomisk tillväxt?
<P>
Herr talman, kommissionsledamot Solbes Mira, kommissionsledamot Reding! Jag vill avslutningsvis inrikta mig på invandringsfrågan. För bara en månad sedan kom FN:s generalsekreterare Kofi Annan hit för att försöka övertala EU att införa en öppnare politik, först och främst i EU:s eget och i EU-ekonomins intresse. Hur svarar EU på detta? Unionen svarar med att stänga EU 15-gränserna för arbetstagare från det utvidgade EU. Arbetstagare från de tio länder som kommer att ansluta sig till Europeiska unionen kommer att bli andra klassens arbetstagare; vi kommer att ha arbetstagare som kommer från gemenskapen, men som likväl är olagliga. Detta är till exempel vårt svar när det gäller invandringsfrågan. Även ur denna synvinkel, och i stället för att anta den utmaning som utvidgningen utgör, sluter sig EU. Det EU som sluter sig går inte mot Lissabon, utan mot ekonomisk tillväxt som blir alltmer obetydlig i jämförelse med Förenta staternas tillväxt och nu också Japans. EU väljer emellertid sitt eget öde. 
<SPEAKER ID="51" LANGUAGE="DE" NAME="Randzio-Plath (PSE )," AFFILIATION="föredragande">
<P>
   . – Herr talman! Vi har en enorm uppgift, nämligen att skapa en ny syntes av de mål som vi har fastställt och att samtidigt stå fast vid åtagandet när det gäller de ideal som kännetecknar EU och som Europa är känt för. Vi måste skapa en ny syntes mellan arbete som en faktor för social integration, lika möjligheter och de ekonomiska krav som konkurrenskraft och skapande av arbetstillfällen medför. Det som jag har citerat ur Jacques Delors vitbok från 1993 är inte mindre relevant i dag, och jag anser att misslyckandet med att införliva denna vitbok, trots alla lovord som alla stats- och regeringschefer och Europaparlamentet har överöst den med, och trots det stöd som vi alla har gett den, visar hur viktigt det är att vi inte låter Lissabonprocessen stagnera mer, utan att vi i stället bör göra allt som står i vår makt – vilket lyckligtvis det irländska rådsordförandeskapet är villigt att göra – för att genomföra den på nationell och lokal nivå. Jag beklagar att vi inte har lyckats göra framsteg med att genomföra den, och det främsta skälet till att vi alla bör beklaga detta är att alla medlemsstater gömmer sig bakom argumentet att ytterligare framsteg är finansiellt ohållbara.
<P>
Jag anser att denna ursäkt inte längre är giltig, för det första på grund av att vi nu har investeringsinitiativet – även om det är ganska blygsamt och säkerligen inte kommer att ge de effekter som Marshallplanen, med mindre pengar till och med, hade på återuppbyggandet av Europa – och för det andra på grund av att vi inte tänker på att en förbättrad samordning mellan medlemsstaterna kan leda till att vi kan återhämta förlorad inkomst, inte bara genom bekämpning av organiserad brottslighet och den svarta ekonomin, utan även – och först och främst – genom att bekämpa skattefusk.
<P>
Det skulle bli möjligt att få in ytterligare 100 miljarder euro per år bara från mervärdesskatten, och med dessa pengar skulle vi kunna sörja för mycket mer trovärdig finansiering. Jag anser även att det är hög tid att vi, när det gäller att få in medel i dag, inte längre enbart tänker på Europeiska investeringsbanken och dess bidrag till uppbyggandet av tillväxt – även om detta bidrag naturligtvis är värdefullt – utan även på att på nytt överväga möjligheten att Europeiska unionen äntligen börjar tillämpa ett instrument som vi diskuterade så långt tillbaka i tiden som 1993, och att vi inbjuder till tecknande av eurobonds.
<P>
Även om det är viktigt att årets vårtoppmöte skapar förtroende – vilket vi krävde även för vårtoppmötet i Thessaloniki – måste det också klargöras att vi i EU kan skapa mervärde om vi alla hjälps åt. Även om investeringar på datorteknikområdet och i informationsteknik självklart är mycket viktiga, finns det även andra områden som vi kan investera i: miljön, energisparande och alternativa energikällor, för att generera hållbar utveckling som följs av skapande av arbetstillfällen, och – som det med rätta har sagts – det finns något som heter investera i människor, Europeiska unionens mest värdefulla råmaterial, inte bara i den tidiga barndomen, utan även i högre utbildning och livslångt lärande.
<P>
Det finns dock en sak som jag inte vill hoppa över, och det är att det är nödvändigt att vi, förutom investeringar i människors allmänna utbildning och yrkesutbildning, även investerar i sociala förmåner. För att ta ett exempel så kommer vi aldrig att kunna förena arbete och familjeliv i EU om inte barnomsorgen förbättras. Det är här som EU, i de flesta men inte alla medlemsstater, har mycket att ta igen.
<P>
Även den oberoende världskommissionen för globaliseringens sociala dimension stöder vårt krav i sin rapport som offentliggjordes denna vecka, och jag anser att detta visar oss att det i dag krävs mer än enkla recept på vad som måste göras; det krävs även politisk samarbetsvilja. EU kan inte längre vänta på tillväxt i Förenta staterna, unionen måste själv rycka upp sig från träsket av massarbetslöshet, olämpliga investeringar och oförmåga till samordning. Jag anser att detta är en utmaning för vårtoppmötet, och jag hoppas innerligt att man kommer att lyckas övertyga regeringarna om att de åtgärder de har vidtagit hittills inte kommer att vara tillräckliga för att förbereda oss för framtiden, som är avgörande för oss alla och för framtida generationer.
<SPEAKER ID="52" LANGUAGE="IT" NAME="Bigliardo (UEN )," AFFILIATION="föredragande.">
<P>
   – Herr talman, mina damer och herrar! Under 2003 var Europeiska kommissionen tvungen att nedåtjustera sina ekonomiska prognoser för tredje året i rad. BNP-tillväxttakten i euroområdet 2003 sjönk ännu en gång, från 3,5 procent 2000 till 1,5 procent 2001, till 0,9 procent 2002 och ned till 0,5 procent 2003, vilket innebär att EU-ekonomin var nära stagnation. Det var dessa problem som utlöste diskussionerna i utskottet för ekonomi och valutafrågor och som har lett till det betänkande som jag lägger fram i kammaren i dag. I detta betänkande beaktas några viktiga behov, först och främst behovet av att vi i egentlig mening förstår vad stabilitets- och tillväxtpakten innebär för EU för närvarande. Den alltmer angelägna frågan är om det kan råda verklig stabilitet utan tillväxt eller inte.
<P>
Vi har försökt besvara denna fråga eftersom vi insåg att det som hände när Ekofinrådet antog sin välkända ståndpunkt om de problem som Frankrike och Tyskland stod inför, var att det fanns olika meningar inom vårt EU och att vi splittrades när det gällde en så viktig fråga. Det råder inget tvivel om att det är ett grundläggande villkor att hålla stabilitets- och tillväxtpakten under tre procent, särskilt i dag – inför utvidgningen – när vi måste ha ordnade och reglerade budgetar.
<P>
Det var därför som ledamöterna av utskottet för ekonomi och valutafrågor bestämt yrkade på att länderna från Östeuropa skulle följa EU:s exempel, att de skulle balansera sina budgetar och i framtiden lägga fram mer uppmuntrande framtidsutsikter. Trots detta anser jag även att vi inte kan fortsätta att behandla ett så stort problem som stabilitets- och tillväxtpakten som en politisk fråga. Det finns stora medlemsstater som har investerat åtskilligt och som, enligt min mening, också har en rätt, och till och med en plikt, att genomföra strukturreformer, vilka det krävs lämpliga tidsgränser för, och att det är nödvändigt att enskilda medlemsstater får ordning på sina budgetar. Jag syftar särskilt på Frankrike, som har slagit in på den vägen, och på Tyskland, som har betalat ett ansenligt pris för sina ansträngningar att återförenas med det före detta Östtyskland. I detta läge anser vi att offentliga investeringar måste utnyttjas för att sätta fart på vår ekonomi, som har kört fast, och att eurons värde och växelkursen mellan euron och US-dollarn måste undersökas.
<P>
Som Christa Randzio-Plath redan har förklarat, och jag tackar henne för samarbetet under utarbetandet av dessa två betänkanden, står EU inför en situation när vi måste fastställa vårt eget bestämda och unika tillvägagångssätt oberoende av alla ekonomiska band till Förenta staterna. I detta avseende måste vi komma igång med Lissabonstrategin, eftersom vi ligger allvarligt efter i tidtabellen. Planen är att investera mer i forskning och framför allt att lansera en politik för att lösa de globala arbetslöshetsproblemen och att genom utveckling ge våra unga generationer möjlighet att hoppas på ett tryggt och givande arbetsliv i EU.
<P>
Det är dessa mål som fastställs i det viktiga betänkande som vi har antagit i utskottet och som vi kommer att rösta om i kammaren i morgon, ett betänkande som innehåller en politisk och ekonomisk prognos som inte på något sätt är negativ, utan där vi i stället utnyttjar allt det arbete som Europaparlamentet har genomfört under denna mandatperiod. Vi anser att parlamentet är en institution som bör få mer att säga till om i alla slags ekonomiska analyser och prognoser. För att förbli konsekvent bör Europaparlamentet i framtiden spela en ledande roll i viktiga ekonomiska analyser och prognoser och börja delta i det värdefulla arbete som kommissionen redan genomför.
<P>
Jag vill tacka alla som har samarbetat och jag hoppas att vi kan inleda en givande debatt. 
<SPEAKER ID="53" LANGUAGE="DE" NAME="Karas (PPE-DE )." AFFILIATION="(Applåder)">
<P>
   – Herr talman, herr kommissionär, mina damer och herrar! När jag ser mig omkring i kammaren får jag en känsla av att vissa personer – i själva verket de flesta av oss – ännu inte insett att uppfyllandet av Lissabonmålen, en politik för tillväxt och sysselsättning, och också vårens toppmöte, är ett politikområde av yttersta vikt för Europeiska unionen, vid sidan av konstitutionen, utvidgningen, Europavalet och utseendet av kommissionen, och den viktigaste fråga som skall behandlas i år.
<P>
Jag anser att vi en gång för alla måste sluta upp med att jämra oss och peka ut de skyldiga. Låt oss i stället för en gångs skull komma ihåg att vi har antagit tillräckligt många resolutioner och satt upp tillräckligt många mål och att det nu är dags att till sist hålla fast vid resolutionerna och ta itu med att uppnå målen. Det är verkligen paradoxalt att det just är Tyskland, Frankrike och Förenade kungariket som har enats om att de vill placera en superkommissionär i Bryssel som skall ha hand om den ekonomiska samordningen, just de av alla länder, varav ett land inte ingår i euroområdet och dessutom blockerar den konstitution som skall göra EU starkare på världsmarknaden, medan de andra två överträder EG-lagstiftningen genom att bryta mot stabilitets- och tillväxtpakten, och till och med tvingar kommissionen att gå till EG-domstolen. Jag anser inte att en superkommissionär kan ersätta medlemsstaternas brist på politisk vilja, och hellre än att tillåta honom att distrahera oss bör vi en gång för alla genomföra de resolutioner som vi har antagit, vilket betyder att vi skall se till att de genomförs i medlemsstaterna. Jag måste säga till Benedetto Della Vedova att detta också gäller jordbruksbudgeten. Faktum är att det var dessa stats- och regeringschefer som redan hade beslutat att det inte kunde göras någon ändring eftersom jordbruksbudgeten måste förbli stabil och ligga kvar på samma nivå under åren 2006–2013 – något som jag välkomnar.
<P>
Att ständigt ifrågasätta de beslut som redan fattats, i stället för att genomföra dem, försvagar oss alla. Det finns personer här i kammaren – till exempel de till vänster – som säger att stabilitets- och tillväxtpakten är anledningen till att medlemsstaterna inte gör sina hemläxor, men då måste jag tala om för er att det är Tyskland och Frankrike – två prominenta länder – som äventyrar stabilitets- och tillväxtpakten och misslyckas med att hålla sig till den. Det är dessa två länder som ligger högst upp på listan över dem som misslyckas med att genomföra direktiven om den inre marknaden, och det är dessa två länder som också är de första att ropa på en superkommissionär. Vi behöver stabilitet och tillväxt, för det är de som utgör grunden för konkurrenskraften, och konkurrenskraften i sig är grunden för tillväxten och sysselsättningen, och utan dessa finns det ingen social sammanhållning. Låt oss sluta att spela ut marknaden mot staten, och i stället arbeta för vårt system med social marknadsekonomi, som leder till social sammanhållning. Låt oss sluta att spela ut investeringar mot skulder, och i stället hålla fast vid det som vi har åtagit oss.
<SPEAKER ID="54" LANGUAGE="FR" NAME="Goebbels (PSE )." AFFILIATION="National Institutes of Health">
<P>
   – Herr talman! Lissabonstrategin är fortfarande det mest konsekventa sättet att göra Europa till ett centrum för ekonomiska, sociala och miljömässiga topprestationer. Men det räcker inte att EU deklarerar sina ambitioner. EU måste också se till att skaffa sig medel för att uppnå dem. En stram budget är inte ett sådant medel, även om stabiliteten hela tiden är ett mål som man bestämt måste sträva efter. Därför vore det mycket lättare att uppnå balanserade offentliga utgifter om den europeiska ekonomin började växa igen.
<P>
Högern predikar en stram livsföring och hävdar att man därigenom försvarar kommande generationer mot de bördor som vår generation lägger på dem. Men vad skall kommande generationer säga om vi överlåter en värld på dem som kännetecknas av stor ojämlikhet, där stor osäkerhet och brist på sysselsättning placerar allt större delar av befolkningen i utkanten av samhället? Man lovprisar den amerikanska flexibiliteten. Och ändå ligger arbetslöshetssiffrorna i Förenta staterna för närvarande på omkring 6 procent för alla aktiva arbetssökande. Detta koncept med ett aktivt arbetssökande är viktigt, eftersom man därigenom har lyckats få bort fem miljoner amerikaner från arbetslöshetsstatistiken sedan president Bush tillträdde. Dessutom håller landet med frihetsstatyn 2,2 miljoner vuxna i arbetsför ålder i fängelse. Den amerikanska sociala modellen kan uppenbarligen inte rekommenderas.
<P>
Men när det gäller forskning och offentliga och privata investeringar bör EU verkligen inspireras av Förenta staterna. Där européerna ser risker, exempelvis på bioteknikområdet, ser amerikanerna möjligheter. Medan vår union investerar omkring 700 miljoner euro per år i bioteknikforskning, investerar Förenta staterna 25 miljarder US-dollar per år i sina . EU har satt upp målet att 3 procent av dess BNP skall användas till forskning. Men var är pengarna? För närvarande arbetar 400 000 europeiska forskare i Förenta staterna. Större europeiska företag, exempelvis Nokia, investerar mer i sin forskning i Förenta staterna än i Europa. Samma sak gäller investeringar i infrastruktur. Europeiska unionen har just lagt fram en plan omfattande 62 miljarder euro för att vitalisera de transeuropeiska näten fram till 2010, medan den amerikanska senaten just nu diskuterar ett projekt för att satsa 318 miljarder US-dollar enbart på förbättringar av motorvägsnätet under en sexårsperiod, efter att representanthuset ursprungligen begärt ett anslag om 375 miljarder.
<P>
När man predikar amerikansk konkurrensförmåga måste vi analysera de fakta som ligger bakom statistiken. EU kommer inte att bli världens mest konkurrenskraftiga ekonomi genom att göra sig av med sin sociala modell eller genom att avstå från högkvalitativa tjänster i allmänhetens intresse. EU måste investera mer i sitt humankapital, i forskning och i sin fysiska infrastruktur. Herr rådsordförande! Nästa toppmöte måste förebåda en europeisk vår. 
<SPEAKER ID="55" LANGUAGE="DA" NAME="Riis-Jørgensen (ELDR )." AFFILIATION="">
<P>
   – Herr talman! Toppmötena under våren har tyvärr alltid mer handlat om ord än om handlingar. Resultaten har därför uteblivit. Följaktligen måste ordförandelandet Irland uppmanas att genomföra sitt eget initiativ så att det den här gången inte stannar vid prat. 
<P>
Under det som kallades Berlintoppmötet mellan förbundskansler Schröder, premiärminister Blair och president Chirac föreslog dessa tre herrar att det skulle skapas en ny tjänst som vice ordförande i kommissionen, mer allmänt känd som en superkommissionär, med ansvar för att samordna alla frågor som gäller ekonomiska reformer inom EU.
<P>
Naturligtvis måste man i ökad utsträckning koncentrera sig på ekonomiska reformer, men det oroar mig att de ”tre tenorerna” talar om den nödvändiga industriella utvecklingen i EU. Förhoppningsvis talar vi inte om ett slappare genomförande både av de bestämmelser som styr statsstöden och av konkurrenspolitiken i allmänhet. Det är det sista som EU behöver. Det skulle ta bort fokuseringen från de verkliga strukturreformer och de ökade investeringar i forskning och utbildning som behöver göras i många medlemsstater. Det senare skulle kunna finansieras genom att de ytterst behövliga reformerna av jordbrukspolitiken påskyndas. Strukturreformer handlar om att stoppa utvecklingen mot en alltmer ökande beskattning, se till att det finns flexibla arbetsmarknader och hålla kvar ökningen av de offentliga utgifterna på en hållbar nivå.
<P>
Vi får inte göra som Mogens Lykketoft, den danske oppositionsledaren, och föreslå att man inför en straffavgift som företagen skall betala varje gång de säger upp en anställd som är äldre än 50 år. Det skulle förhindra att man anställer äldre personer, göra arbetsmarknaden oflexibel och orsaka förlust av arbetstillfällen. Det är ingen lösning.
<P>
Vi inom Europeiska liberala, demokratiska och reformistiska partiets grupp stöder de två betänkandena av Christa Randzio-Plath respektive Roberto Felice Bigliardo, såsom de antogs av utskottet, men inte ändringsförslagen till betänkandena. 
<SPEAKER ID="56" LANGUAGE="FR" NAME="Herzog (GUE/NGL )." AFFILIATION="">
<P>
   – Herr talman! Strömmen av ord, för att inte säga det tomma skrytet, om de huvudsakliga riktlinjerna kan inte längre dölja det faktum att Lissabonprocessen har kört fast och att Europeiska unionen inte har någon ekonomisk politik. Detta har i själva verket varit ett återkommande problem sedan EMU skapades, trots alla förslag som har framkommit.
<P>
Vi har naturligtvis frågan om styrningen. Tony Blair, Jacques Chirac och Gerhard Schröder föreslår en superminister. Och varför inte? Men vad har man för nytta av en minister om ingen vet hur man skall lösa de underliggande problemen? Det som är mer intressant är iakttagelsen i Christa Randzio-Plaths betänkande om att styrningen lider brist på demokrati. Hon uppmanar till debatter i alla länder, i varje nationellt parlament, debatter som hela samhället bör kunna delta i, innan rådets möte äger rum under våren. Jag kan emellertid tala om att ett sådant förslag lades fram av parlamentet 1996, efter mitt betänkande om allmänt deltagande i unionens institutionella system, men det genomfördes aldrig, och parlamentet har inte fortsatt att driva frågan.
<P>
Det centrala i strukturreformen är på något vis en magisk formel. Reformer är oundgängliga, men de verkliga frågorna är åt vilket håll reformerna går och vad de innebär och behovet av att undvika motsägelser. Om vi tar fallet med arbetsmarknaden är det viktigt med en verklig rörlighet, men samtidigt fattar medlemsstaterna beslut som syftar till att förhindra att arbetstagare från de nya medlemsstaterna utövar den fria rörligheten på den europeiska arbetsmarknaden. Europeiska unionen måste därför skapa mer omfattande drivfjädrar, särskilt när det gäller den utveckling av humankapitalet som man skryter om, en ansträngning som utan tvekan kommer att kräva stora resurser, som vi för närvarande inte kan uppbåda.
<P>
Man talar om industripolitik, men den har inte fungerat ordentligt sedan Maastrichtfördragets tid. Beträffande finansieringen har det fastslagits att investeringar av allmänt intresse inte kommer att göras utan en ökning av gemenskapens medel. Och jag måste understryka att författarna till Lissabonmålen också föreslog att allmänna medel, som var bestämda för prioriterade projekt, skulle undantas i stabilitetspaktens bestämmelser. Men det är inte allt. Alla vet att stora penningbelopp används för investeringar i aktieportföljer och omstrukturering, men inte för industriinvesteringar. Ett grundläggande problem är därför att krediterna, skattesystemet och bestämmelserna för besparingar inte i tillräcklig utsträckning uppmuntrar till industriinvesteringar. I en tid när den sjunkande dollarkursen kväver återhämtningen för oss räcker det faktiskt inte att Centralbanken genomför en allmän sänkning av räntorna, med risk för att likviditeten försämras. Det som behövs är en verklig politik med differentierade kreditvillkor som grundar sig på Lissabonmålen. 
<SPEAKER ID="57" LANGUAGE="EN" NAME="Evans, Jillian (Verts/ALE )." AFFILIATION="">
<P>
   – Herr talman! Vårtoppmötet måste bli ett tillfälle att på nytt utvärdera Lissabonmålen med större betoning av de miljömässiga och sociala aspekterna av hållbar utveckling. Vi kan inte enbart fokusera på konkurrens och en fri marknadsekonomi för att skapa den typ av Europa vi vill ha. Detta var vad som beslutades i Lissabon och i Göteborg, men det genomförs inte.
<P>
Förra veckans möte mellan ”EU:s tre stora”, nämligen Storbritannien, Frankrike och Tyskland, visade att de stora medlemsstaterna ändå ville diktera dagordningen trots det ledarskap som det irländska ordförandeskapet gett prov på och det faktum att många små stater kommer att gå med i EU i maj – hälften av dem är mindre än Wales, den valkrets som jag företräder. Deras fokus ligger på ekonomiska reformer och flexibilitet, till men för kvalitetsarbete, bättre löner och villkor, större uppmärksamhet av omsorgsbehov, hållbar användning av resurser och skapandet av ett integrerat samhälle. Dessa frågor måste prioriteras vid vårtoppmötet om vi skall kunna uppnå hållbarhet och kvalitet i Europa i framtiden. 
<SPEAKER ID="58" LANGUAGE="EN" NAME="Crowley (UEN )." AFFILIATION="">
<P>
   – Herr talman! Jag skulle också vilja tacka de båda föredragandena för deras arbete med denna mycket viktiga fråga.
<P>
Ett av de mest svårhanterliga områdena för varje regering eller EU-institution är den mycket snabba förändringen av de globala ekonomiska förhållandena. Vi måste se till att vår politik är tillräckligt flexibel för att snabbt kunna reagera på dessa svårigheter och omvälvningar.
<P>
Vår erfarenhet under de senaste åren, i synnerhet sedan stabilitets- och tillväxtpakten introducerades 1996, är att vi genom att föra en stringent skattepolitik, reagera på fluktuerande valutaskillnader samt investera – i rent mänskliga termer – i utbildning, infrastruktur, utveckling osv., kan svara på de förändringar och svårigheter som uppkommer.
<P>
Det gläder mig att det irländska ordförandeskapet har framhållit vikten av att fortsätta genomförandet av Lissabonagendan, och jag hoppas att dessa ideal kommer att vara säkert förankrade i varje medlemsstat under nästa sociala toppmöte, liksom under marstoppmötet, och att de alla kommer att röra sig framåt, bort från den gamla ideologin att höja skatterna. Det är inte bara en misslyckad politik. Det har också visat sig att de som har de högsta skattenivåerna i EU är de som klarat sig ”minst bra” i det föränderliga klimatet. 
<SPEAKER ID="59" LANGUAGE="NL" NAME="Blokland (EDD )." AFFILIATION="">
<P>
   – Herr talman! Om fem år, tio månader och fyra dagar är vi framme vid 2010, det år då Europeiska unionen, enligt vad som överenskoms i Lissabon, skulle vara världens mest konkurrenskraftiga och dynamiska kunskapsekonomi. Det lämnar inte mycket tid kvar för att uppnå ett ambitiöst mål, som hittills varit föremål för många diskussioner, men inte mycket annat. När jag läser mina kollegers betänkanden om den ekonomiska situationen i dag, så finns det anledning att med viss bestörtning inse hur kort denna tid är.
<P>
I denna gemensamma debatt behandlar vi två betänkanden om ekonomisk politik och allmänna finanser inom EMU och en resolution för vårens kommande toppmöte. Båda betänkandena fokuseras på det som hittills har hänt och det som ännu inte går så bra, medan det i resolutionen för det kommande toppmötet skisseras förväntningar och önskemål.
<P>
För ögonblicket är dessa förväntningar framför allt överenskommelser på papper. Den ekonomiska tillväxten är måttlig. Medlemsstaterna står inför budgetproblem, och Förenta staternas ekonomi har för ögonblicket en snabbare tillväxt än Europeiska unionens. Vi är därför långt ifrån att vara världens mest konkurrenskraftiga område.
<P>
Jag kan delvis stödja det förslag till resolution som lagts fram av Gruppen för Europeiska folkpartiet (kristdemokrater) och Europademokraterna samt Europeiska liberala, demokratiska och reformistiska partiets grupp. Lissabonmålen har satts alltför högt och inte definierats tillräckligt tydligt. Därför är det mycket viktigt att de justeras nu.
<P>
Först av allt bör målen tas under omprövning och definieras tydligare. Då kan vi kanske uppnå de möjliga målen. Ni inser nog att genomförbara mål kommer att göra det möjligt för denna kammare att uttala sig mer bestämt om framgången i denna process.
<P>
Vidare är det framför allt med hänsyn till genomförandet av Lissabonmålen som det måste göras justeringar. Om detta görs kommer vi inte att fastna i diskussioner om hur saker och ting kan förbättras, utan det som sägs här i dag kommer också att genomföras. 
<SPEAKER ID="60" LANGUAGE="FR" NAME="Berthu (NI )." AFFILIATION="">
<P>
   – Herr talman! Rapporterna för Europeiska rådets vårtoppmöte tvingar oss att dra en förkrossande slutsats, som jag skall sammanfatta här. Vid toppmötet i Lissabon 2000 formulerade rådet målet att Europeiska unionen skulle bli världens mest konkurrenskraftiga ekonomi till 2010. I själva verket har vi i stället alltmer förfallit i alla avseenden sedan dess, med resultatet att vi nu är ännu längre från målet. Alla indikatorer har hamnat på rött – särskilt inom euroområdet, kan jag tillägga. Låt mig illustrera detta med ett par exempel: tillväxten har stagnerat till 0,4 procent under 2003, arbetslösheten har ökat, produktiviteten har halkat efter Förenta staternas siffror, de offentliga och privata investeringarna har minskat, budgetbalansen har blivit sämre och det saknas en tydlig drivkraft med tanke på strukturreformer.
<P>
Vilka förslag lägger man fram för oss i denna situation – en ödesdiger situation, om man skall vara helt ärlig? Att vi bör vara mer bestämda när vi utövar vår nuvarande politik, som huvudsakligen är ägnad att avhjälpa splittringen på den inre marknaden, stödja forskning och innovation och prioritera ökningen av investeringarna i humankapitalet. Allt detta är mycket berömvärda mål, men i själva verket kanske de inte löser någonting, eftersom de inte går till grunden med problemet. De stora länderna i euroområdet är krassliga, men de kan bara hjälpa sig själva. Unionen kan helt säkert stödja dem, men bara genom att hjälpa till att frigöra och skydda de faktorer som skapar välståndet. ”Frigöra” och ”skydda” är de två nyckelorden. Men i själva verket gör vi motsatsen. Vi har inte någon frigörande effekt på EU-nivå, för varje dag antar vi nya förordningar och trasslar in regeringar och företag i alltmer komplexa och kostsamma system för beslutsfattande. För varje dag gör vi systemet allt mindre flexibelt. I går var det standardiseringen av penningpolitiken för tolv länder. I morgon kommer det att vara en europeisk konstitution som till sin natur motarbetar det flexibla EU som vi behöver. För varje dag lägger vi på nya skatter, och den europeiska skatt som kommissionen föreslog när man sammanställde nästa budgetplan är den senaste manifestationen av denna utveckling.
<P>
Samtidigt kan unionen inte kosta på sig ett tillräckligt skydd för ekonomin. I unionens konkurrenspolitik tas det inte tillräcklig hänsyn till det trängande behovet att skapa större europeiska konglomerat. Unionen säljer ut gemenskapens förmånsrätter till minimipriser, både inom industrin och inom jordbruket. Även nu håller man på att samtycka till att europeiska vinbeteckningar används av tillverkare utanför gemenskapen. Slutligen har unionen medverkat till att tillåta invandring av oerfarna invandrare som inte uppfyller näringslivets krav och som innebär en tung börda för våra socialvårdsbudgetar. Kort sagt håller vi på att göra just motsatsen till det som behövs. Herr talman! Vi får inte bli förvånade när vi skördar det som vi har sått. 
<SPEAKER ID="61" LANGUAGE="IT" NAME="Andria (PPE-DE )." AFFILIATION="har">
<P>
   – Herr talman! Först vill jag klargöra en del med tanke på William Abitbols tal: Silvio Berlusconi har aldrig sagt att euron blockerar ekonomin, men han sagt något annat, nämligen att införandet av euron har lett till utbrott av spekulation, som utan tvivel måste undanröjas.
<P>
Jag kan därför bekräfta att Italien starkt stöder den europeiska enheten, utan ”om” och ”men”, och enligt min åsikt kommer den gemensamma valutan att gynna den europeiska ekonomin i framtiden.
<P>
Efter denna inledning vill jag gratulera Roberto Felice Bigliardo till det betänkande som han har lagt fram, vilket är en djupgående undersökning av den europeiska ekonomiska situationen, och också ett försök att tolka stabilitets- och tillväxtpakten på ett nytt sätt, genom att noggrant studera Europeiska unionens offentliga finanser. Ekonomins återhämtning, som började 2002, visade sig bli kortvarig, och den utlöste förvisso ingen tillräckligt kraftfull utveckling i riktning mot ekonomisk tillväxt. Bland annat har Europeiska unionen upplevt en ökning av arbetslösheten och en gradvis försvagning av de offentliga finanserna. Samtidigt har den starka euron skapat svårigheter för exporten, och utvecklingen med en långsamt minskande inflation har orsakat att konsumtionen har stannat av. På grundval av undersökningen av dessa problem måste vi fråga oss huruvida stabilitets- och tillväxtpaktens stelbenthet kan ha haft en negativ effekt på tillväxten av produktiviteten och ökningen av antalet arbetstillfällen. För att förbättra flexibiliteten på arbetsmarknaden måste vi förvisso avlägsna de kvarstående hindren, besluta om erkännande av yrkeskvalifikationer och etablera affärsincitament som är kopplade till produktiviteten. På liknande sätt måste program för att modernisera produktionsprocesserna intensifieras, och det är viktigt att fortsatta investeringar kanaliseras till forsknings- och utvecklingssektorerna.
<P>
Vi stöder därför fullständigt målet att fram till slutet av detta decennium höja anslagen till forskning och utveckling till 3 procent av BNP, av vilket 2/3 skulle gå till den privata sektorn i enlighet med vad som godkändes vid rådets möte i Barcelona, så att de små och medelstora företagen belönas för sitt deltagande i dessa förfaranden. Det gläder oss om åtminstone de i framtiden inte inbegrips i de totala utgifter som balanserar budgetunderskottet, som måste vara under 3 procent av BNP. Den ekonomiska tillväxten på ett bestämt område beror till stor del på de investeringar som har planerats och genomförts och på de prioriteringar som gjorts. Transitkorridorerna och näten för varu- och passagerartransport måste förvisso få större uppmärksamhet. När vi genomför och utvecklar näten måste vi se till att de större vägarna färdigställs och att befintliga flaskhalsar avlägsnas, särskilt i gränsområden, genom att vi utvecklar förbindelser och strategiska sammanlänkningar.
<P>
Vidare bör man hålla i minnet att när infrastrukturer för direktförbindelser iordningställs måste hänsyn tas inte bara till Europas centrala områden, utan också till gemenskapens yttersta randområden. Detta skulle i sak garantera en verkligt fri rörlighet för personer och varor inom EU och bereda vägen för strategiska sammanlänkningar med Medelhavsländerna och de östeuropeiska länderna. Projekt i denna skala kräver naturligtvis betydande ekonomiska investeringar, som inte får strida mot de strikta villkoren i den nuvarande stabilitets- och tillväxtpakten. Pakten måste därför läsas och tolkas på ett mer flexibelt sätt, men den måste också betraktas som en garanti för stabiliteten i Europa. Pakten, som tryggades genom de kloka och intelligenta beslut som fattades under det italienska ordförandeskapet, måste skyddas och bekräftas, men med en mer objektivt realistisk syn på den europeiska ekonomiska ramen.
<SPEAKER ID="62" LANGUAGE="EN" NAME="De Rossa (PSE )." AFFILIATION="directoire">
<P>
   – Herr talman! Europeiska unionen befinner sig på toppen av en virvelvind av förändringar. Vi har utvidgningen om ett par veckor, vi har en ny konstitution som håller på att förhandlas fram, vi har – förhoppningsvis – den eventuella reformen av de allmänna ekonomiska riktlinjerna, stabilitets- och tillväxtpakten och tillämpningen av strukturfonderna. Allt detta i en värld som redan är uppochnedvänd i fråga om internationell handel, hela säkerhetsfrågan osv. Frågan är om vi är redo att hantera alla dessa utmaningar? Jag anser inte att tecknen är lovande i detta avseende.
<P>
I fråga om utvidgningen har vi redan sett att praktiskt taget alla stater rusar i väg i panik för att skydda sina arbetsmarknader. Vi ser en situation där de mest välmående medlemsstaterna säger ”inte ett öre till”. Vi har en situation där en självutnämnd beslutar att det som är bäst för Europeiska unionen är en ”superkommissionär” för ekonomiska frågor. Bra! Det kan jag acceptera, men var finns förslaget om en ”superkommissionär” för ett socialt integrerat, sammanhållet och hållbart europeiskt samhälle? Ekonomi är bra. Det är mycket viktigt för att utveckla en inre marknad, men det är ett mycket snävt fokus för att skapa ett socialt integrerat och hållbart europeiskt samhälle. Vad som bekymrar oss är att vi har gott om förslag, många av dem mycket goda, men vi har praktiskt taget ingen enad ledning i Europeiska unionen. Jag är rädd att vi inte heller kommer att få det under den innevarande perioden. 
<P>
Vi har framför oss en period då vi kommer att ha ett nytt parlament och en ny kommission inom några månader: allt detta kommer att vara utmaningar för våra institutioner och vi tycks ha fastnat i att uteslutande fokusera på konkurrensförmågan – som jag givetvis inte förnekar är viktig – men det är bara en sida av saken.
<P>
Vi måste placera målen i fråga om social integration och social sammanhållning i centrum för vår politik för social trygghet när vi talar om reformer inom det området i Lissabonprocessen. När stabilitets- och tillväxtpakten reformeras – vilket den bör – måste vi dock se till att detta inte leder till att stater som investerar i lärande och utbildning bestraffas. Vi måste bygga in dynamik i Lissabonprocessen genom att se till att stabilitets- och tillväxtpakten faktiskt främjar såväl tillväxt som stabilitet, och det bästa sättet att göra detta är att se till att det finns incitament att investera i det som driver ekonomin framåt: välutbildade, nöjda arbetstagare som har bra arbeten och ger oss den produktivitet som vi behöver. 
<SPEAKER ID="63" LANGUAGE="NL" NAME="Plooij-van Gorsel (ELDR )." AFFILIATION="rebate">
<P>
   – Herr talman, herr rådsordförande, ärade kommissionärer, mina damer och herrar! När vårens toppmöte äger rum nästa månad är det exakt fyra år sedan våra europeiska ekonomiska ambitioner fastslogs och välkomnades i Lissabon. Tyvärr har under dessa fyra år inte de nödvändiga framstegen gjorts så att dessa ambitioner kan förverkligas. Det är fullständigt klart var problemet ligger: medlemsstaterna är inte tillräckligt aktiva när det gäller att göra den europeiska ekonomin konkurrenskraftig och dynamisk.
<P>
I avvaktan på vårens toppmöte har president Chirac, förbundskansler Schröder och Tony Blair slagit sina huvuden ihop för att blåsa nytt liv i det europeiska projektet – det är åtminstone vad man har sagt oss. En sådan sammankomst gynnar knappast vår europeiska ekonomi. När allt kommer omkring är det enda de gör att arbeta fram en gemensam nämnare, som grundar sig på deras egna nationella intressen, som resten av Europa måste godta. 
<P>
Att vår europeiska ekonomi för närvarande har stannat av beror på att de tyska och franska arbetsmarknaderna fungerar dåligt. Var det inte i själva verket Frankrike och Tyskland som påtvingade oss överenskommelser om jordbruksbudgeten, vilket fått till resultat att vi nu står inför en enorm ökning av den europeiska budgeten efter utvidgningen? Och vem är det som får betala kalaset? Förvisso inte Storbritannien, för det landet håller envist fast vid sin . Europeiska liberala, demokratiska och reformistiska partiets grupp anser att de tyngsta bördorna bör vila på de starkaste skuldrorna, men det inbegriper dem alla.
<P>
Genom denna resolution uppmanar vi medlemsstaterna att arbeta på Lissabonmålen och se till att hålla sin ekonomi sund. Vi i Europaparlamentet får emellertid inte påtvinga industrin onödigt tunga administrativa och ekonomiska bördor, såsom är fallet med den föreslagna kemikaliepolitiken ”Reach”. Men det är bara medlemsstaterna som kan se till att EU är konkurrenskraftigt på global nivå. I det avseendet är det viktigt att stabilitetspakten upprätthålls och att varje land ser till att hålla sin budget i ordning. Endast på så sätt kan vi nå välstånd och ökad sysselsättning, vilket är vad allmänheten så desperat behöver. 
<SPEAKER ID="64" LANGUAGE="" NAME="Schmid, Herman (GUE/NGL )." AFFILIATION="public privat">
<P>
   – Herr talman! Det är intressant att höra denna diskussion därför att denna kammare är ovanligt enig i sin beskrivning av den europeiska ekonomins tillstånd. Nästan i varje inlägg hör vi om den låga tillväxttakten, de fallande investeringarna, den växande arbetslösheten, utflyttningen av kapital och högutbildad arbetskraft osv. Det är en helt annan ton än den vi hörde för tre, fyra år sedan när optimismen var stark.
<P>
Jag tror att denna problembild skall tas mycket allvarligt. Min egen uppfattning är att det skulle behövas en långsiktig tillväxtpolitik som lägger tonvikt på infrastruktur, miljö, teknologiutveckling, utveckling av humankapital och sådant som många talare har tagit upp.
<P>
Frågan är vilka förutsättningar som är de viktigaste. Jag anser att ansvaret för denna nya politik måste vila på medlemsstaterna. Mitt intryck är att EU inte har den politiska styrka, den enighet och de ekonomiska möjligheter som behövs för att leda en sådan politik och för att leda Europa ut ur denna negativa utveckling. Medlemsstaterna måste göra tillväxtpaket som nationella politiker, som bygger på -samarbeten i stor skala. I mitt land Sverige har de bästa tillväxtperioderna i allmänhet vuxit fram ur nationella satsningar där offentliga politiker tillsammans med näringslivet har lyckats skapa särskilt gynnsamma effekter. Jag vill särskilt peka på vikten och betydelsen av att den offentliga sektorn i sådana sammanhang spelar en aktiv roll, både därför att den är viktig för sysselsättningen och för att den konsumerar stora delar av resurserna. 
<SPEAKER ID="65" LANGUAGE="DE" NAME="Langen (PPE-DE )." AFFILIATION="(Applåder)">
<P>
   – Herr talman! Europeiska unionen befinner sig i en svår situation. Vår penningpolitik är centraliserad, och ansvaret för den ligger på Europeiska centralbanken, medan finans- och ekonomipolitiken är decentraliserad. Den sammanhållande länk som gör att detta kan fungera och som tillåter oss att utveckla den inre marknaden, är stabilitets- och tillväxtpakten, och låt mig säga här och nu att jag uppmanar oss alla att hålla fast vid den. Det gäller även euroområdets två största länder, Tyskland och Frankrike. Vi stöder därför kommissionen inför EG-domstolen, där kommissionen söker förhindra att stabilitets- och tillväxtpaktens behörighet försvagas.
<P>
Men enbart detta räcker inte. Att uppnå Lissabonmålen är en uppgift inte bara för medlemsstaterna, utan också för kommissionen och parlamentet. Det är medlemsstaternas sak att driva på de reformer som krävs på arbetsmarknaden samt inom det sociala området och inom skattepolitiken, när det gäller att göra lokaliseringarna attraktiva och att främja framsynta industrisektorer. Det är medlemsstaternas sak, och vi kan inte avbörda dem detta ansvar. Det är kommissionens sak att dra igång en sund industripolitik, något som vi under de senaste åren har försummat att införa, parallellt med främjandet av tjänstesektorn och infasningen av den europeiska inre marknaden. Om och om igen har hänsynstagandet till konsument- och miljöskydd övervägt. Om vi vill göra anspråk på vår plats i världen så är det här vi måste gå framåt.
<P>
Jag uppmanar kommissionen att allvarligt överväga möjligheten att utlysa ett moratorium om mellan tre och fem år för miljö- och konsumentlagstiftning. Det är det enda sättet för oss att faktiskt uppnå Lissabonmålen, för hittills har vi inte gjort annat än att förbereda oss för resan. Vi har i själva verket stått stilla. Endast om Europeiska unionen inför ett sådant moratorium, och EU är hur som helst världsledande när det gäller miljö- och arbetarskydd samt på det sociala området, kan vi bli det som vi i Lissabon beslutade att vi vill vara – världens mest konkurrenskraftiga område.
<SPEAKER ID="66" LANGUAGE="DE" NAME="Linkohr (PSE )." AFFILIATION="">
<P>
   – Herr talman! Jag känner mig nästan frestad att börja diskutera moratorier med Werner Langen. Jag har motsatt mig moratorier när det gäller bioteknik, och jag skulle motsätta mig också detta förslag. Jag skulle föredra att vi koncentrerar oss på forskning, för vi behöver en politik på forskningsområdet om den europeiska ekonomin skall bli konkurrenskraftig. Det är förvånande att vi alla var eniga i denna fråga och att det ändå, särskilt i medlemsstaterna, har gjorts nedskärningar de senaste åren. Det mest uppseendeväckande är att forskarna i Frankrike – för första gången i Europa – till och med har gått ut på gatorna, och deras kolleger på andra håll är beredda att göra samma sak, så det är inte bara jordbrukarna som demonstrerar. Forskarna demonstrerar uppenbarligen också. Jag anser att detta är intressant, men också beklagligt, för här framgår det tydligt hur de högtravande uttalandena från stats- och regeringscheferna står i motsatsställning till de sparprogram de genomför.
<P>
Nu säger finansministrarna att det inte finns några pengar. Men frågan är nu om vi inte kan bedriva någon forskning därför att vi inte har några pengar, eller om vi inte har några pengar därför att vi inte bedriver någon forskning. Ta bara en medlemsstat som exempel. Finland visar mycket tydligt att det, även i hårda tider, är möjligt att lyckas genom att investera i framtiden. I dag hyllas Finland som det mest högpresterande landet i Europeiska unionen, och landet har inte ens varit medlem i EU särskilt länge. Det betyder att Finland har åstadkommit en hel del, även utan Europeiska unionen.
<P>
Jag vill därför uppmana oss här i kammaren att fortsätta att kämpa för de 3-procentiga anslagen till forskning, och för att en innovationsstrategi för små och medelstora företag skall sammanställas. Jag vill avsluta genom att uppmana ledamöterna här i kammaren att närvara vid den forskningskongress som vi har för avsikt att ordna i Bryssel i början av april, för att klargöra att denna strategi fortfarande stöds, åtminstone av kammaren. 
<SPEAKER ID="67" LANGUAGE="PT" NAME="Figueiredo (GUE/NGL )." AFFILIATION="">
<P>
   – Herr talman! Jag beklagar att man i betänkandet om offentliga finanser insisterar på att stödja kommissionens beslut att bokstavligen efterkomma de villkor som fastslås i stabilitetspakten. Det är en slavisk plikttrohet mot den förhärskande ortodoxa åsikten när det gäller ekonomiska frågor, där man envisas med att ignorera verkligheten.
<P>
Jag beklagar djupt att konsekvenserna av stabilitetspakten ignoreras och att vi här i dag inte diskuterar de ekonomiska och sociala problem som medborgarna upplever. Jag beklagar djupt att det huvudsakliga syftet med den ekonomiska politiken är att stärka budgeten och prisstabiliteten, i stället för att skapa ekonomisk tillväxt och ökad sysselsättning samt att förbättra levnadsstandarden och tillfredsställa människors behov.
<P>
Portugal är ett exempel på detta slaviska genomförande av stabilitetspakten. Landet befinner sig i en djup konjunktursvacka, med en minskning av BNP som kanske överskrider 1 procent och den högsta arbetslösheten i EU, vilket äventyrar inte bara den ekonomiska konvergensen med EU, utan också, för tredje året i rad, de villkor som faktiskt behövs för en snabb och hållbar återhämtning. Man får inte använda budgetkonsolideringen för att bekämpa tjänsterna i allmänhetens intresse, och inte heller får den äventyra de offentliga investeringarna. Den måste vara en garanti för tjänster i allmänhetens intresse som är av hög kvalitet. Denna politik, denna stabilitetspakt måste ändras. Vi måste först tala om en hållbar tillväxt- och sysselsättningspakt, så att vi kan reagera på EU:s ekonomiska och sociala problem. 
<SPEAKER ID="68" LANGUAGE="ES" NAME="García-Orcoyen Tormo (PPE-DE )." AFFILIATION="">
<P>
   – Herr talman! Även jag vill först hänvisa till aspekter när det gäller forskning och utveckling som kan utgöra den drivkraft som genererar värde för företagen. Jag håller med Rolf Linkohr om att det vore nyttigt att påbörja en debatt om Bernd Langes bidrag. Tyvärr är det inte möjligt.
<P>
Jag vill lägga fram ett exempel. Om EU till slut beslutar att aktivt stödja och främja ren teknik, kommer forskning och utveckling på det området uppenbarligen att leda till sysselsättning och investeringar i unionen. En av de större utmaningar som det internationella samhället nu står inför gäller genomförandet av Kyotoprotokollet och uppfyllandet av dess mål. Detta har orsakat en upphettad debatt mellan industrivärlden och förvaltningen. Enligt min åsikt är en omfattande tillämpning av renare teknik en lösning, just därför att den skulle kunna minska de förorenande utsläppen. Det konkurrenskraftiga och dynamiska EU som vi alla hoppas på kommer knappast att komma till stånd utan investeringar i sådan teknik.
<P>
Min andra och sista punkt hänger samman med den första. Det är synnerligen viktigt att vi är mycket mer aktiva för att främja en effektiv användning av de naturliga resurserna. Anledningen är helt enkelt att det är absolut nödvändigt att koppla bort den ekonomiska tillväxten från den ökade användningen av resurserna för att få en kontinuitet i den hållbara tillväxten. Det är också mycket viktigt för att kunna skapa ett kunskapsbaserat EU. Ett sådant EU skulle vara världsledande när det gäller konkurrenskraft och full sysselsättning. Det är detta EU som vi alla strävar efter. 
<SPEAKER ID="69" LANGUAGE="DE" NAME="Lange (PSE )." AFFILIATION="(Applåder)">
<P>
   – Herr talman, mina damer och herrar! Ibland får jag en känsla av att vissa personer helt nyligen har blåst bort historiens damm från 1800-talsteorin, enligt vilken allt man behöver göra är att släppa loss marknadskrafterna …
<P>
… och sedan kommer helt plötsligt massor av arbetstillfällen att skapas. Det anser jag är helt felaktigt. Om vi tittar närmare på var den största ökningen av tillväxten och sysselsättningen har skett under de senaste årtiondena, så har den ägt rum just på de områden som Werner Langen nämnde tidigare, nämligen hållbar utveckling och miljöskydd. Jag anser att det också är på dessa områden som man mer kraftfullt måste uppmuntra till investeringar, särskilt när det gäller förnyelse av stadskärnorna, både i fråga om de sociala och miljömässiga beståndsdelarna och i fråga om transporter. Också här förefaller det som om det är i förhållande till de sociala och miljömässiga beståndsdelarna som det finns störst tillväxtpotential, och följaktligen är det där som man potentiellt får de största effekterna på sysselsättningen. Eftersom jag anser att en oreglerad marknad bara kan föra med sig ogynnsamma effekter på miljön, skulle investeringar på dessa områden naturligtvis bidra till att trygga den ekologiska grundvalen för vår existens.
<P>
Jag anser att vi måste vara trogna Lissabon- och Göteborgsmålen i våra metoder och när vi söker efter hållbara produktionsmetoder i EU, vilka kommer att medföra tillväxt och sysselsättning som grundar sig på de ekologiska grundvalarna för vår existens. Vi har tidigare lagt fram sunda metoder för detta, och vi borde fortsätta på den vägen på ett trovärdigt sätt. Internationellt sett anser jag att vi kommer att förlora trovärdighet på många områden om vi nu börjar göra oss kvitt våra egna målsättningar och det som vi kom överens om i Johannesburg och Kyoto. Vi måste hålla fast vid våra egna målsättningar och fortsätta på denna väg. 
<SPEAKER ID="70" LANGUAGE="DE" NAME="Mann, Thomas (PPE-DE )." AFFILIATION="educational marketing">
<P>
   – Herr talman! Jag vill säga något om vårens toppmöte, som vi kan förvänta oss blir en tillnyktrande upplevelse, och om den ambitiösa process som vi satte igång i Lissabon för fyra år sedan. Den allvarliga ekonomiska nedgången i många medlemsstater kräver effektivare åtgärder. Det finns ett behov av noggrann avstämning mellan politik som rör ekonomi, sysselsättning och strukturering, utan att man går så långt att man försöker harmonisera dem. Minskningar av den statliga byråkratin, förbättrade strukturer på finansmarknaderna och fler investeringar – vilket ledamöterna redan har hänvisat till – kan främja skapandet av fler hållbara arbetstillfällen, men det saknas framför allt samordnat samarbete när det gäller livslångt lärande och införande av europeisk . Europeiska undersökningar har visat att alltför många ungdomar har alltför bristfällig utbildning. Mer stöd till humankapitalet gör dem dock lättare att anställa, och detta är därför något som man måste inrikta sig på i skolorna, inom den yrkesinriktade utbildningen och på universiteten.
<P>
Jag anser också att den sociala dialogen måste intensifieras. Jag betraktar den som en mycket viktig del för att hantera förändringarna i vårt samhälle, och det är beklagligt att det i många medlemsstater tenderar att ske i marginalen. EU:s utvidgning under de närmaste månaderna innebär att vi måste vara konsekventa och driva på med förenade ansträngningar inom sysselsättningsområdet och det socialpolitiska området, och där är den europeiska sysselsättningsstrategin fortfarande en av de mest lyckade beståndsdelarna. Jag kan tillägga att de budgeterade utgifterna för dessa områden är minimala jämfört med strukturresurserna för utvidgningen. När kommissionen understryker ökade bidrag och följaktligen ökad börda på nettobetalarna kan detta därför bara förkastas. Både på europeisk och nationell nivå behöver vi något annat, nämligen en järnhård disciplin när det gäller utgifter. Härav framgår att vi inte kan stödja det ändringsförslag där socialisterna vågar varna för sparbudgetar.
<P>
Den sista punkt jag vill framhäva är att varje försök att mjuka upp stabilitets- och tillväxtpakten eller misskreditera den kommer att misslyckas. Kommissionär Solbes Mira! Detta har kommissionen absolut rätt i. De som bryter mot budgeten måste dras inför EG-domstolen. Detta förtjänar allt politiskt stöd, för det som våra företag, både arbetstagarna och företagsledarna, verkligen behöver är en garanterad och långsiktig stabilitet. 
<SPEAKER ID="71" LANGUAGE="" NAME="" AFFILIATION="Vice talman">
<SPEAKER ID="72" LANGUAGE="DE" NAME="Bullmann (PSE )." AFFILIATION="">
<P>
   – Herr talman! När vi funderar över vilken ekonomisk situation EU befinner sig i kan vi dra slutsatsen att det förestående toppmötet har tre viktiga uppgifter. För det första måste man vid toppmötet se till att antalet investeringar ökar, för det andra måste man se till att antalet investeringar ökar och för det tredje måste man se till att investeringarna blir bättre. Både inom den privata och den offentliga sektorn halkar vi efter Förenta staterna. Inom den offentliga sektorn ligger vi 1 procent efter dem. Jag kan absolut inte förstå hur ledamöterna här i kammaren, med tanke på detta ekonomiska tillstånd, lyckas lägga fram två rekommendationer. Den ena är att vi bör hantera krisen genom att förorena luften mer, vilket är vad Werner Langens förslag delvis innebär. Den andra innebär att vi envist skall fortsätta att fördärva ekonomin med hjälp av sparåtgärder, i stället för att ge ekonomin den kickstart som den behöver. Dåliga läroböcker i ekonomisk politik är legio, men jag har aldrig tidigare sett någon som är så dålig att den skulle rekommendera dessa åtgärder i den fas i den ekonomiska cykeln som vi nu befinner oss i.
<P>
Tvärtom: Den nuvarande situationen kräver att vi vidtar de åtgärder som skisserades av Proinsias De Rossa och intar en dynamisk attityd när det gäller den nödvändiga balansen mellan stabilitet å ena sidan och effektivitet å den andra. Jag är nyfiken på att se vad kommissionen kommer att göra med denna slogan: ”Dynamiska åtgärder, jämvikt mellan stabilitet och effektivitet”. Kommissionär Solbes! Vi ser fram emot era förslag och hoppas att vi får en fruktbar debatt. 
<SPEAKER ID="73" LANGUAGE="NL" NAME="Pronk (PPE-DE )." AFFILIATION="">
<P>
   – Herr talman! Först vill jag uttrycka mitt varma tack till Dick Roche för hans referat från rådet, särskilt för det som han sade om äldre arbetstagare. Jag är övertygad om att vi skulle kunna uppnå Lissabonmålen när det gäller sysselsättningen om vi lyckades skapa en bättre arbetsmarknad för äldre arbetstagare, så jag blev mycket besviken över att kommissionen bara talar om att överge finansinstrumenten för dem. Vi skulle lika gärna kunna neka dem rätten att rösta. Det som kommissionen säger är helt oacceptabelt. Vi behöver skapa en arbetsmarknad som klarar av att erbjuda en spännvidd, en som också gör sådana instrument mindre nödvändiga än de är för närvarande.
<P>
För det andra vill jag ta upp själva lagstiftningen. Kommissionen hade rätt när den påpekade att lagstiftningen om den inre marknaden måste införas snabbt. Kommissionen har naturligtvis också lagt fram egna förslag, även om man inte kan låta bli att undra om de kommer att lämna något särskilt stort bidrag till sysselsättningen. Jag är rädd för att motsatsen ibland kan inträffa. Jag är också oroad över att man när det gäller finansiella tjänster, såsom i direktivet om företagsuppköp, är frestad att försöka efterlikna det som vi tror sker i Förenta staterna. Jag menar att vi noga bör överväga vilken effekt allt detta får på sysselsättningen.
<P>
Sedan har vi naturligtvis också miljön. Det är i själva verket så att i bedömningen av den förefintliga miljölagstiftningen och i förslagen till nya lagar bör mycket större hänsyn tas till effekterna på sysselsättningen än vad som hittills varit fallet. Det är alltför lätt att bagatellisera detta, som Werner Langen har gjort.
<P>
Min sista punkt gäller produktiviteten, en fråga som jag anser fortfarande är mycket underskattad. Produktiviteten är det som binder samman allting. Om vi förbättrar produktiviteten, kan vi göra mer, vi kan få bättre arbetstillfällen. Men ofta är det den andra sidan här i kammaren som står i vägen när produktiviteten skall förbättras, eftersom man alltför mycket tar hänsyn till gamla idéer, och det finns föga sympati för dem här och nu. 
<SPEAKER ID="74" LANGUAGE="IT" NAME="Bodrato (PPE-DE )." AFFILIATION="">
<P>
   – Herr talman! I de betänkanden som vi diskuterar uttrycks oro för klyftan mellan Lissabonmålen och de resultat som uppnåtts. Rådet och kommissionen delar denna oro och insisterar helt riktigt på vikten av att bekräfta en strategi för en kunskapsbaserad ekonomi.
<P>
Med tanke på vårens toppmöte anser jag emellertid att unionens budgetplan behöver övervägas och att vi behöver få svar på en del frågor.
<P>
Den första frågan gäller medlen för att uppnå jämvikt mellan stabilitetspolitiken, som manifesteras i form av den gemensamma valutan, och politiken för att främja forskning, innovation för små företag och investeringar i transeuropeiska nät, vilket kommer att göra det möjligt för de europeiska regionerna att integreras.
<P>
Den andra frågan gäller hur vi skall ta itu med den globalisering av marknaderna som utmanar även de modernaste företagen som måste konkurrera med Förenta staterna och Japan – dvs. de länder som står i spetsen när det gäller forskning – och de traditionella företagen som måste konkurrera med Kina och med ekonomier som har låga kostnader för arbetskraft, socialpolitik och miljöpolitik.
<P>
Den tredje frågan gäller utvecklingsfaktorerna för konkurrenskraften, vilka bidrar till att stärka gemenskapens deltagande i grundforskningen, och även inom industripolitiken. Detta gemenskapsåtagande är möjligt om budgetplanen överensstämmer med målen för EU:s utvidgning och även med den tillväxt som i allt större utsträckning är kopplad till humankapital, produktkvalitet och konkurrensförmåga bland företag som arbetar på en allt öppnare marknad.
<P>
Jag anser att de politiska problemen i själva verket handlar om förmågan att åstadkomma strukturreformer och att fatta de budgetbeslut som vi anser vara nödvändiga för att EU skall ges en framtid. 
<SPEAKER ID="75" LANGUAGE="DE" NAME="Konrad (PPE-DE )." AFFILIATION="">
<P>
   – Herr talman, mina damer och herrar! Det är stabilitets- och tillväxtpakten som diskuteras nu, och jag tror att vi har all anledning att belysa det faktum att vi behöver denna pakt med tanke på vår framtid. De som bryter mot lagen på EU-nivå genom att utnyttja ett ministerbeslut för att störa kommissionens förfaranden, måste tillsägas klart och tydligt att om man bryter mot denna stabilitets- och tillväxtpakt kommer det att sluta med att eurons stabilitet undermineras, och underlaget för tillväxten i Europa kommer att smulas sönder.
<P>
Det är här som brevet från de sex länderna med konsoliderade budgetar talar sitt tydliga språk, och det är min förhoppning att vi åter kan bli medvetna om detta, med tanke på denna pakt. Det som är sant när det gäller denna pakt är sant i fråga om mycket annat, nämligen att om man vill ändra lagen, så måste man skapa en majoritet för det, men man ändrar den inte genom att bryta den.
<P>
För det andra bör den process för strukturreformer som Europeiska centralbanken kräver ske på nationell nivå. Det finns en särskild brist på sådana reformer i Tyskland. Detta står helt klart när vi läser, som vi gör för närvarande, om en minskning av BNP per capita i Tyskland och om att Tyskland ligger på fjärde plats från slutet. Det visar verkligen inte att socialdemokraterna gör ett bra jobb när de styr Tyskland. Det skulle också tyda på att blotta faktum att kommissionär Günter Verheugen är medlem i det partiet räcker för att diskvalificera honom från att bli superkommissionär här i Bryssel.
<P>
Låt mig sluta med att påpeka att Lissabonprocessen inte innebär att ett stort utgiftsprogram är detsamma som att det finns pengar att slösa med. Tvärtom måste det sparas även på EU-nivå, och därför sympatiserar jag inte med kommissionens begäran om en 50-procentig ökning av budgeten. Det skulle också lägga en alltför stor börda på nettobetalarna i Europeiska unionen. Det vore bra om flera ledamöter här i kammaren skulle ägna sig åt att tänka och reflektera, och totalt sett anser jag att en konsolideringsfas skulle vara bra för Europeiska unionen. 
<SPEAKER ID="76" LANGUAGE="EN" NAME="Villiers (PPE-DE )." AFFILIATION="">
<P>
   – Herr talman! När vi tar upp frågan om den europeiska ekonomin i debatten om dessa betänkanden, skulle jag vilja framhålla det livsviktiga i att omvandla Lissabonagendans retorik till verklighet. Framsteg har gjorts sedan de europeiska ledarna deklarerade att de skulle göra Europa till den mest konkurrenskraftiga kunskapsbaserade ekonomin inom tio år, men det har också varit många steg tillbaka. För mig är det ett fundamentalt mål för Lissabonagendan att åstadkomma ekonomiska reformer och mer flexibla arbetsmarknader. I många fall har vi dock sett Europeiska unionen gå i motsatt riktning till denna förhoppning. Arbetsmarknader blir inte mer flexibla av åtgärder som direktivet om arbetsvillkor för personal som hyrs ut av bemanningsföretag, som skulle kunna driva hundratusentals anställda i bemanningsföretag ut i arbetslöshet. 
<P>
Jag är också bekymrad över planerna på att avveckla vissa möjligheter att göra avsteg från bestämmelserna i arbetstidsdirektivet, vilka ger ytterligare flexibilitet. Givetvis är det viktigt att se till att människor inte är tvungna att arbeta ett orimligt antal timmar, men det finns många delar i arbetstidsdirektivet som bara ökar byråkratin utan att ge ordentligt skydd för arbetande människor: dessa åtgärder gör det bara svårare för dem att leva sina liv som de önskar.
<P>
Det finns andra förslag som jag anser är överreaktioner: tanken med kemikalieförordningen är till exempel att man måste styra och reglera användningen av farliga kemikalier, men detta bör inte ge upphov till den oproportionerliga reaktion vi har sett i den förordningen. Många inslag i den europeiska lagstiftningen är alltför inkräktande och bidrar endast till att öka företagens kostnader. I slutändan kommer detta att kosta människor i Europa arbetet och det innebär mycket ofta att konsumenterna hamnar i ett sämre läge med mer begränsade valmöjligheter.
<P>
För att nå Lissabonmålen måste vi minska den byråkrati som Europeiska unionen har gett upphov till. 
<SPEAKER ID="77" LANGUAGE="ES" NAME="Solbes Mira," AFFILIATION="kommissionen">
<P>
    . – Herr talman! Jag vill tacka alla ledamöter som talat i denna debatt. Jag vill också tacka dem för de idéer som de lagt fram. Tyvärr är tiden begränsad, så jag kan inte i detalj kommentera alla idéer. Jag skulle emellertid vilja belysa det som jag anser vara nyckelfrågorna i debatten.
<P>
Man förefaller till största delen vara ense om att tillväxten måste öka och om att den nuvarande tillväxten är otillfredsställande. Ändå skulle jag vilja uppmana till försiktighet när det gäller alltför förenklade jämförelser. För att en jämförelse mellan Förenta staterna och Europa skall bli rättvis måste man ta hänsyn till deras respektive utgångspunkter. De förväntade åtagandena på båda områdena måste också beaktas. Inte ens en jämförelse mellan euroområdet och området bortom det är helt okomplicerad. Den viktigaste frågan för närvarande är huvudsakligen om Lissabondiagnosen fortfarande gäller.
<P>
Jag är övertygad om att en ökad tillväxt i EU i grund och botten beror på två faktorer, nämligen ökad sysselsättning och mer produktiv sysselsättning. Jag anser att denna diagnos fortfarande gäller. I så fall uppstår frågan vad det är som går fel i EU. Jag tror inte att svårigheterna ligger i diagnosen. Svårigheten ligger snarare i genomförandet och den praktiska tillämpningen av det som beslutades i Lissabon.
<P>
Det måste emellertid sägas att det i kommissionens rapport tydligt anges att det har gjorts framsteg på vissa områden, medan man allmänt är missnöjd med andra områden.
<P>
Å ena sidan har man utan tvivel avancerat när det gäller sysselsättningen. Å andra sidan har mindre uppnåtts när det gäller produktiviteten. Det har också gjorts framsteg på den inre marknaden, men inte i förväntad utsträckning. Ett antal hinder har övervunnits, vilket har möjliggjort ett mer enhetligt finanssystem. Tyvärr har denna enhetlighet ännu inte gjort att kostnaderna har sänkts till en nivå som kan jämföras med vad som är normen i Förenta staterna. Vissa ytterligare beståndsdelar har kommit till, och jag är säker på att de kommer att visa sig vara till stor hjälp. Enligt min åsikt är tillväxtinitiativet en viktig faktor när man skall ta upp andra aspekter.
<P>
Våra förslag detta år fokuseras på det som kan underlätta produktiviteten och se till att den ökar. Forskning och utveckling är ett av de mål som satts upp. Det är emellertid viktigt att sätta in diskussionen om forskning och utveckling i sitt sammanhang. Helt klart liknar siffran 3 procent av BNP den siffra man har i Förenta staterna, men om man skiljer mellan offentliga och privata investeringar inom forskning och utveckling i EU respektive i Förenta staterna, är siffrorna för offentliga investeringar högre i Europa än i Förenta staterna.
<P>
Frågan uppstår om det är siffran i sig som är problemet, eller om problemet handlar om vår förmåga att arbeta bättre tillsammans och undvika dubblering av åtgärder. Det handlar också om att generera ytterligare fördelar och att främja privata åtgärder. Dessa faktorer är alla mycket viktiga, enligt min åsikt. Jag anser verkligen att dessa prioriteringar är välvalda och lämpliga.
<P>
Man bör alltid hålla i minnet att Lissabonstrategin också har klara begränsningar. Alla är ense om att den bör vara en hållbar strategi. Det innebär en viss lämplig grad eller nivå av social trygghet. Det innebär också en viss nivå av miljöskydd.
<P>
Detta har lett till att ytterligare punkter togs upp under debatten. Exempelvis ställdes frågan om detta var en svårighet som hängde samman med att definiera en strategi. Jag vidhöll att så inte var fallet. Det är ett problem som hänger samman med den politiska viljan, huvudsakligen på nationell nivå, att genomföra de överenskommelser som gjorts.
<P>
Vad beträffar frågan om stabilitets- och tillväxtpakten är ett problem eller en positiv beståndsdel, anser jag att den är det senare. Jag tror att sunda finanser är mycket viktiga för den långsiktiga tillväxten. Åtminstone teoretiskt kan det i vissa fall stämma att skattepolitiken kan användas för att anpassa utvecklingen efter omständigheterna och därigenom förbättra tillväxten på kort sikt. Men enligt min åsikt är det också viktigt att man inte bortser från vissa andra grundläggande frågor, i första hand handläggningen av budgetarna och de automatiska stabiliserande verktygen i Europa. Dessa är mycket mer dynamiska här än i Förenta staterna. Det betyder att varje enpoängsminskning när det gäller åtgärder kompenseras av en halv poängs avvikelse från budgeten.
<P>
Det finns faktiskt en gräns, de ryktbara 3 procenten. Erfarenheten har visat att det är en förnuftig gräns. Jag är övertygad om att det fortfarande är så, och att det är bra för Europeiska unionen att ha en skattemässig ram. Jag tror också att denna skattemässiga ram uppmanar till budgetbalans på medellång sikt, med tanke på de svårigheter som kan förutses och den åldrande befolkningen. Vidare förefaller det som om 3 procent som en nominell referens är en nyckelfaktor för budgetbalansen på medellång sikt. Det är viktigt för det önskade effektiva systemet som gör det möjligt att kontrollera de åtgärder som är på gång och som gör det möjligt för oss att samarbeta.
<P>
Jag anser därför att det är mycket viktigt att ta itu med de framtida problem som hänför sig till denna pakt. Som jag ser det, förblir fördraget giltigt. De grundläggande föreställningarna gör det säkert. Ändå behövs det förbättringar på vissa områden. Förhållandet mellan riktlinjerna för den ekonomiska politiken och pakten är absolut ett sådant område. Det är viktigt att man inte fokuserar på skattemässig konsolidering i sig. Skattemässig konsolidering bör uppfattas som ett medel för att skapa ökad tillväxt. Helt klart är detta nära förknippat med de breda riktlinjerna för den ekonomiska politiken. Det visar på en andra svårighet som vi har blivit medvetna om på senare år, nämligen att vissa av de problem som vi möter i dag beror på att olämpliga åtgärder vidtagits vid en kritisk tidpunkt i den ekonomiska cykeln.
<P>
Tillväxtelement har införts i pakten genom att större vikt lagts vid strukturella brister. Meddelandet i november gick i den riktningen. Det finns naturligtvis fortfarande problem på detta viktiga område. Vi är förvisso beredda att diskutera dem.
<P>
Vi anser att det framtida problemet är synnerligen viktigt. Med detta i minnet måste skulden få större betydelse i detta paktspel. Detsamma gäller alla kommande åtaganden som kommer att få en negativ effekt på tillväxten på lång sikt. Frågor såsom den åldrande befolkningen och behovet av att finansiera framtida åtaganden är mycket viktiga.
<P>
Jag har ett sista påpekande. Enligt min åsikt, och som vissa ärade ledamöter verkligen har påpekat, är det absolut viktigt att det finns en vilja från medlemsstaternas sida att tillämpa pakten. Det kan innebära att man förbättrar nuvarande budgetförfaranden. Jag tänker på ändringar så att de nationella parlamenten själva blir mer delaktiga när det gäller att definiera sina egna framtida åtaganden och att uppfylla de åtaganden som de till slut tar på sig.
<P>
Jag anser att startpunkten är sund. En ökad tillväxt skulle naturligtvis vara välkommen, och handlingsmarginalen är verkligen begränsad. När kommissionen fastslog sin budgetplan strävade man efter att skapa balans mellan att å ena sidan inte överskrida den nuvarande handlingsmarginalen, trots de ytterligare åtagandena, och att å andra sidan inte öka den nuvarande ekonomiska marginalen mer än vad som är absolut nödvändigt. Vi är fullständigt medvetna om att unionens budget till slut kommer att vara 1, 1,4, 1,24 procent. Vi uppskattar att den större delen av de offentliga utgifterna för närvarande ligger på nationell nivå. Om det inte sker något samarbete på nationell nivå så blir det följaktligen inte möjligt att röra sig i riktning mot den ökade tillväxt som vi alla önskar oss för Europa. 
<SPEAKER ID="78" LANGUAGE="EN" NAME="Roche," AFFILIATION="rådet">
<P>
   . – Herr talman! Även jag vill tacka alla ledamöter som deltagit i debatten. Jag kanske inte håller med om allt i analysen, men jag fann debatten utomordentligt intressant och mycket konstruktiv. Tiden medger inte att jag nämner varje synpunkt, men ett antal intressanta synpunkter framfördes under debattens gång.
<P>
Johannes Blokland klargjorde exempelvis att tiden för Lissabonagendan håller på att rinna ut: vi kan räkna den tid som återstår i dagar. Det var en mycket intressant synpunkt. Brian Crowley betonade flexibiliteten i vår metod, och Proinsias De Rossa talade om vilken dynamisk värld Europa befinner sig i och vilka utomordentliga utmaningar detta innebär.
<P>
Föga överraskande var flera talare mycket klara över behovet av att fortsätta att tackla hindren för ett fullständigt genomförande av Lissabonstrategin. Enrique Baron hade alldeles rätt när han sade att vägen till helvetet är stenlagd med goda avsikter. Det finns gott om goda avsikter i Lissabonstrategin. Som ordförandeland är vi medvetna om att vi utöver att uttrycka goda avsikter också behöver fokusera hela processen i stor utsträckning på det sätt som Graham Watson föreslog.
<P>
Strategin tillhör inte EU-institutionerna utan det europeiska folket. Det finns många intressenter här – som Christa Randzio-Plath mycket riktigt påpekade. På något sätt måste vi väcka alla dessa intressenters uppmärksamhet – inte bara medlemsstaternas regeringar och institutionerna, utan det europeiska folket – och se till att de fokuserar på själva målen och vad de betyder i realiteten.
<P>
Många ledamöter talade om lagstiftningsfrågan. Jag är inte säker på att Pierre Jonckheer och jag är överens, men han tog upp de farhågor som finns kring avreglering och lagstiftning, ett ämne som också berördes av många andra talare. Vi är starkt medvetna om att mycket tid och uppmärksamhet måste ägnas åt att se till att lagstiftningen är effektiv, dvs. att den bidrar till processen i stället för att hindra den.
<P>
En annan huvudfråga under debatten var vad som krävs för att skapa en verkligt kunskapsbaserad ekonomi. Jag håller med kommissionär Viviane Reding som alldeles i början gjorde ett inlägg om den nödvändiga betoningen av utbildning. Jag instämmer också i de synpunkter som framfördes av Françoise Grossetête och Cristina García-Orcoyen Tormo om behovet av forskning och utveckling. Under debatten handlade många inlägg om hur vi hanterar problemet att skapa en kunskapsbaserad ekonomi och jag menar att ledamöterna hade helt rätt när de påpekade att utbildning är väsentligt, liksom investering i forskning och utveckling.
<P>
En synpunkt som jag tog till mig var den som upprepade gånger framfördes om nödvändigheten av att skapa en forskningsmiljö inom Europa. Forskare är startkapitalet till en kunskapsbaserad ekonomi och EU och dess medlemsstater måste erkänna detta.
<P>
Lissabonstrategin är inte en mossig akademisk idé. Den är vital för medborgarnas liv i ett EU med 15 medlemsstater, och från och med den 1 maj 2004 kommer den också att vara vital för 450 miljoner medborgares liv och välfärd i vår union med 25 stater. Det är en uppgift som förtjänar all vår uppmärksamhet, vår kraft och vårt skarpsinne. För ordförandeskapet är detta en huvudprioritet som vi ägnar stor uppmärksamhet.
<P>
Vid Europeiska rådets möte i mars avser vi att arbeta fokuserat, i stället för att sikta in oss på allt. Vi anser att vi måste inrikta oss mycket omsorgsfullt på de saker vi kan uppnå och sätta i gång med att genomföra dem.
<P>
Avslutningsvis vill jag tacka alla ledamöterna för deras bidrag till denna mycket intressanta och fokuserade debatt. 
<SPEAKER ID="79" LANGUAGE="" NAME="Talmannen." AFFILIATION="SKRIFTLIGA FÖRKLARINGAR (ARTIKEL 120)">
<P>
   – Vi tackar rådet.
<P>
För att avsluta uttalandena om uppföljningen av Lissabonstrategin, har jag mottagit tre resolutionsförslag.(1)
<P>
Debatten är avslutad.
<P>
Omröstningen kommer att äga rum i morgon kl. 11.00.
<SPEAKER ID="80" LANGUAGE="EN" NAME="Fitzsimons (UEN )," AFFILIATION="skriftlig.">
<P>
   – Europeiska unionen måste modernisera sina arbetsmarknaders sätt att fungera. Vi måste i högre grad samordna vår ekonomiska politik. Vi måste se till att genomföra färre och bättre lagstiftningsreformer. Vi måste garantera att vi slutför de transeuropeiska näten inom transport- och energisektorerna. Vi måste se till att alla områden i Europeiska unionen, både urbana och rurala, perifera och centrala, får maximal nytta av de nya tekniker som blir tillgängliga.
<P>
Om Europeiska unionen skall förbli konkurrenskraftig och om vi skall nå de mål som EU-ledarna lagt fast för genomförandet av Lissabonstrategin, krävs det att en rad lagstiftningsåtgärder genomförs på EU-nivå. Vi måste se till att den inre marknaden blir helt genomförd. Vi bör också se till att vi i högre grad investerar i forsknings- och utvecklingspolitik, ett område där det under senare tid varit sämre beställt i Europeiska unionen än i USA.
<P>
Jag stöder tanken att Europeiska unionen bör bli den mest konkurrenskraftiga kunskapsbaserade ekonomin i världen år 2010. Och vi måste alla arbeta mot det målet. 
<SPEAKER ID="81" LANGUAGE="NL" NAME="Maaten (ELDR )," AFFILIATION="skriftlig">
<P>
   . – Kommissionen bör sammanställa en tidtabell för medlemsstaterna och specificera vem som skall uppnå vad, när och hur. Det europeiska minitoppmötet i Berlin har återigen visat att alla är överens om målen men inte om vilka åtgärder som skall vidtas, och därför kommer vi ingen vart. Om vi ersätter de nuvarande vaga överenskommelserna med en tidtabell med exakta mål skulle det hjälpa regeringscheferna att finna ett sätt att stärka den kunskapsbaserade ekonomin och göra den europeiska arbetsmarknaden mer flexibel.
<P>
Dessutom borde kommissionen under vårtoppmötet uppge vad som har gjorts när det gäller att avlägsna överflödig lagstiftning, och enligt kommissionens löften till de europeiska företagen så skall 25 procent tas bort. Genom att den administrativa bördan minskas kommer företagen än en gång att få möjlighet att bli handlingskraftiga och därigenom generera ekonomisk tillväxt. En europeisk ”superkommissionär” för ekonomiska frågor är inte svaret. Tysklands förbundskansler Schröder borde ha vetat det, för den tyske ”superministern” för ekonomi och sysselsättning, Wolfgang Clement, har inte lyckats hindra att den tyska ekonomin fortfarande har ett av EU:s lägsta tillväxttal. 
<SPEAKER ID="82" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är en muntlig fråga (B5-0011/2004) till rådet från Paolo Costa för utskottet för regionalpolitik, transport och turism om att parlamentet inte hörts om snabbstartsprojekten inom ramen för de transeuropeiska transportnäten. 
<SPEAKER ID="83" LANGUAGE="IT" NAME="Costa, Paolo (ELDR )." AFFILIATION="">
<P>
   – Herr talman, herr rådsordförande! Den fråga som har lagts fram syftar till att undvika all förvirring och förhindra all eventuell störning av det pågående medbeslutandeförfarandet när det gäller utvecklingen av de transeuropeiska transportnäten, som påverkar den lista över områden för prioriterade projekt som angetts av kommissionen i dess meddelande till rådet den 11 november 2003 om tillväxtinitiativet. Där identifieras områden och projekt som har kommit i åtanke som mottagare av de gemenskapsmedel som är tillgängliga för närvarande, samt krediter från Europeiska investeringsbanken.
<P>
Utskottet för regionalpolitik, transport och turism, som jag talar för, vänder sig till rådet för att få veta vilken vikt som bör läggas vid nämnda meddelande.
<P>
Den 27 januari i år klargjorde kommissionens vice ordförande Loyola de Palacio skriftligen för det parlamentsutskott som jag hör till att meddelandet om tillväxtinitiativet, som inbegriper listan över prioriterade projekt, inte är ett juridiskt bindande dokument och inte heller en lista över områden som man avser att ge särskilda förmåner. Enligt kommissionen har vi endast en ofullständig lista över åtgärder som hänger samman med de prioriterade projekt som kommissionen och medlemsstaterna har pekat ut som tillräckligt avancerade för att de skall kunna påbörjas omedelbart och därigenom stimulera den europeiska ekonomin.
<P>
Det förefaller som om rådet måste bekräfta kommissionens uttalande i dag och att rådet vidare måste förklara vad man har för avsikt att göra för att se till att omnämnandet av de områden med projekt som kommissionen föreslagit inte på något sätt innebär att de prioriteras innan det pågående medbeslutandeförfarandet rörande riktlinjerna för utvecklingen av de transeuropeiska transportnäten har avslutats.
<P>
I utskottet om regionalpolitik, transport och turism, som jag företräder här, är man medveten om fördelarna med snabbstartprojekt, vilka, bortsett från att det byggs en nödvändig infrastruktur för att åstadkomma en inre marknad inom hela det utvidgade EU, i stor utsträckning kommer att kunna bidra till att återuppliva den europeiska ekonomin, vilket alla hoppas på, och vilket vi talade om för ett par minuter sedan.
<P>
Det är därför utskottet för regionalpolitik, transport och turism under de närmaste veckorna fortfarande arbetar för att se till att riktlinjerna kan antas under den nuvarande mandatperioden. Därför måste vi se på Europaparlamentets åtagande, och rådet måste göra ännu mer, inte bara för att iaktta de tidsfrister som vi själva har fastslagit, utan också för att visa hur villig man är att försöka nå en äkta överenskommelse, eftersom medbeslutandeförfarandet är förnuftigt, det är viktigt och det ger inte intryck av att besluten redan har fattats av kommissionen och rådet, utan att parlamentet har kunnat markera sina skyldigheter och privilegier.
<P>
Ett snabbt slutförande av medbeslutandeförfarandet när det gäller riktlinjerna för utvecklingen av de transeuropeiska näten skulle utan tvivel göra att man kan ge grönt ljus för listan över kvalificerade projekt. Denna lista får inte betraktas som något på förhand etablerat, utan som en lista som måste omdefinieras inom ramen för medbeslutandeförfarandet, i enlighet med förutnämnda riktlinjer.
<P>
Det enda sättet för oss att återuppliva den europeiska ekonomin och konkret bygga den europeiska inre marknaden utan motsägelser är att snabbt avsluta medbeslutandet rörande de transeuropeiska transportnäten och först därefter identifiera de kvalificerade projekt som vi skall anslå gemenskapsmedel till, och vi skall även uppmana medlemsstaterna att påbörja programmen. 
<SPEAKER ID="84" LANGUAGE="EN" NAME="Roche," AFFILIATION="rådet">
<P>
   . – Herr talman! Vid mötet den 12–13 december 2003 stödde Europeiska rådet den europeiska aktionen för tillväxt på grundval av de rapporter som Ekofinrådet, kommissionen och Europeiska investeringsbanken (EIB) lagt fram. Aktionen är ett viktigt steg i genomförandet av Lissabonagendan för att förbättra konkurrenskraften, sysselsättningen och tillväxtpotentialen i den utvidgade unionen. Större investeringar i både fysiskt kapital och humankapital kommer att utgöra ett komplement till strukturella reformer.
<P>
Rådet välkomnade också det arbete som utförts av kommissionen och EIB – samt av rådet självt i tillämpliga konstellationer – för att upprätta snabbstartsprogrammet. Man fastställde också, enligt strikta kriterier, en preliminär förteckning över projekt som skall inledas omedelbart. Rådet rekommenderade dessutom att förteckningen skall kunna kompletteras med andra projekt som uppfyller samma kriterier och att detta skall ske i samband med den årliga rapporteringen till Europeiska rådets vårmöte och i enlighet med de förfaranden som tillämpades när förteckningen upprättades.
<P>
Jag vill bekräfta för ledamöterna att kommissionens meddelande till rådet om ”Europeiska unionens initiativ för tillväxt – Investeringar i nätverk och kunskap” liksom EIB:s och de olika rådskonstellationernas rapporter om detta endast utgör riktlinjer. För att de skall kunna vidareutvecklas bör de samlas i ett formellt rättsligt instrument – i det här fallet ett beslut av rådet och Europaparlamentet.
<P>
Kommissionens meddelande är en ofullständig förteckning över åtgärder inom de prioriterade projekt som har fastställts av kommissionen och medlemsstaterna. Dessa projekt anses vara tillräckligt utvecklade för att inledas omedelbart och därmed stimulera den europeiska ekonomin i nuläget. Det är viktigt att rådet och parlamentet fortsätter att vara konstruktivt engagerade i de pågående diskussionerna om revideringen av riktlinjerna. I detta avseende välkomnar rådet talman Pat Cox skrivelse från november 2003 till ordförande Romano Prodi.
<P>
Ordförandeskapet är djupt engagerat för att se till att arbetet med denna ytterst viktiga fråga avslutas på ett framgångsrikt sätt innan parlamentets mandatperiod löper ut. Det är därför nödvändigt att EU:s institutioner arbetar tillsammans för att föra detta arbete framåt. Vi inser att Europaparlamentet har en särskilt viktig roll att spela i den här processen.
<P>
Enighet kommer att bana väg för avgörande investeringar i viktiga nätverksprojekt och på så sätt främja strävan efter vårt grundläggande mål, vilket är att gynna ekonomisk tillväxt i den utvidgade unionen. Det skulle vara av stor symbolisk betydelse om förslaget till beslut om transeuropeiska nät kunde antas inför utvidgningen, dvs. före den 1 maj. Detta skulle också ge en positiv bild av EU:s engagemang för en snabb integration av de nya medlemsstaternas ekonomier.
<P>
Får jag slutligen tillägga att jag lyssnade mycket noga på Paolo Costas inlägg i debatten. Det tycktes finnas en viss oro i fråga om parlamentets möjlighet att bidra på detta område. Det här har kanske inte uppmärksammats tillräckligt. Jag vill försäkra honom och kammaren om att saken i fråga är en del av ett större ärende som parlamentet och dess förmågor kommer att vara djupt engagerade i under det irländska ordförandeskapet. 
<SPEAKER ID="85" LANGUAGE="DE" NAME="Jarzembowski (PPE-DE )." AFFILIATION="">
<P>
   – Herr talman, herr rådsordförande! Det var inte tillräckligt. Jag skall upprepa det för er skull, herr rådsordförande: Ert påstående var inte korrekt. Utskottets ordförande ställde en specifik fråga om huruvida rådet samtycker till beskrivningen av snabbstartslistan som en i huvudsak personlig lista som upprättats av rådet, men som inte är bindande för parlamentet. Ni misslyckades med att besvara den frågan och det tycker jag är mycket sorgligt.
<P>
Ni gav er in på ett större uttalande om varför snabbstartlistan behövs, men ni kommenterade inte att denna snabbstartslista ger intryck av att ni vill att parlamentet skall hållas utanför besluten om vilka projekt som skall prioriteras, något som enligt min uppfattning förstärktes av ert uttalande. Vi försökte verkligen hjälpa er ur svårigheterna och göra det klart för er att TEN-projekten i bilaga III, de prioriterade projekten, är en fråga vi gemensamt måste fatta beslut om och att rådet inte kan upprätta en egen särskild lista utifrån dessa prioriterade projekt, vilket faktiskt är detsamma som att säga att rådet anser att några specifika projekt bland dessa 30 är de mest intressanta och att rådet nu har beslutat att börja med dessa. Sedan försökte ni avdramatisera frågan genom att säga att valet gjorts utifrån hur snart arbetet kunde inledas eller vilka tillgängliga medel som finns. Det är faktiskt så: vilka projekt man skall ta itu med, och när, är inget beslut för rådet, utan det måste beslutas i enlighet med kriterierna i bilaga III när det gäller vilka projekt som är färdiga att inledas, vilka som erhållit tillstånd för planering och vilka som kan erhålla finansiering.
<P>
Jag vill därför återigen be er att entydigt förklara om snabbstartslistan är bindande enligt lag, och i så fall för vem, eller om ni har försökt att använda den för att kringgå parlamentets och rådets rätt till gemensamt beslut när det gäller prioriterade projekt. För min del och för min grupps räkning kan jag säga er att vi inte kommer att låta detta passera. Vi vill inte tillåta rådet att använda en s.k. snabbstartslista som ett sätt att ensidigt bortse från parlamentets rättigheter. 
<SPEAKER ID="86" LANGUAGE="FR" NAME="Savary (PSE )." AFFILIATION="">
<P>
   – Herr talman! Den här muntliga frågan har åtminstone en fördel, eftersom det som var ett spökärende nu har blivit fullständigt tydligt, eftersom rådet just har bekräftat att det vi har läst i pressen, det vi har hört rådet viska om och det som vissa kommissionärer i några fall har sagt, faktiskt existerar. Det finns verkligen ett snabbstartsprogram, även om kommissionär Loyola de Palacio har förklarat för oss att det inte finns. Jag tackar er därför, herr rådsordförande, för att ni så tydligt har bekräftat detta här i dag, och jag skulle också vilja tacka alla ledamöter som undertecknat denna muntliga fråga.
<P>
När allt kommer omkring är det en bra metod att försöka börja med de projekt som funnits längst och därmed undvika en situation där vi, som ett resultat av att vi försökt ta itu med för mycket, till slut inte uppnår särskilt mycket alls. Jag välkomnar därför att det trots allt finns en metod för att genomföra TEN-projekten. Vad som emellertid är tydligt är att den verkliga prioriteringslistan är denna snabbstartstlista, för det är dit våra magra medel kommer att gå, och de är verkligen mycket magra med tanke på hur stor uppgiften är. 
<P>
Jag instämmer därför i Jarzembowskis åsikt. Jag tror att det skulle vara olämpligt om Europaparlamentet inte får information om och inte blir delaktigt i genomförandet av denna lista. Jag är inte säker på att vi bör gå så långt som till medbeslutande när det handlar om metoden för att ge medel till och genomföra TEN-projekten. Vad jag däremot är säker på, eftersom det var jag som tillsammans med ett antal andra ledamöter krävde det, är att vi måste få regelbunden information om genomförandet av de trettio TEN-projekten som vi kommer att rösta för. Jag hoppas därför att detta sammanträde kommer att ha varit till nytta åtminstone på två sätt. Å ena sidan har vi försökt att klargöra förfarandet så att vi kan se om vi befinner oss inom medbeslutanderamen eller inte – och vi måste ha ett mycket tydligt svar på den frågan – och om vi å andra sidan inte omfattas av medbeslutandeförfarandet har det åtminstone resulterat i en årsrapport om genomförandet av de TEN-projekt som vi har röstat för. 
<SPEAKER ID="87" LANGUAGE="DA" NAME="Blak (GUE/NGL )." AFFILIATION="">
<P>
   – Herr talman! Det har talats mycket om att Europaparlamentet skulle få delta i upprättandet av det som kallas snabbstartslistan. Jag vill inte bidra ytterligare till diskussionen utan i stället koncentrera mig på något som är lika viktigt i detta sammanhang, nämligen finansiering och förvaltning av projekten.
<P>
Revisionsrätten har undersökt förvaltningssystemet för de transeuropeiska transportnäten och är mycket sträng i sin kritik. Slutsatsen är att kontrollen måste förbättras. Den måste bli effektivare och TEN-reglerna måste tillämpas enhetligt och konsekvent i alla medlemsstater.
<P>
De nya medlemsstaterna deltar redan i TEN-programmen. Jag är uppriktigt positiv till utvidgningen och till att medlemsstaterna skall delta i alla EU-program så snart som möjligt, men dessa stater är inte alltid så bra på att kontrollera EU-medel, och kommissionen är inte alltid så bra på att se till att de nya staterna håller måttet. Tyvärr är snabbstartsprojekten ett exempel på detta.
<P>
I Slovakien godkändes exempelvis ett motorvägsprojekt som skulle förbinda Katowice med Zilina, trots att det inte alls uppfyllde våra normer. Projektet godkändes trots att det inte finns något som helst berättigande för det ur ekonomisk synvinkel eller med tanke på trafikförhållandena. Tyvärr ser vi alltför många exempel på projekt som godkänns utan en ordentlig undersökning, utan analys av kostnadseffektiviteten och utan hänsyn till miljökonsekvenserna. TEN-programmet är en framgång, men vi skall inte bygga motorvägar och broar om de inte behövs.
<P>
Vi måste se till att kontrollerna är effektiva och enhetliga i samtliga medlemsstater. Om EU-medlen kontrolleras ordentligt innebär det också större legitimitet för TEN-projekten. Om finanserna är ordnade blir det lättare att dra till sig privat riskkapital. Det är något som vi särskilt måste komma ihåg, eftersom partnerskap mellan den offentliga och den privata sektorn ser ut att vara en möjlighet när det gäller att finansiera framtida infrastrukturprojekt. 
<P>
Det är först när dessa saker är på plats som vi verkligen kan sätta fart på ett stort antal av de nödvändiga infrastrukturprojekten, och det kommer att föra oss närmare vårt gemensamma mål att skapa ett enhetligt EU. 
<P>
Låt mig ge ett exempel på ett projekt som utformats både för samfinansiering från EU och för ett partnerskap mellan offentliga och privata aktörer. Det handlar om den fasta förbindelsen mellan Danmark och Tyskland över Fehmarn Bält. Det behövs definitivt en bro där så att vi kan undanröja denna flaskhals från den nordsydliga axeln. Från dansk sida har hela tiden mycket gjorts för att se till att detta stora projekt skall kunna genomföras. Tyvärr förefaller det saknas politisk vilja i Tyskland.
<P>
Så snart projektet startat, och det dröjer förhoppningsvis inte så länge, blir EU starkare och samtidigt kommer regionerna på båda sidor av Fehmarn Bält att uppleva att sysselsättningen får ett ekonomiskt uppsving. 
<SPEAKER ID="88" LANGUAGE="PT" NAME="Nogueira Román (Verts/ALE )." AFFILIATION="">
<P>
   – Herr talman, herr rådsordförande! Det finns de som ifrågasätter konstitutionen som utvidgar parlamentets makt till att godkänna lagstiftningsförfaranden genom medbeslutande. Detta är därför inte rätt tillfälle att se över parlamentets rättighet att i samarbete med rådet godkänna den avgörande frågan om de transeuropeiska transportnäten. 
<P>
För gruppen De gröna/Europeiska fria alliansens räkning ber jag därför att denna avgörande fråga skall överlämnas till parlamentet för övervägande. Som ledamot av parlamentet vill jag i vilket fall som helst göra er uppmärksamma på de nuvarande projekten med höghastighetståg i Galicien i Portugal, i den nordöstra delen av halvön och i Aquitaine; med andra ord en betydande sträcka av EU:s Atlantkust. Jag tänker på de projekt som förbinder Oporto, Vigo och El Ferrol, Santiago de Compostela, La Coruña, Vigo, Orense, Valladolid och Aquitaine samt El Ferrol och Bilbao. Alla dessa ingår i planer som upprättats av de spanska och portugisiska regeringarna, i detta fall Galicienplanen. Vi vill att detta projekt skall förverkligas och godkännas på ett korrekt sätt genom medbeslutande. 
<SPEAKER ID="89" LANGUAGE="DE" NAME="Rack (PPE-DE )." AFFILIATION="">
<P>
   – Herr talman, herr rådsordförande! En ny Eurobarometerundersökning genomfördes för några dagar sedan. Vad som var särskilt iögonfallande var det extremt låga intresset för valet till Europaparlamentet i juni. I vissa länder säger bara drygt 20 procent av allmänheten att de är intresserade av detta val, och siffran överstiger inte 50 procent i något av länderna. Det är absolut inget överraskande med dessa siffror. Faktum är att allmänheten i EU hör samma gamla saker år ut och år in, att allt dåligt kommer från Bryssel och att det som är bra alltid är hemmagjort. Det handlar om att vältra över ansvaret på någon annan, och rådet är särskilt bra på det. Man säger inget om att rådet som regel är en del av Bryssel, och när rådet har möjlighet att leka jultomte, som det nu exempelvis gör med de transeuropeiska näten, tycker rådet om att uppmärksammas när det delar ut välsignelser i vad som självfallet är en soloföreställning. Vem bryr sig om att det i fördraget talas om medbeslutande i dessa frågor och att rådet och parlamentet gemensamt skall fatta beslut om de transeuropeiska transportnäten?
<P>
Eminenserna i rådet vill vara ensamma om att portionera ut generösa gåvor och ge löften; inget av äran får smitta av sig på någon annan, allra minst parlamentet. Vi är inte beredda att fortsätta denna parodi med desinformation, vi är inte beredda att göra det rent principiellt och vi är definitivt inte beredda att göra det med den 13 juni i antågande. Den resolution vi lagt fram är avsedd att göra detta fullständigt klart. Framför allt kräver vi ett tydligt budskap till Europas allmänhet om att inte bara dåliga saker kommer från EU och att Europaparlamentet och dess ledamöter delar ansvaret för mycket av det som allmänheten tycker är viktigt, och som de förhoppningsvis har praktisk nytta av. 
<SPEAKER ID="90" LANGUAGE="DE" NAME="Swoboda (PSE )." AFFILIATION="">
<P>
   – Herr talman! Jag har stort förtroende för rådet, särskilt Dick Roche, och jag uppfattade hans inlägg som att han är positiv till att parlamentet är fullständigt berättigat att fatta beslut inom alla de områden vi har hänvisat till. Att döma av vad jag hör mina kolleger i parlamentet säga är de mindre tillitsfulla. Jag skulle vilja be rådets ordförande – och det är min första punkt – att här och nu högt och tydligt säga om han erkänner parlamentets fullständiga rättighet att fatta beslut i alla dessa frågor, oavsett om de hör till snabbstartslistan eller någon annan lista.
<P>
Min andra punkt är att utskottet under Paolo Costas ordförandeskap instämde i att kammaren inte är så oansvarig att vem som helst, på ett eller annat sätt, kan lägga till sina favoritprojekt. Däremot lade utskottet för regionalpolitik, transport och turism till ett begränsat antal projekt som det inte fanns något rationellt motiv till. Om jag bara får nämna två av dem, bland ungefär sex stycken tror jag, som förbättrar EU:s sammanhållning och enighet, inte bara i och kring de nya medlemsstaterna utan även i och kring de framtida anslutningsländerna på Balkan, talade vi om linjer som sträcker sig över Österrike från Prag via Linz, och en annan som går från norr via Wien till Graz och sedan vidare till Kroatien – med andra ord linjer som verkligen verkar vettiga. Jag tycker absolut att parlamentet under de senaste månaderna har visat sig ansvarsfullt på så sätt att det inte ens i upptakten till ett val lägger till det ena projektet efter det andra helt godtyckligt. Parlamentets rätt att delta i beslut måste emellertid garanteras fullt ut. Det skulle vara bra om rådsordförandens ambivalenta svar i dag kunde bli ett tydligt och otvetydigt uttalande så att rådet verkligen erkänner parlamentets medbeslutandemakt, eftersom kammaren visar en hög grad av ansvar och bidrar med några ytterligare idéer till dessa viktiga investeringsprojekt. När allt kommer omkring borde rådet och dess ordförandeskap ha intresse av att få några fler bra idéer, och ni kommer att få dem från parlamentets transportutskott. 
<SPEAKER ID="91" LANGUAGE="ES" NAME="Ortuondo Larrea (Verts/ALE )." AFFILIATION="">
<P>
   – Herr talman! Jag är absolut för att främja ett europeiskt tillväxtinitiativ. Trots det kan jag inte acceptera den restriktiva tolkningen av den så kallade snabbstartslistan. En förteckning över prioriterade projekt finns redan. Dessa godkändes vid Europeiska rådets möte i Essen och Dublin, och kommissionen har föreslagit en ytterligare utvidgning.
<P>
Jag tycker att alla dessa prioriterade projekt borde ha lika stor chans att få tillgång till gemenskapsstöd. Utmaningen måste vara att sätta igång projekten så snart som möjligt, och inte att minska antalet projekt. Enligt min uppfattning skulle en möjlighet vara att inrätta en form av bonussystem som innefattar en extra betalning för projekt eller delar av projekt som fullgjorts under de kommande tre åren. Det skulle vara mycket effektivare än att på förhand skära i listan över projekt utifrån hur stor sannolikheten är att de skall inledas eller fullföljas.
<P>
Vissa avsnitt av järnvägslinjer för höghastighetståg skulle i stor utsträckning kunna fullföljas fram till 2006. Vitoria–Daxlinjen är en av dessa, och ändå finns den inte med i snabbstartslistan. Jag anser också att de så kallade motorvägarna till havs borde bedömas som gränsöverskridande projekt under förutsättning att de binder samman hamnar i två medlemsstater. 
<SPEAKER ID="92" LANGUAGE="DE" NAME="Schroedter (Verts/ALE )." AFFILIATION="">
<P>
   – Herr talman! Det är med stor förvåning jag ser att kommissionen lyser med sin frånvaro i en så här viktig debatt. Utöver det som andra ledamöter har sagt skulle jag vilja upprepa att kommissionär Loyola de Palacios hantering av detta ärende inte varit särskilt demokratisk. Vid två tillfällen har hon försökt ingripa i parlamentets interna frågor; den ena gången skrev hon ett brev till ordföranden i utskottet för att tala om vem som borde vara föredragande i frågan, och hon har dessutom insisterat hos grupperna på att förfarandet skall vara enkelt och inte ett fullständigt medbeslutandeförfarande.
<P>
Jag är övertygad om att vi måste uthärda ett fullständigt medbeslutandeförfarande och här i kammaren kämpa för det vi vill ha, eftersom vi har ett ansvar gentemot allmänheten som betalar för dessa investeringsprojekt via skatten. 
<SPEAKER ID="93" LANGUAGE="DE" NAME="Jarzembowski (PPE-DE )." AFFILIATION="">
<P>
   – Herr talman! För min del vill jag tillbakavisa angreppen mot kommissionär Loyola de Palacio. Hon försökte inte på något sätt utöva negativt inflytande över utskottet för regionalpolitik, transport och turism; hon erbjöd sig tvärtom att hjälpa till med att få frågan om transeuropeiska nät avslutad, och det var mycket värdefullt. Vad jag emellertid skulle vilja fråga rådets ordförande är om han inte har något att säga till oss. Är våra frågor så oviktiga att han inte vill svara? 
<SPEAKER ID="94" LANGUAGE="EN" NAME="Roche," AFFILIATION="rådet">
<P>
   . – Herr talman! Jag har inte tänkt bemöta diskussionen. Jag tycker att mina kommentarer i inledningen var omfattande, i synnerhet de ytterligare kommentarer som jag gjorde mot slutet. 
<SPEAKER ID="95" LANGUAGE="" NAME="Talmannen." AFFILIATION="SKRIFTLIGA FÖRKLARINGAR (ARTIKEL 120 I ARBETSORDNINGEN)">
<P>
   – Detta uttalande av rådet har noterats.
<P>
Som avslutning på debatten har jag mottagit ett resolutionsförslag.(1)
<P>
Omröstningen kommer att äga rum i morgon kl. 11.00.
<SPEAKER ID="96" LANGUAGE="ES" NAME="Ferrández Lezaun (Verts/ALE )," AFFILIATION="skriftlig">
<P>
   . – Herr talman! Jag skulle vilja betona att de prioriterade TEN-projekten behöver en rejäl skjuts. De är grundläggande för Europeiska unionens ekonomiska utveckling.
<P>
Tyvärr har vissa medlemsstater misslyckats med att stödja projekt som är nödvändiga för unionen. Det är fallet med projektet att bygga en höghastighets- och högkapacitetsjärnväg för varutransport genom centrala Pyrenéerna. Projektet stöddes av utskottet för regionalpolitik, transport och turism men inte av den franska staten. Medlemsstaterna bör vara medvetna om behovet av att snabbt genomföra sådana projekt för att förebygga den förutsedda kollapsen av varutransportsystemen inom unionen. Parlamentets varningssignal bör uppmärksammas. Europeiska unionen måste underlätta medlemsstaternas arbete och fortsätta att stödja genomförandet av det. 
<SPEAKER ID="97" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är en muntlig fråga (B5-0063/2004) till rådet från Michel Rocard för utskottet för kultur, ungdomsfrågor, utbildning, medier och idrott om den olympiska freden. 
<SPEAKER ID="98" LANGUAGE="DE" NAME="Prets (PSE )." AFFILIATION="">
<P>
   – Herr talman, mina damer och herrar! Det finns så många konflikter och oroshärdar för närvarande i världen – låt oss vädja till det sunda förnuftet och i stället arbeta för att bevara liv. Det är syftet med den olympiska freden, en gammal och ädel tradition som uppstod för 3000 år sedan och som Internationella olympiska kommittén har försökt återuppliva det senaste årtiondet. I en tid av konflikter i Irak, Afghanistan, Afrika, Stillahavsområdet och närliggande regioner behöver vi sända ut en stark signal om att stödja freden och uppmana till dialog och försoning både under och efter Olympiska spelen.
<P>
I november 2003 antog FN:s generalförsamling enhälligt en resolution om att bygga en fredlig och bättre värld genom idrott och det olympiska idealet. Tusentals offentliga personer från hela världen och från många olika områden – politik och konst för att bara nämna några – undertecknade den olympiska freden. I år är det Europeiska året för utbildning genom idrott och i detta sammanhang kan och bör vi påtala att idrott spelar en nyckelroll i processen. Vi bör utnyttja den omfattande publicitet som Olympiska spelen och Europeiska året för utbildning genom idrott får för att förmedla ett budskap av fred, för att diskutera konfliktlösning och betona idrottens ovärderliga roll i samhället. Avslutningsvis bör vi också fråga oss varför säkerhetsåtgärderna inför Olympiska spelen och många andra internationella idrottsevenemang blir allt striktare. I Aten kommer 50 000 personer att arbeta med att skydda besökarna vid spelen och de 10 500 friidrottare som deltar från 201 nationer – ett företag som kostar 650 miljoner euro.
<P>
Hur kan detta kallas en kulturell och fredlig händelse när den måste bevakas dygnet runt? Vilket budskap förmedlar vi här? Vi vädjar därför till EU:s medlemsstater och internationella institutioner och uppmanar till sunt förnuft och förståelse, och det är också anledningen till att vi i utskottet för kultur, ungdomsfrågor, utbildning, medier och idrott ställer denna muntliga fråga till rådet. Vi vill att EU och dess medlemsstater skall ta på sig detta ansvar och dra fördel av det sunda förnuft som råder under, och förhoppningsvis efter, Olympiska spelen. Det är min förhoppning att Europeiska året för utbildning genom idrott skall leda till en bredare diskussion där vi funderar över hur vi skall lösa konflikter på ett fredligare sätt medan vi lägger våra vapen åt sidan och låter fredens vapen, representerade av det olympiska idealet, vara allenarådande. 
<SPEAKER ID="99" LANGUAGE="" NAME="" AFFILIATION="Vice talman">
<SPEAKER ID="100" LANGUAGE="EN" NAME="Roche," AFFILIATION="rådet">
<P>
   . – Herr talman! Jag vill särskilt tacka Christa Prets för frågan. Vid sitt möte i december 2003 uttryckte Europeiska rådet sitt stöd för tanken på en olympisk fred och välkomnade den resolution om detta som FN:s generalförsamling enhälligt har antagit. Det är i själva verket ingen tillfällighet att 2004 är både ett olympiskt år och Europeiska året för utbildning genom idrott.
<P>
Rådet påminner parlamentet om att idrottens fostrande värden erkändes redan av Europeiska rådet i Nice i december 2000 som därigenom bekräftade tidigare förklaringar, särskilt förklaring 29 som bilagts Amsterdamfördraget. I denna definieras idrott som något som formar människors identitet. I rådets resolution av den 17 december 1999 uttrycktes också att idrottsaktiviteter har ett pedagogiskt värde och på så sätt bidrar till att stärka det civila samhället.
<P>
Ett av målen med Europeiska året för utbildning genom idrott är, enligt Europaparlamentets och rådets beslut från februari 2003, att dra nytta av de värden som förmedlas genom idrott för att på så sätt utveckla kunskap och färdigheter, särskilt bland ungdomar. Idrott ger framför allt ungdomar möjlighet att inte bara utveckla fysisk förmåga och villighet att anstränga sig fysiskt, utan den ger dessutom sociala färdigheter som lagarbete, solidaritet, tolerans och givetvis rent spel.
<P>
Rådet bekräftar sitt åtagande för att uppnå dessa mål och värden, vilket jag är övertygad om att även parlamentet gör. Jag bör påpeka att det inte faller inom rådets behörighet att vidta de specifika åtgärder som den ärade ledamoten föreslår. Vid sitt möte den 29 januari 2004 för att inviga Europeiska året för utbildning genom idrott betonade trojkan av utbildnings- och idrottsministrar emellertid vikten av den olympiska freden. Ministrarna stödde den olympiska freden för dess budskap om fred, tolerans och vänskap, dess unika plats i medborgarnas liv och dess positiva roll för att främja vänskap och riva sociala och kulturella barriärer. Ministertrojkan förordade också starkt gemensamma insatser för att under 2004 förena målen för Europeiska året för utbildning genom idrott med målen för den olympiska freden.
<P>
Personligen skulle jag på ordförandeskapets vägnar vilja önska det grekiska folket, och alla de idrottare som åker till Grekland för att tävla, fredliga och framgångsrika olympiska spel. Jag hoppas att dessa spel, som Christa Prets sade, äger rum i en anda av tolerans och fred. 
<SPEAKER ID="101" LANGUAGE="ES" NAME="Zabell (PPE-DE )." AFFILIATION="">
<P>
   – Herr talman! Idrott handlar inte bara om prestationer, tävlingar och elitidrottare; det handlar även om att utveckla en känsla av gemenskap och ett gemensamt syfte och det handlar om mänskligheten själv.
<P>
Mina damer och herrar! Det här är inte mina ord. De kommer från FN, Förena nationerna. Jag stöder dem emellertid helhjärtat och jag stöder också fullständigt idén att parlamentet skall stötta den olympiska freden.
<P>
Det jag tycker är viktigt är att idrotten inte politiseras. Så långt det är möjligt måste idrotten hållas utanför politiken och fungera som ett verktyg för att bygga upp, aldrig för att förstöra. Idrotten måste vara ett verktyg för att främja fred och förståelse.
<P>
När det gäller den olympiska freden talar vi inte om något nytt. Det har förekommit olympisk fred vartannat år, för sommarspelen och för vinterspelen, i många år, och i slutet av förra året antog Förenta nationerna en resolution med krav på att dess medlemsstater skulle respektera den olympiska freden.
<P>
Jag är positiv till detta på samma sätt som Gruppen för Europeiska folkpartiet (kristdemokraterna) och Europademokraterna. Vi vill emellertid att detta skall vara ett bidrag från idrottsvärlden till övriga världen. Vi vill inte att något politiskt parti skall försöka vinna valfördelar eller försöka politisera frågan.
<P>
Mina damer och herrar! I den verkliga världen förekommer konflikter och krig. I idrottsvärlden förekommer spel och tävlingar. I den verkliga världen finns väpnade styrkor. I idrottsvärlden finns det lag. I den verkliga världen finns det lagar. I idrottsvärlden byter vi ut dem mot spelregler. I den verkliga världen finns det neutrala parter. I idrottsvärlden har vi domare. Och i den verkliga världen dör tyvärr många människor, och vi vill bidra till att bevara livet med hjälp av idrottsvärlden, och det måste vara idrottsvärldens bidrag till samhället. 
<SPEAKER ID="102" LANGUAGE="EL" NAME="Zorba (PSE )." AFFILIATION="">
<P>
   – I ett försök att få ett slut på de strider som plågade Peloponnesos rådde oraklet i Delfi de stridande sidorna år 776 f. Kr. att arrangera spel och lägga sina meningsskiljaktigheter åt sidan, så att idrottsmän och medborgare från hela Grekland kunde delta i spelen i säkerhet. Så föddes den gamla grekiska traditionen med olympisk fred och den har varat i över tusen år. 
<P>
Grekland främjade återupplivandet av denna tradition med stöd från FN, Europeiska rådet, UNESCO och Internationella olympiska kommittén. I upptakten till de Olympiska spelen i Grekland 2004 inrättades det internationella olympiska fredscentrumet och det åtog sig att bedriva en stor kampanj. Över 400 berömda personer i världen har undertecknat texten om olympisk fred.
<P>
Olympiska spelen, som i år återvänder till det land där de föddes och till Europa, är en global referenspunkt och kan tillsammans med budskapet från idrottsprestationerna förmedla ett budskap om fredskulturen. Fred och dialog är två målsättningar som Europaparlamentet alltid har stött. Det är värderingar som även fortsättningsvis står i centrum för våra ansträngningar så länge och så mycket som behövs för att uppnå dem. Var och en av oss uppmanas att i egenskap av Europaparlamentariker agera ambassadörer för den olympiska fredens goda vilja och främja budskapet och fredskulturen i samband med alla sammanträden, uppdrag, parlamentsutskott och internationella forum i jordens alla hörn som vi ofta besöker. 
<P>
Vi förväntar oss stöd och uppmuntran från rådet och det irländska ordförandeskapet i den satsningen. Huvudbudskapet med den olympiska freden är följande: Om vi lyckas ha fred i 16 dagar kanske vi kan lyckas att ha det för alltid. 
<SPEAKER ID="103" LANGUAGE="" NAME="Talmannen." AFFILIATION="">
<P>
   – Debatten är avslutad. 
<SPEAKER ID="104" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är betänkande (A5-0062/2004) av Kuckelhorn för budgetutskottet om 2005 års budget: riktlinjerna för avsnitt II, IV, V, VI, VII, VIII(A) och VIII(B) och Europaparlamentets preliminära förslag till budgetberäkning (Avsnitt I). 
<SPEAKER ID="105" LANGUAGE="DE" NAME="Kuckelkorn (PSE )," AFFILIATION="föredragande.">
<P>
   – Herr talman! Fru kommissionär, mina damer och herrar! Jag skulle vilja lägga fram riktlinjerna för övriga avsnitt och Europaparlamentets preliminära förslag till budgetberäkning för 2005.
<P>
Det är min avsikt att riktlinjerna skall behandla det viktigaste och vara mycket kortfattade. Detaljer och beaktande av specifika åtgärder kommer att sparas till förslaget till budgetberäkning. Låt mig nu kort beröra några aspekter om detta års riktlinjer.
<P>
Det speciella med 2005 års budget är att det blir det första fullständiga budgetåret för Europeiska unionen med 25 medlemsstater, det första hela verksamhetsåret för det nyvalda Europaparlamentet, den nyutsedda kommissionen och det första hela år då de nya tjänsteföreskrifterna genomförs. Tekniska anpassningar kommer att sänka taket för kategori 5 i budgetplanen för 2005 med 94 miljoner euro i löpande priser. På grundval av dessa budgetmässiga begränsningar för 2005 kan det bli nödvändigt att senarelägga nya enheter såsom Europeiska förvaltningsskolan, såvida man inte sparar genom att införa sådana organ. Antalet anställda vid de flesta institutionerna har ökat snabbt för att tillgodose behoven inför utvidgningen. Huvuddelen av dessa extra behov i anslutning till utvidgningen täcks i budgetarna för 2002–2004, även om ett antal åtgärder fortfarande måste vidtas.
<P>
Med tanke på de försenade rekryteringsförfarandena kommer en noggrann bedömning att göras av situationen när det gäller 2005 års budget. Vi antar att den ekonomiska effekten av att bygga ut institutionernas lokaler framför allt kommer att synas efter 2005. En nyckelfråga för 2005 års budgetförfarande kommer även fortsättningsvis att vara de administrativa reformerna av institutionerna.
<P>
Detta för mig till rubriken Parlamentet (Avsnitt I), där flera osäkra faktorer i anslutning till utarbetandet av parlamentets budget för 2005 behöver beaktas, t.ex. den aktuella oenigheten om ledamotsstadgan och det faktiska resultatet av rekryteringarna under 2004 som beror på utvidgningen och utvecklingen av flera byggnadsprojekt. På detta stadium behåller vi därför vår ståndpunkt när det gäller taket på 20 procent av utgifterna i kategori 5. Det är beklagligt att medlemsstaterna ännu inte har kunnat komma överens om ledamotsstadgan, och det är vår förhoppning att framsteg kommer att göras på den punkten under 2004. Detsamma gäller stadgan för ledamöternas assistenter. När det gäller finansieringen av de europeiska politiska partierna tror jag att vi är överens om att denna kostnad i princip bör hamna utanför parlamentets självpåtagna tak på 20 procent i kategori 5, eftersom detta inte är en administrativ kostnad för institutionen, utan en operativ. Jag är emellertid beredd att kompromissa på denna särskilda punkt och jag accepterar texten i Kathalijne Maria Buitenwegs ändringsförslag 8, som lämnar möjligheten öppen att innefatta denna kostnad i taket på 20 procent. Med tanke på de försenade förfarandena för att rekrytera personal från de nya medlemsstaterna och svårigheterna att framför allt få tag i språkkunnig personal från vissa nya medlemsstater anser vi att beslut om att anslå medel för ytterligare personal i anslutning till utvidgningen inte kan tas före första behandlingen av 2005 års budget. Det krävs en medelfristig plan för byggnadsprojekten för att klarlägga omfattningen av parlamentets budget 2005 med tanke på det eventuella behovet av kapitaltillskott för att upprätthålla fastighetspolicyn.
<P>
När det gäller hur biltjänsten fungerar behöver vi utvärdera den på nytt för att se om den ger tillfredsställande service till ledamöterna och samtidigt ger valuta för pengarna.
<P>
Jag går nu vidare till rådet (Avsnitt II). Rådet uppmanas att lägga fram sina beräkningar tillsammans med det preliminära budgetförslaget i stället för vid första behandlingen för att öka insynen. Parlamentet kommer också att fortsätta att övervaka rådets verksamhetsbudget och samtidigt respektera den överenskommelse (Gentlemen’s Agreement) som finns om administrativa kostnader.
<P>
När det gäller Domstolen (Avsnitt IV) noterar vi att domstolen är en institution som under de senaste åren har anställt mer personal än de flesta andra institutioner.
<P>
När det gäller revisionsrätten (Avsnitt V) nämnde vi att den har fördelat sin personalökning i samband med utvidgningen över budgetarna för 2004 och 2005.
<P>
När det så slutligen gäller Europeiska ekonomiska och sociala kommittén (Avsnitt VI) och Regionkommittén (Avsnitt VII) uppmanar vi de två kommittéerna att vara fortsatt återhållsamma i sina beräkningar när det gäller budgeten, särskilt i fråga om personalbehov och byggnadsprojekt, och att förbättra samarbetet i den gemensamma administrationen för att fullt ut dra nytta av de nya gemensamma lokalerna. Vi räknar med att flytten till Beliardbyggnaden och tömningen av de nuvarande kontoren kommer att äga rum som planerat. 
<P>
Ett fåtal punkter godkändes inte vid omröstningen i budgetutskottet. Vi lägger bara fram de viktigaste av dessa för kammaren, och detta är punkter där vi skulle vilja be om ert stöd. 
<SPEAKER ID="106" LANGUAGE="ES" NAME="Garriga Polledo (PPE-DE )." AFFILIATION="">
<P>
   – Herr talman, fru kommissionär! Jag vill gratulera föredraganden Wilfried Kuckelkorn som är känd för sin stränghet, vilket vi som arbetat med honom i utskottet för ekonomi och valutafrågor och budgetutskottet är väl medvetna om, särskilt när vi förhandlade om de europeiska byråerna under en lång tidsperiod.
<P>
För närvarande är de som vanligtvis förespråkar budgetstramhet och sparsamhet mer nödvändiga och mer realistiska än någonsin, eftersom det nu handlar om att minska taket för kategori 5, och det skulle vara svårt att hitta en föredragande som är mer känd för sin ambition att genomföra dessa nedskärningar än Wilfried Kuckelkorn. 
<P>
Jag är dessutom uppriktigt nyfiken på rapporten från generalsekreterarna vid institutionerna om beräkningarna av de administrativa behoven för 2005. Jag tror att det blir ett mycket lyckat och nyttigt år för alla, eftersom sekreterarna vid de olika institutionerna kommer att bli tvungna att förena utvidgningen och dess administrativa krav med den restriktion vi kommer att stå inför nästa år med en minskning på 140 miljoner euro i kategori 5. Den stramhet vi ber andra institutioner tillämpa måste för övrigt också gälla för kommissionen och Europaparlamentet.
<P>
Vår grupp, herr Kuckelkorn, tror att det är fullt möjligt att nästa år hålla sig kvar inom tjugoprocentsgränsen för Europaparlamentets budget, särskilt efter att rådet som ett resultat av protester, framför allt från den tyska regeringen, har blockerat reformen av ledamotsstadgan. 
<P>
Vår grupp har lagt fram och försvarat ändringsförslag i budgetutskottet särskilt när det gäller den språkliga mångfalden och dess genomförande. Vi försökte med detta i 2004 års budget och vi skulle vara mycket glada nu om vi upptäckte att vi har en samtalspartner som är öppen för att diskutera de möjliga initiativ vår grupp lägger fram. För närvarande stöds detta i betänkandet, som budgetutskottet röstat om.
<P>
Vi instämmer fullständigt i de övriga åtgärderna i Wilfried Kuckelkorns betänkande, och vi står nu till slut inför frågan om bidragen till de politiska partierna. Min grupp skulle ha önskat – och vi var bara en röst ifrån att uppnå det i budgetutskottet – att utskottet hade uttryckt sitt stöd för att innefatta dessa bidrag till europeiska politiska partier i parlamentets tak på 20 procent. Vad vi inte ville med det ändringsförslag vi lägger fram var att tvingas förhandla om medlen till de politiska partierna år efter år, vilket är vad som skulle ske om vi gav bidrag utanför taket på 20 procent. Genom att hålla bidragen inom tjugoprocentsgränsen förebyggs denna situation och det skulle innebära en snabb förhandling genom en överföring. Vi bör komma ihåg att den uppförandekodex som krävs för denna överföring till de politiska partierna kommer att färdigställas mycket snart.
<P>
På grund av invändningarna från andra politiska grupper, och särskilt er egen, herr Kuckelkorn, har detta emellertid inte varit möjligt, och därför förefaller oss kompromisslösningen i ändringsförslaget från Verts/ALE-gruppen vara acceptabel och vara det enda sättet att undvika att äventyra denna överföring som måste genomföras under 2004, alltså under detta budgetår. Med denna kompromiss, med detta ändringsförslag från De gröna, skulle vi dessutom förhindra att de budgetmässiga begränsningarna i kategori 5 äventyrar de politiska partiernas verksamhet under september månad, vilket de själva varnar för, då de kan få allvarliga operativa och administrativa problem om överföringen inte görs. 
<P>
Jag är glad att Wilfried Kuckelkorn är beredd att överväga kompromissen – att rösta för detta ändringsförslag – och om det är så, herr talman, tror jag att resten av omröstningen om hans betänkande kommer att bli praktiskt taget enhällig, för när det gäller de övriga stora frågorna är vi helt överens med honom. 
<SPEAKER ID="107" LANGUAGE="FI" NAME="Virrankoski (ELDR )." AFFILIATION="">
<P>
   – Herr talman! Först av allt skulle jag vilja gratulera föredraganden Wilfried Kuckelhorn till ett utmärkt betänkande. Nästa års budget är mycket sträng när det gäller den administrativa budgeten, vilket föredraganden också påpekade. Det faktum att vi i år får tio nya medlemsländer och lika många nya officiella språk gör den ännu strängare.
<P>
Frågan om parlamentets flerspråkighet är en enorm utmaning. Det krävs en ny slags flexibilitet när det gäller översättning och tolkning. Ingen annanstans i världen finns ett organ som fungerar med så många språk som EU-institutionerna. Detta kräver emellertid särskilda åtgärder och omsorg, annars kan den mångkulturella principen bli till ett kaos. Förvaltningen bör därför anstränga sig särskilt för att se till att tjänsterna tillsätts och att översättningsarbetet flyter smidigt så snart länderna blivit medlemmar. I den här nya miljön kommer returtolkningen att öka. Det skulle kunna leda till en situation där hela parlamentet är beroende av en tolk som tolkar från ett mindre vanligt officiellt språk till ett annat vanligare. För att säkerställa kvaliteten i översättningsarbetet kommer det att bli nödvändigt att översätta från mer än ett tolkbås. Detta ställer i praktiken särskilda krav på de ”större” språkgrupperna som engelska, franska och tyska, och det gör att dessa måste kunna översätta från fler källspråk än de övriga tolkgrupperna.
<P>
En viktig politisk fråga de senaste åren har varit godkännandet av tjänsteföreskrifterna. Det var oerhört tråkigt att de skulle bli föremål för interna meningsskiljaktigheter i rådet. Europaparlamentet, och särskilt dess nuvarande talman Pat Cox, hade arbetat mycket hårt med frågan, och det var därför verkligen synd att den torpederades. Det är viktigt att ledamotsstadgan antas snabbt så att den helst kan träda i kraft när den nya mandatperioden i parlamentet börjar.
<P>
I årets budget genomfördes äntligen verksamhetsbaserad budgetering när det gäller kommissionen. Detta gör det möjligt för oss att direkt se hur mycket varje åtgärd kostar. Samma verksamhetsbaserade budgetering borde också gradvis tillämpas på den administrativa budgeten, på Europaparlamentet exempelvis. På så sätt skulle vi vara bättre rustade att övervaka utvecklingen av administrativa kostnader och utgifter inom olika administrativa grenar. Jag vill önska föredraganden all lycka i hans arbete. 
<SPEAKER ID="108" LANGUAGE="FI" NAME="Seppänen (GUE/NGL )." AFFILIATION="">
<P>
   – Herr talman! Wilfried Kuckelkorns betänkande innehåller i första hand en preliminär uppfattning om parlamentets budgetförfarande för 2005. Det är olyckligt att rådet inte kunnat anta den nya ledamotsstadgan. När Europaparlamentet självt röstade för att det egna systemet för löner och utgifter skulle ses över, var det ett stort steg i rätt riktning. Det är inte moraliskt riktigt att försöka fiffla med reseutlägg, även om det egentligen inte är emot parlamentets regler att resa i turistklass till priset av en business class-biljett. När nu ledamöterna själva var beredda att helt ge upp denna otillbörliga inkomstkälla av hänsyn till flygbolagen, var det olyckligt att rådet inte antog erbjudandet. Tyskland, Frankrike, Österrike och Sverige är nu skuld till den befogade kritik som allmänheten framför mot bristerna i det betalnings- och utgiftssystem som Europaparlamentets ledamöter tillämpar. 
<P>
Ett problem har också uppstått med rådet i en annan fråga. Rådet vill ha ett alleuropeiskt stöd till de politiska partierna i Europaparlamentets budget, medan parlamentet vill ha det i kommissionens budget. Om stödet till de europeiska partierna ingår i budgeten kan det inte tillåtas påverka parlamentets totala maxbelopp för administrativa utgifter, vilket resulterar i påtvingade nedskärningar inom andra områden. Sedan finns det några bland oss som inte vill ha stöd till europeiska partier och som kommer att rösta emot att detta införs i årets förslag till tilläggsbudget. Det finns också fortfarande ett antal ledamöter i Europaparlamentet som har hänvisat frågan till EG-domstolen för ett beslut. Vi börjar betala för partistöd av fel skäl.
<P>
Stöd till de europeiska partierna gör demokratin otydlig. De nationella partierna i de ”stora” länderna kan använda det för att styra beslutsfattandet i de europeiska partierna på ett mycket enklare sätt. Företrädarna för de ”mindre” länderna skulle få ett dubbelt problem, eftersom de skulle tvingas att göra sig hörda i ett europeiskt parti som domineras av de ”stora” nationerna, innan de vinner gehör i ett Europaparlament som valts på grundval av medlemsstaternas befolkningar.
<P>
Vi måste se till att parlamentet behåller sin språkliga mångfald och att man vid anställning av personal överväger medborgare från alla länder. Man måste också rekrytera personal från andra länder än de nya medlemsstaterna. Vissa medlemsstater är underrepresenterade bland parlamentspersonalen eftersom parlamentet inte har arrangerat förfaranden för rekrytering av personal på rätt sätt. Parlamentet måste också se till att hålla utgiftsökningarna under sträng kontroll. 
<SPEAKER ID="109" LANGUAGE="NL" NAME="Van Dam (EDD )." AFFILIATION="">
<P>
   – Herr talman! Denna budget för det första kalenderåret med 25 medlemsstater i Europeiska unionen kommer verkligen att bli ett styrkeprov. För när allt kommer omkring är det först nyligen som kommissionens administrativa reform har fått fart. Kommissionen kommer att behöva göra stora ansträngningar för att åstadkomma en sund finansiell förvaltning, ett välfungerande informationssystem och helt tillförlitliga räkenskaper.
<P>
Föredraganden Wilfried Kuckelkorn gör rätt i att tala om möjliga besparingar genom interinstitutionellt samarbete. Stora besparingar skulle kunna göras om parlamentet inte längre tvingades sammanträda i Strasbourg, men detta tycks rättsligt omöjligt utan Frankrikes samarbete. Jag föreslår därför presidiet att rådet – eller Republiken Frankrike – får se fakturan för denna dubbla lokalisering, som kostar mer än 200 miljoner euro per år.
<P>
Vår grupp vill betona flerspråkighetens stora betydelse här i kammaren. Parlamentet bör inte bättra på utan i stället sudda ut allmänhetens bild av parlamentet som en elitklubb. Varje medborgare måste kunna följa alla offentliga sammanträden på sitt eget språk. Demokrati i mångfald är den viktigaste uppgiften för detta parlament. 
<SPEAKER ID="110" LANGUAGE="FR" NAME="Esclopé (EDD )." AFFILIATION="">
<P>
   – Herr talman! Förfarandet med omröstning utan debatt, som användes för Haugbetänkandet om gemenskapernas egna medel, fråntar oss en gemensam diskussion om riktlinjer för budgeten 2005 med utgångspunkt i det betänkandet. Faktum kvarstår att Haugbetänkandet och Kuckelkornbetänkandet har något gemensamt som förtjänar uppmärksamhet och en mycket bredare debatt än vi tillåts ha här. Bägge börjar nämligen med att kräva sund förvaltning och återhållsamhet. Men senare – i det betänkande vi nu behandlar – läser vi att parlamentet står fast vid sin ståndpunkt när det gäller den egna budgeten, dvs. ett tak som medger högst 20 procents ökning, vilket parlamentet självt har infört för administrativa utgifter. I motiveringen i Haugbetänkandet kan vi också läsa att, jag citerar: ”nya egna resurser skulle införas som inte har formen av bidrag från medlemsstaterna och som inte, totalt sett, ökar skattebördan för vanliga medborgare”. Situationen är således klar: majoriteten i parlamentet vill utöka unionens budget, särskilt för att finansiera utvidgningen. En EU-skatt är det alla tänker på, om än i mer eller mindre maskerade former. Det finns inget överraskande i detta: löften måste hållas och resurserna är inte outtömliga.
<P>
Jag förväntar mig att föredragandena och kommissionen förklarar hur det är möjligt att utöka EU:s budget utan att öka skattebördan för skattebetalarna, om inte de nationella 
<SPEAKER ID="111" LANGUAGE="" NAME="Talmannen." AFFILIATION="">
<P>
   – Debatten är avslutad.
<P>
Omröstningen kommer att äga rum i morgon kl. 11.00. 
<SPEAKER ID="112" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett betänkande (A5-0081/2004) av Gröner för utskottet för kultur, ungdomsfrågor, utbildning, medier och idrott om kommissionens meddelande till rådet – Uppföljning av vitboken ”Nya insatser för Europas ungdom” – Förslag till gemensamma mål för delaktighet och information för ungdomar efter rådets resolution av den 27 juni 2002 om ramar för det europeiska samarbetet på ungdomsområdet. 
<SPEAKER ID="113" LANGUAGE="DE" NAME="Gröner (PSE )," AFFILIATION="föredragande.">
<P>
   – Herr talman! Vi har faktiskt betat av föredragningslistan snabbare än vanligt, men jag tror att ungdomen har hunnit ikapp oss. Vår framtid ligger hos ungdomen. Man kan se hur mycket ett samhälle värderar ungdomarna genom att titta på hur många möjligheter som erbjuds dem och hur mycket ungdomarna tillåts delta i utformningen av planer för framtiden. Ett dynamiskt samhälle måste ge sin nya generation framtidsutsikter och trygghet, såväl när det gäller materiella ting och samhällets acceptans som när det gäller sammanhållning.
<P>
Det gläder mig att också kommissionären gjorde en annan tidsbedömning. Vitboken om nya insatser för Europas ungdom såg dagens ljus i november 2001 efter omfattande samråd med alla berörda och två långa år av mognad. Nu måste vi fundera på hur vi kan hålla processen vid liv. Jag tror att kommissionen, rådet och parlamentet är på rätt spår. Vi måste integrera 75 miljoner ungdomar i åldrarna 15–25 i ett EU som snart kommer att innefatta 25 medlemsstater, genom att föra fram unga människor och ungdomsorganisationer på den politiska arenan. Som föredragande för utskottet för kultur, ungdomsfrågor, utbildning, medier och idrott, och genom mitt arbete i samband med denna vitbok, har jag följt diskussionerna under de senaste två åren och lyssnat noga till vad unga européer har haft att säga oss. Min slutsats är att unga människor vill bli tagna på allvar, och vi får inte göra dem besvikna genom att misslyckas med det.
<P>
Vi har lyckats slå ett slag för ungdomspolitiken bland ungdomar, ungdomsorganisationer, icke-statliga organisationer och politiska företrädare i EU och medlemsstaterna. Om vi ser vitboken som ett dokument om öppen samordning och ungdomsfrågans integrering med olika politikområden, handlar kommissionens uppföljningsmeddelande mer om delaktighet och information. Unga människor måste integreras bättre och i ett tidigare skede, så att de kan delta i den representativa demokratin på regional och nationell nivå och på EU-nivå.
<P>
Vi måste framför allt visa vårt intresse av att integrera unga människor nu när vi närmar oss valet till Europaparlamentet, men tyvärr diskuterar vi denna fråga sent på kvällen i en nästan tom kammare. Ungdomar kommunicerar på Internet och kommissionen har därför öppnat en ungdomsportal, men detta är långt ifrån vad som krävs, nämligen lokal information som är särskilt anpassad för dem. De måste själva få uppleva jämställdhet och icke-diskriminering, till exempel i ungdomsråd som består av lika många unga män och unga kvinnor. Där inga sådana råd finns får vi inrätta dem. Den formella och informella utbildningen måste knytas närmare ungdomsarbetet, med hjälp av nätverk. Ungdomsprogrammen ger redan i dag hundratusentals ungdomar möjlighet att träffas, och i kombination med tusentals frivilliga arbetsprojekt skapar de sociala färdigheter och ett europeiskt synsätt. Om vi vill göra Europa till världens mest konkurrenskraftiga kunskapsbaserade ekonomiska område, måste vi göra allt för att se till att inga ungdomar utesluts. De som anses vara mindre gynnade och i utkanten av både Europeiska unionen och samhället – kvinnliga invandrare, flickor och unga män – är de vi måste integrera mest.
<P>
Regionalt samarbete, kultur och idrott fungerar som broar som bidrar till att fördomar bryts ned och morgondagens problem får en lösning. I november 2003 fastställde rådet ett antal gemensamma mål. Den första utvärderingen av genomförandet av de nya handlingslinjerna kommer att göras i slutet av 2005 och kommissionen kommer då att utarbeta en lägesrapport på grundval av rapporter som medlemsstaterna lämnat in.
<P>
Den första europeiska ungdomsveckan anordnades förra året och fick brett stöd. Under mottot ”bekämpa utslagningen” börjar vi nu arbeta med handlingsprogrammet ”Ungdom” och andra områden. Vi försöker se till att de får tillräckliga finansiella resurser, både för att bemöta globaliseringens växande krav och för att skapa utrymmen där ungdomar kan ägna sig åt framtidens EU-politik. Med den breda samverkan som vi har åstadkommit mellan kommissionen, parlamentet, de politiska grupperna och till och med medlemsstaterna bör vi inte bara lyckas med att tala med unga människor utan också med att integrera dem. Vårt mål är att hålla arbetet vid liv, stödja ungdomar och stärka ungdomspolitiken i Europa. 
<SPEAKER ID="114" LANGUAGE="FR" NAME="Reding," AFFILIATION="kommissionen">
<P>
   . – Herr talman, mina damer och herrar! Den 27 februari antog Europaparlamentets utskott för kultur, ungdomsfrågor, utbildning, medier och idrott enhälligt initiativbetänkandet av Lissy Gröner. Utskottet gjorde rätt i att anta betänkandet enhälligt, eftersom det är ett utmärkt arbete. Det är gjort av någon som känner ungdomar, som gillar ungdomar och som skulle vilja att ungdomar var mycket mer delaktiga än de nu är i det EU som vi håller på att bygga upp.
<P>
Vi lade grunden till detta EU med den berömda vitboken, ett EU som vi håller på att bygga upp för och med ungdomarna. I vitboken föreslogs gemensamma mål på två prioriterade områden, nämligen delaktighet och information för ungdomar. Det var dessutom ungdomarna själva som lyfte fram dessa två prioriterade områden som centrala delar i all framtida politik på EU-nivå, nationell nivå och regional nivå. Jag välkomnar parlamentets stöd till förslagen, som syftar till att få unga människor att delta på alla nivåer i det demokratiska livet samt utveckla lättillgänglig och lämplig information av hög kvalitet.
<P>
Dessa förslag ingår, som Lissy Gröner har sagt, i en bredare strategi för att utveckla särskilda ungdomspolitiska projekt och samtidigt förbättra hänsynstagandet till unga människors intressen inom andra politikområden. Mot denna bakgrund utarbetar vi förslag till handlingslinjer för frivilliga verksamheter, som ni med rätta sade är ett av de bästa sätten för ungdomar att bli delaktiga och ta sitt ansvar som medborgare.
<P>
Personligen tror jag att en verkligt frivillig EU-tjänst – med en kritisk massa av deltagare och därför med tillräckligt genomslag – kommer att ge ny stimulans åt vår ungdomspolitik. För att nå dit krävs dock nya resurser, eftersom ungdomar inte är rika. Vi måste hjälpa dem att omsätta sin idealism i praktiken. I det sammanhanget är den nya budgetplanen en idealisk ram där vi kan finna svar på våra frågor. Jag har också föreslagit riktlinjer för ett framtida ”Ungdomsprogram” som skulle finansieras på ett sådant sätt att det garanterat når en bred omfattning. Detta politiska meddelande, som jag just nu arbetar med, kommer att överlämnas till Europaparlamentet före valet om allt går enligt planerna.
<P>
Enligt min mening, herr talman, är de parlamentariska initiativen för och med ungdomar ett utmärkt svar på vad vi ofta får höra på gräsrotsnivå, nämligen den ständiga refrängen att EU inte ägnar tillräckligt stor uppmärksamhet åt ungdomspolitik. Jag skulle vilja se att många ungdomar, och många av dem som har ungdomspolitik som sitt viktigaste ansvarsområde, läser Lissy Gröners och Europaparlamentets initiativbetänkande, så att de själva kan se att det inte är sant.
<SPEAKER ID="115" LANGUAGE="ES" NAME="Zabell (PPE-DE )." AFFILIATION="">
<P>
   – Herr talman, fru kommissionär, fru föredragande! Jag skulle först vilja säga, på skuggföredraganden Sabine Zisseners vägnar, att Gruppen för Europeiska folkpartiet (kristdemokrater) och Europademokraterna är positiv till detta betänkande, under förutsättning att subsidiaritetsprincipen respekteras.
<P>
Jag anser att delaktighet och information för unga människor är en oerhört viktig fråga, och ända sedan jag kom till parlamentet har jag hela tiden sagt att det är ungdomarna som är viktiga – inte de ibland oss som inte är så unga – eftersom de är Europas framtid. Det är på dem vi måste satsa och rikta alla våra insatser.
<P>
Jag har mycket kontakt med ungdomar och jag tror verkligen att de är mycket mer mottagliga än vuxna eller äldre. Vi måste ta vara på detta.
<P>
Enligt den nya Eurobarometerundersökningen inför det kommande valet till Europaparlamentet förväntas i snitt endast 30 procent av befolkningen gå och rösta. För mig är detta en absurt låg siffra. Vi måste satsa stort för att höja den. Det räcker inte att vi alla sitter och talar om hur oroliga vi är – vi måste verkligen bevisa det i handling. Det är dessutom tydligt att vi gör något fel. Jag vill berätta en anekdot för er, mina damer och herrar, om en situation jag var med om här i eftermiddags.
<P>
Ni är alla väl medvetna om att 2004 är Europeiska året för utbildning genom idrott, och även om det är avsett för alla europeiska medborgare är det särskilt riktat till ungdomar. Så i eftermiddags gick jag för att hälsa på en besöksgrupp med unga spanska studenter från södra Spanien, Andalusien, som är min hemregion. Under mitt korta samtal med dem frågade jag dem om någon visste vilket europeiskt år 2004 var. Inte en enda av dem – inte en enda av de 30 ungdomarna i rummet – kunde ge mig ett svar. När jag talade om det för dem blev de ganska förvånade, eftersom de alla insåg att det var något direkt riktat till dem. Detta är ett tecken på att vi kanske gör något fel, och vi måste rätta till det så snart som möjligt
<P>
För att göra detta krävs ett ökat samarbete mellan ungdomsorganisationer och offentliga myndigheter. Vi måste arbeta hårt för att åstadkomma detta och enligt min mening är betänkandet av Lissy Gröner ett första steg för mer information till unga européer. 
<SPEAKER ID="116" LANGUAGE="FI" NAME="Iivari (PSE )." AFFILIATION="">
<P>
   – Herr talman, fru kommissionär, mina damer och herrar! Det kan inte nog understrykas hur viktig ungdomars delaktighet i samhället är. I framtiden kommer unga människor att få ett större ansvar, eftersom åldersstrukturen i Europas befolkning förändras och andelen unga minskar. Kommissionens meddelande om målen för delaktighet och information för ungdomar är ett viktigt steg framåt när det gäller att stärka det ungdomspolitiska samarbetet på EU-nivå. Det är glädjande att betydelsen av att göra ungdomar delaktiga också erkänns i utkastet till konstitution.
<P>
Föredraganden Lissy Gröner, som med goda skäl personifierar parlamentets ungdomspolitik, har än en gång gjort ett utmärkt arbete. Jag vill för egen del också tacka kommissionen för sitt arbete för ungdomar. Det omfattande samråd som genomfördes inför vitboken om ungdomspolitik var en storsatsning som har fått ungdomsorganisationer att börja arbeta på EU-nivå. Nu måste vi se till att stödet för dessa organisationers medverkan fortsätter, och att resultaten av deras arbete också märks i gemenskapens ungdomspolitik. Det gläder mig att det uppstod ett allmänt samförstånd om mitt förslag att höja anslagen till ungdomsorganisationerna i årets budget. Det fleråriga handlingsprogrammet för finansiering av ungdomsorganisationer, som nu färdigställs, är också välkommet eftersom det garanterar dem en rättslig grund.
<P>
Föredragandens uppmaning att uppmuntra ungdomar att delta i det första valet till Europaparlamentet i ett utvidgat EU är av största betydelse. För att göra ungdomar till aktivare väljare bör vi nu utforska alternativa sätt att rösta. Ungdomar är ivriga Internetanvändare – att rösta på det sättet skulle kunna locka fler unga till valurnan. Även om ett sådant förfarande har många brister när det gäller valhemlighet och frihet bör det inte dömas ut helt. Ungdomar skulle åtminstone få mer framsynta röstvanor om de elektroniska valurnor som inrättats i några medlemsstater placerades på platser som är populära bland ungdomar.
<P>
Utvidgningen kommer att sätta ljuset på mångfaldens betydelse i Europeiska unionen liksom det interkulturella lärandet. Det framtida ungdomsprogrammet kommer att göra det lättare för ungdomar att komma i kontakt med varandra och bidrar därmed till att motverka fördomar. I det här sammanhanget vill jag betona att interkulturellt lärande inte bara är en investering i gränsöverskridande samarbete mellan medlemsstaterna. EU:s medlemsstater – både de nuvarande och de framtida – måste skapa möjligheter för kontakter mellan ungdomar från den dominerande befolkningen och ungdomar ur nationella minoriteter. Europa har inte råd att låta nationalismen och främlingsfientligheten växa i styrka.
<SPEAKER ID="117" LANGUAGE="IT" NAME="Calò (ELDR )." AFFILIATION="">
<P>
   – Herr talman! Jag skulle vilja understryka vikten av att vi under denna mandatperiod än en gång uppmärksammar de 75 miljoner personer i åldrarna 15–25 år som från och med den 1 maj blir en del av det utvidgade EU. Om vi vidgar kriterierna och tar med alla upp till 30 blir siffran klart högre.
<P>
I Italien och andra länder i Europeiska unionen är ungdomarna den enda åldersgrupp som faktiskt träder in på arbetsmarknaden permanent. En grundläggande uppfattning är att unga vuxna inte skiljer sig från vuxna. Däremot är de vuxna på ett annat sätt. De har således rättigheter och skyldigheter, varav några skiljer sig från andra medborgares och andra är desamma. Med stöd av uttömmande och omfattande forskning föreslås ett åtagande i Grönerbetänkandet som också är en utmaning: att öka delaktigheten och informationen för ungdomar i politiken. Den information vi måste hantera och ge dem måste vara tydlig och specifik. Att åstadkomma den delaktighet vi hoppas på blir inte lätt, men att lära sig att delta och tillhandahålla information är det bästa sättet att utveckla en medvetenhet om ett aktivt medborgarskap, som inte alla vuxna utövar. Om vi kan hålla med om att de som inte har ett förflutet inte heller har en framtid, kan vi inte göra annat än att lämna över grundvärderingarna från vårt förflutna till de unga, som är vår framtid. På så sätt blir dessa värderingar – efter att ha förnyats och förändrats – frön till morgondagens utveckling.
<P>
Vi är helt och hållet för en europeisk ungdomsvecka. Den symboliserar också det prioriterade åtagandet om en ny stimulans för europeisk ungdom där vi kan räkna med flera fördelar, som interkulturellt lärande, miljöskydd, idrott och konst, för att bara ge några exempel.
<P>
Som vuxna skärper vi nu våra insatser på områdena social utslagning och främlingsfientlighet, för det är inte ord, utan praktisk handling som har störst verkan inom uppfostran. Att arbeta med och för ungdomar 
<SPEAKER ID="118" LANGUAGE="EN" NAME="Hyland (UEN )." AFFILIATION="">
<P>
   – Herr talman! Jag skulle vilja instämma med andra talare och gratulera föredraganden till hennes arbete. Som framgår av titeln på kommissionens vitbok om ämnet kan nya insatser utan tvivel göras inom ungdomspolitiken. Det gläder mig att det irländska ordförandeskapet också har antagit utmaningen i vitboken och att ungdomsfrågor utgör en viktig del av ordförandeskapets prioriteringar. Irland kommer till och med inom kort att vara värd för en stor konferens med ungdomsministrar och ungdomar själva, vars huvudtema kommer att vara ”ungdomar i politiken”.
<P>
Alla kolleger är medvetna om att EU:s medborgare om några få månader kommer att ha möjlighet att avge sina röster i valet till Europaparlamentet. Jag måste säga att nya opinionsundersökningar och undersökningar om intresset för valet är oroväckande, i synnerhet det låga antalet ungdomar som säger att de tänker rösta. När de tio nya länderna ansluter sig kommer antalet ungdomar mellan åldrarna 15 och 25 att öka till 75 miljoner. Många av dessa ungdomar kommer att kunna uttrycka sin politiska vilja som förstagångsväljare i EU-valet. Föredraganden slår fast delaktighet och information som nyckelområden för utveckling inom ramen för EU:s ungdomspolitik. Båda är viktiga i EU-valet, och vi som företrädare för allmänheten har en avgörande roll att spela när det gäller att informera ungdomar om EU och om vad unionen kan göra för dem samt att uppmuntra dem att göra sin röst hörd.
<P>
I var och en av våra medlemsstater måste vi titta noga på hur vi kan öka ungdomars aktiva deltagande i det politiska livet. Det handlar om mer än att rösta i val. Det handlar även om medlemskap i politiska partier, politiska rörelser och olika icke-statliga organisationer.
<P>
Vi måste försöka övertyga våra ungdomar om att de kan göra skillnad och att de kan förändra vårt samhälle. Om vi misslyckas kommer det att leda till en alltmer utbredd likgiltighet som successivt kommer att urholka alla våra demokratier. 
<SPEAKER ID="119" LANGUAGE="IT" NAME="Fatuzzo (PPE-DE )." AFFILIATION="">
<P>
   – Herr talman! Detta är mitt hittills längsta anförande som parlamentsledamot. Jag har aldrig haft tre minuters talartid och nu har jag – företrädare för det italienska pensionärspartiet – fått så lång tid för att tala om ett betänkande om ungdomar.
<P>
Jag stöder och instämmer i betänkandet om delaktighet och information för ungdomar. För en kort stund sedan, när jag lyssnade till mina kolleger som talade om betänkandena om budget och andra frågor – ni får ursäkta mig, men då nickade jag till. I mitt dåsiga tillstånd kom två frågor upp i mitt huvud: Är unga människor verkligen annorlunda än äldre? Är äldre verkligen annorlunda än unga?
<P>
Det sägs att ungdomar vill ha kärlek, men äldre vill också ha och behöver kärlek. Unga människor vill ha pengar, men äldre människor vill också ha och måste ha pengar. Ungdomar vill resa och dansa, men äldre vill också resa och dansa.
<P>
Nej, det måste finnas en skillnad! Under de 45 år jag har arbetat för äldre människor har jag många gånger hört dem säga – och jag beklagar det – att det är hemskt att bli gammal. Därför är jag säker på att Europaparlamentet inte bara har tänkt på unga människor, utan också på de äldre, och utarbetat flera olika betänkanden och meddelanden om dem. Jag kommer nog att få lyssna till dem alla under de sista månaderna av denna mandatperiod, för jag måste tyvärr säga att det hittills är mycket få som har lagts fram.
<P>
Jag har också tänkt på andra frågor. Är det rätt att göra ungdomar mer delaktiga i det politiska livet och i beslut som påverkar dem? Stämmer det att ungdomar är de som har bäst förutsättningar att utarbeta förordningar och lagar som rör dem? Är kvinnor de som är bäst lämpade att fatta beslut som rör deras problem? Är äldre bäst lämpade att fatta beslut som rör deras problem?
<P>
Jag tror inte det, herr talman. Mitt svar kommer säkert att förvåna er. Jag håller nämligen med om att ungdomar måste fatta beslut och påverka alla och allas liv. Hur skulle jag annars kunna motivera det faktum att min dotter Elisabetta Fatuzzo, 32 år gammal, i denna stund förbereder sig för att hålla ett tal i Lombardiets television om pensionärer och äldre? Detta skulle inte vara möjligt om vi ansåg att äldre människor var bättre på att tala om äldre än vad unga människor är, och tvärtom.
<P>
Jag uppmanar därför kommissionen att se till att EU fortsätter att hjälpa ungdomar och att föra dem närmare Europa, så att de också uppnår den ställningen att de får mer att säga till om i frågor som rör män och kvinnor i alla åldrar. 
<SPEAKER ID="120" LANGUAGE="" NAME="Talmannen." AFFILIATION="">
<P>
   – Debatten är avslutad.
<P>
Omröstningen kommer att äga rum i morgon kl. 11.00.
<P>
(Sammanträdet avbröts kl. 20.00 och återupptogs kl. 21.00.) 
<SPEAKER ID="121" LANGUAGE="" NAME="" AFFILIATION="Vice talman">
<SPEAKER ID="122" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett betänkande (A5-0080/2004) av Vasco Graça Moura för u
<SPEAKER ID="123" LANGUAGE="PT" NAME="Graça Moura (PPE-DE )," AFFILIATION="föredragande">
<P>
   . – Herr talman, fru kommissionär, mina damer och herrar! Tillgång till kultur är en nödvändig förutsättning för alla människors allsidiga utveckling. Det är dessutom ett väsentligt krav i alla representativa demokratier av västeuropeiskt snitt, en beståndsdel som motverkar ojämlikhet och en allt viktigare faktor för framsteg och utveckling.
<P>
Kulturen måste därför vara en av de mest solida plattformarna för medborgarnas EU. Det är inte längre möjligt – som Jean Monnet skulle ha önskat – att göra kulturen till en grund, för det skulle kunna vara diskutabelt i en tid när vi i första hand sysselsätter oss med ekonomiska prioriteringar. Vi får i stället hålla kulturen vid liv och anta den europeiska integrationens utmaningar genom att hylla Europas många kulturer och kulturella dimension.
<P>
Vi lever i ett globaliserat samhälle, i ett utvidgat EU, i en tid av olika kriser och i ett möte med nya, strömlinjeformade och stimulerande nationella identiteter och traditionella kulturer hos nästan 400 miljoner medborgare. Mot den bakgrunden måste politikerna på allvar uppmärksamma frågor som har att göra med tillgång till kultur och utvecklingen av en europeisk världssyn, en bild som inlemmar skillnader men samtidigt respekterar och värderar skillnader på ett pluralistiskt, tolerant och dynamiskt sätt.
<P>
Vi uppmanar därför ledamöterna i denna kammare att tänka över och blåsa nytt liv i skolans betydelse för tillgång till kultur, inte bara för de grundläggande färdigheter som skolan kan lära ut och de centrala bitar av den nationella identiteten som varje medlemsstat anser bör finnas med i läroplanen, utan också med tanke på Europas enorma kulturarv, den nästan oändliga mångfalden av språk, litteratur, konst, musik, teater, tradition – med andra ord allt som ger oss viktiga redskap för att relatera till och identifiera oss med världen.
<P>
Skolor kan givetvis inte vara uppslagsverk, och inte heller bör de anpassa sig till stereotypa internationella standarder eller bara upprepa utslitna klichéer. De måste erbjuda medborgarna en verklig möjlighet för tillgång till kultur, och de måste inpränta hos alla som går i skolan – även de allra minsta – respekt, entusiasm och intresse för kulturella uttryck som kan hjälpa medborgarna att reflektera över vad det betyder att vara en del av Europas rikedom av civilisation och kultur.
<P>
Det finns många och olika sätt att nå detta mål. Enligt vår mening måste vi börja med vissa delar i skolan. Detta betänkande, som innehåller många förslag från medlemmar med olika politiska tillhörigheter i utskottet för kultur, ungdomsfrågor, utbildning, medier och idrott, syftar till just detta: att på parlamentets vägnar uttrycka en önskan om att anta denna utmaning. För om vi inte gör det är det ingen större idé med den europeiska integrationen – den skulle inte förtjäna sitt namn. Om medborgarna utrustas med kunskap om den europeiska kulturen kommer de inte att förbli likgiltiga för de värderingar som präglar den. Att förvisa kulturen till ställningen som den fattiga kusinen på det här området skulle strida mot Lissabonstrategin och därmed mot målet om den kunskapsbaserade ekonomin. 
<SPEAKER ID="124" LANGUAGE="FR" NAME="Reding," AFFILIATION="kommissionen">
<P>
   . – Herr talman, herr Graça Moura, mina damer och herrar! Jag skulle vilja tacka utskottet för kultur, ungdomsfrågor, utbildning, medier och idrott och, framför allt, dess föredragande Vasco Graça Moura, för ett klarsynt betänkande där sambandet mellan skola och kultur betonas. Jag skulle vilja bredda diskussionen så att den förutom skolor i ordets strikta bemärkelse även omfattar livets skola, det vill säga familjen. Det är där allt börjar och sedan fortsätter i skolan. Herr talman, jag är mycket glad över att se att parlamentet som vanligt inte bara stöder det kommissionen gör, utan också ger de nya tankar som kommissionen utvecklar ett existensberättigande och därigenom hjälper den att driva frågan vidare.
<P>
Ni har rätt när ni säger att vi inte kan bygga Europa på enbart ekonomi och finanser. Europa byggs på grundval av män och kvinnor, och därmed på grundval av kulturer. I likhet med er anser jag att utbildningsväsendena borde garantera att elever som slutar grundskolan har den kunskap och de färdigheter de behöver för att börja träda in i sin roll som medborgare i Europa. Jag säger ”borde” eftersom verkligheten i viss mån är annorlunda, vilket vi är väl medvetna om. Även om elever ibland får lära sig något om sina egna regionala eller nationella rötter är det ändå långt kvar till att de lär sig något om andras rötter, sina grannars rötter. Vid en tidigare debatt om ungdomsfrågor gav jag er en siffra. Den gällde Comenius-programmet som knyter samman skolor i Europeiska unionen så att unga människor kan medverka i gemensamma projekt och därmed lära sig något om grannländernas kultur. Trots att två miljoner studenter deltog i detta program utgör dessa elever ändå bara en procent av skolornas elevkår. Vi har därför en lång väg kvar innan vi når vårt mål. Vi gör rätt, men vi gör inte tillräckligt mycket, och vi måste vara medvetna om detta.
<P>
Våra utbildningsprogram syftar därför till att uppfylla önskemålen från både föredraganden och kulturutskottet och de behov som ligger bakom dessa önskemål, det vill säga att våra ungdomar borde lära sig något om den verkliga värld de lever i. I detta sammanhang har våra kulturprogram visat sig vara värdefulla instrument för att göra européer medvetna om kulturell mångfald. Än en gång är detta dock inte tillräckligt för att nå alla våra medborgare, eller ens en bredare majoritet av dem. Inom filmens värld finns Media-programmet, som också bidrar till att människor genom filmmediet blir medvetna om kulturell mångfald och som når goda resultat. Jag skulle vilja be er minnas det första alleuropeiska kulturella evenemanget, vars syfte framför allt var att genom film lära ungdomar något om kulturell mångfald. Än en gång: detta var något bra, men det var inte tillräckligt.
<P>
Jag vill därför säga till er att jag kommer att behöva allt ert stöd för att stärka denna aspekt i budgetplanen och i de nya program som jag snart skall lägga fram för er. Vi gör redan detta, även om våra insatser är en droppe i havet. Jag tänker på Kultur 2000-programmet och Reseo-projektet som sammanför utbildningstjänster från de största europeiska operaensemblerna i ett syfte, nämligen att få barn och ungdomar att upptäcka opera genom dess kulturella rötter. Jag tänker också på Clioh-workshopen där samarbete inrättas mellan flera europeiska universitet för att ta fram läromedel om europeisk historia. Ja, dessa satsningar finns, men det måste finnas en vilja på nationell nivå att göra dem till ett obligatoriskt inslag i läroplanen för historia och kulturundervisningen.
<P>
Jag skulle också vilja ta tillfället i akt och meddela att ett initiativ har inletts i syfte att genomföra en större undersökning för att utarbeta en förteckning över bästa praxis vad gäller sammanförandet av kultur och utbildning i medlemsstaterna, kandidatländerna och i tredjeländer i EES-området. Det nyvalda parlamentet kommer att få resultaten av denna undersökning i början av 2005. Vi nöjer oss därför inte med att bara klaga. Vi gör framsteg, även om vi vet att dessa framsteg är mycket begränsade.
<P>
Som ni förstår, herr Graça Moura, kommer ert betänkande under dessa omständigheter i rätt ögonblick och är ett välkommet bidrag eftersom det ger oss nya idéer, stöder våra åtgärder och ger oss rätt riktning, vilket är mycket lämpligt vid en tidpunkt när utbildning och kultur, som ni vet, i allt högre utsträckning börjar betraktas som centrala aspekter i skapandet av ett unionsmedborgarskap. Jag skulle slutligen, herr talman, vilja framföra ett stort tack till parlamentet och föredraganden för detta viktiga bidrag på vägen mot våra unga medborgares framtid. 
<SPEAKER ID="125" LANGUAGE="EN" NAME="Beazley (PPE-DE )." AFFILIATION="”cauchemar”">
<P>
   – Herr talman! Jag har tre minuter på mig att hålla ett tal om kulturens betydelse för våra barn och framtiden för utbildningssystemen i EU. Som en berömd fransk historiker kanske skulle ha sagt, : detta är inte ett ämne som man bör ta lätt på. Kommissionär Viviane Reding har helt rätt i att våra egna nationella regeringar, med hjälp av kommissionen, bör uppmanas att stödja föredragandens initiativ så att de, när det gäller program och projekt som rör utbildning, kan tänka sig att bistå med vidsynthet och framför allt ekonomisk generositet gentemot de program som vi gemensamt arbetar för att stödja.
<P>
Grunden till denna missuppfattning ligger i föreställningen att kultur är uteslutande nationell. Naturligtvis är en del av kulturen nationell, men som föredraganden poängterar har vi många identiteter; vi har en lokal och en regional identitet och inte minst en europeisk identitet. Det är ingen historisk tillfällighet att föredragandens hemland och mitt hemland, England, har samma skyddshelgon – S:t George. Detta kan kanske olyckligtvis ha något att göra med att de gamla bundsförvanterna England och Portugal grundade den här unionen i strid – ett korståg – på den Iberiska halvön. Våra barn måste naturligtvis lära sig om konflikter och motsättningar och deras katastrofala följder, men de bör också lära sig vad som förenar människor, till exempel handel. Mellan England och Portugal finns korkhandeln och inte minst portvinshandeln.
<P>
Vilken roll har våra skolor när det gäller att vara delaktiga i de ungas uppfostran? Som kommissionär Viviane Reding har påpekat gäller det inte bara skolorna – och jag talar i egenskap av före detta lärare för små barn. Jag var dock alltid medveten om att de bestående intrycken hade gjorts långt före skolan av familjerna: av föräldrar och mor- och farföräldrar.
<P>
En propagandaminister i en europeisk diktatur sade: ”Varje gång jag hör ordet kultur osäkrar jag min revolver.” Det låter som om det är menat att vara en lättvindig kommentar, men vi vet vilka tragiska konsekvenser diktaturer har haft för människors liv i så många europeiska länder.
<P>
Nästa gång ministerrådet diskuterar dessa frågor som kommissionen har uppmärksammat oss på, hoppas jag att man är tillräckligt vidsynt för att öka budgeten för utbildning och kultur – inte bara ekonomiskt utan också när det gäller expertis, intresse och politiskt stöd – och att vi kan lära oss om våra grannar och om den kultur och det arv som vi delar.
<P>
Egypten, Kreta, Grekland, Rom och så vidare utgör förstås en del av Englands liksom Portugals, Tysklands och alla andra länders förflutna. Men om våra barn inte får en solid grund av kunskap och förståelse kommer det kanske att bli svårare för dem att senare i livet skaffa sig en framgångsrik karriär och tillräckliga ekonomiska resurser. Gedigen kunskap kan dock kanske skänka dem lite visdom i svåra tider. Jag hoppas att denna visdom kan delas i ministerrådet. 
<SPEAKER ID="126" LANGUAGE="DE" NAME="Junker (PSE )." AFFILIATION="">
<P>
   – Herr talman, fru kommissionär, mina damer och herrar! Vasco Graça Moura har lagt fram ett betänkande som visar att skolorna visst kan ge allmänheten tillgång till kultur. Som ni så riktigt påpekade, fru kommissionär, finns det dock en stor klyfta mellan den teori vi ser framför oss och den praxis som råder i europeiska skolor. För att överbrygga denna klyfta måste vi bli mer medvetna om att i vårt föränderliga och komplexa tidevarv spelar skolorna en avgörande roll för att skapa kulturell öppenhet. Detta innebär inte att vi bortser från det nationella kulturarvet, snarare betyder det att vi skapar en bredare kulturell öppenhet som vi lever i tillsammans, bortom de begränsningar som skapas av nationsgränser och utan att fiendskap ens har en chans att gro.
<P>
Om jag ser tillbaka på min egen skoltid har jag ett mycket tydligt minne av ett skolutbyte vi hade med Sverige. Det var strax efter kriget och Tyskland var inte ett populärt land. Men svenskarna var villiga att inleda en kulturell dialog med skolelever från mitt land. Detta har gjort ett bestående intryck på mig och jag tror att detta är det rätta tillvägagångssättet; i de ändringsförslag som jag lagt fram – och som lyckligtvis har godkänts – betonar jag därför att skolan i dag mer än någonsin är en plats för interkulturell dialog. På min tid fanns det inga turkar eller italienare i skolan. I dag är det dock normalt att det finns en blandning av nationaliteter och detta är en stor möjlighet till interkulturell dialog och till att överföra värderingar som respekt för andra och jämlikhet, trots olikheter.
<P>
Denna tanke återspeglas i betänkandet och vi måste sträva efter att se till att den förverkligas. Dessa vackra ord får inte överges; de som har ansvar för utbildningspolitiken i sina länder måste nu göra dessa ord till sina egna. Fru kommissionär, ni påpekade att familjerna har en funktion att fylla här och detta är också något jag har tagit upp. Det är nödvändigt att föräldrar arbetar med skolan och är personligt engagerade så att den övergripande idén får stöd av alla. Slutligen hoppas jag att detta betänkande godkänns av majoriteten och så småningom överförs till politik. 
<SPEAKER ID="127" LANGUAGE="NL" NAME="Sanders-ten Holte (ELDR )." AFFILIATION="">
<P>
   – Herr talman, fru kommissionär, mina damer och herrar! Jag vill först varmt lyckönska Vasco Graça Moura till hans initiativ att diskutera utbildningens roll i förhållande till kultur och kulturspridning, och eftersom skolgången är obligatorisk i hela Europa är den ett bra medel för att föra ut kulturen, inklusive den gemensamma europeiska kulturen, till framtidens medborgare.
<P>
Utbildningen kan spela en avgörande roll i detta och göra föräldrar, och med dem barnen, medvetna om vad kultur kan erbjuda. EU är inte enbart ett ekonomiskt projekt, utan också, framför allt, ett kulturellt projekt; det som förenar oss är kultur och kulturell mångfald. Jag tror dessutom att det ligger i utvidgningens intresse att olika kulturaspekter diskuteras; anslutningsländerna har en annan syn på vår historia, och vägen framför oss är fortfarande lång innan vi alla kan erkänna och inse vad vi har gemensamt. Jag skulle dock vilja påpeka att utbildning givetvis är en nationell fråga. Vi i EU kan lägga fram rekommendationer och lämna information om europeisk kultur, men det är helt enkelt inte upp till EU att, som några här föreslår, tvinga medlemsstaterna att infoga denna information i sin läroplan. Min grupp kommer med all säkerhet att ta avstånd från det.
<P>
Jag håller verkligen med Graça Moura att betoningen inom utbildning inte enbart bör ligga på de akademiska ämnena, utan att vederbörlig hänsyn också bör tas till kreativa ämnen. I detta hänseende skulle jag vilja framhäva utbildningen i musik, inklusive klassisk musik och opera. Inom båda områdena finns en lång tradition i Europa, men de är mer eller mindre åsidosatta i skolorna.
<P>
Dessutom är tillgången till kultur viktig. Barn som växer upp i familjer där kultur inte får något utrymme har svårigheter. Idealiskt sett borde föräldrar ha en vägledande roll, men skolorna kan också fylla en viktig roll här. Jag skulle därför vilja påpeka att skolorna bör engagera föräldrarna. På så sätt kan utbildning i kreativa ämnen få ökat stöd och ett betydligt större intresse för kultur genereras. 
<SPEAKER ID="128" LANGUAGE="ES" NAME="Zabell (PPE-DE )." AFFILIATION="">
<P>
   – Herr talman, fru kommissionär! Jag vill tacka föredraganden, Vasco Graça Moura, för allt arbete han lagt ned på detta betänkande.
<P>
Jag menar att det är oerhört viktigt att ge ett större antal medborgare tillgång till kultur. Skolorna måste på goda grunder spela en mycket stor roll i detta hänseende, även om jag också måste säga att jag helt och fullt instämmer med kommissionen om att detta inte enbart är skolornas ansvar. Det är också familjernas ansvar. Det är även av största vikt att barn har möjlighet att veta vad som finns omkring dem, både på lokal och nationell nivå, och på EU-nivå. Här måste vi vara mycket mer delaktiga och få en större funktion.
<P>
I Spanien får vi ofta intrycket av att barn har föga kunskap om sin nationella kultur, än mindre om Europas kultur. Vi känner alla till att det är viktigt att barn kan identifiera sig med sin stad, sitt samhälle, med region och land, men det är också viktigt – utan att på något sätt undervärdera vad övriga talare har sagt – att barn har en känsla av identitet som européer; detta är ett av de mål vi måste kämpa för. Det är svårt för oss att känna oss som européer om vi inte känner till Europa, och att känna till Europa betyder att vara medveten om dess historia, geografi, ekonomi, litteratur, filosofi och idrott. Det skulle vara mycket positivt om detta kunde bli ett samlat ämne i samtliga skolor i alla medlemsstater, och även om vi kunde främja studentutbyten mer, så att det de lär sig, lär de sig på plats. Vi säger ofta i mitt land att en bild är värd mer än tusen ord.
<P>
Jag skulle slutligen vilja säga att det är mycket viktigt att den utbildning som finns vid museer, teatrar, bibliotek osv. och som är tillgänglig för allmänheten blir tillgänglig på mer än ett av Europeiska unionens officiella språk. Om möjligt på flera, så att vi alla kan identifiera oss med det vi skall läsa.
<P>
Allt det vi talar om i dag kan givetvis inte genomföras om det inte finns en gemenskapsbudget för det; detta blir vår första stora strid och vi måste kämpa för det. 
<SPEAKER ID="129" LANGUAGE="DE" NAME="Prets (PSE )." AFFILIATION="">
<P>
   –Herr talman, fru kommissionär! Exakt vilken roll har de kommunala skolorna? Hur långt sträcker sig denna roll och vad består den av? Vasco Graça Moura hanterar dessa frågor mycket väl i sitt betänkande. Han behandlar den omfattning i vilken kultur bör läras ut i skolorna och också i vilken utsträckning detta bör finansieras och stödjas. Dessa frågor är givetvis inbördes beroende av varandra. Jag anser det vara mycket viktigt att ge kulturundervisning i skolorna om vi vill att ungdomar skall bli medvetna om och trygga i sin identitet och få förutsättningar att bli aktiva EU-medborgare. Vi måste arbeta på detta och introducera kulturutbyten för ungdomarna så tidigt som möjligt. Vi måste också lära oss hur man undervisar unga människor i konfliktlösning, eftersom detta är något vi kan förvänta oss att skolorna tar upp på kulturlektionerna och som också är en förutsättning för att uppnå de mål som fastställdes i Lissabon, vilken redan nämnts flera gånger i dag.
<P>
Vi kan inte bortse från det faktum att europeisk kultur och kulturhistoria utgör basen för det gemensamma ekonomiska området och att vi därför måste investera mycket mer i utbildning än vi gör för närvarande. Genomsnittet inom EU för offentliga utgifter till skolorna ligger på 4,94 procent av BNP. Även om utgifterna ligger på 7 procent i Sverige och 5,75 procent i Österrike, minskar de. Det kan helt enkelt inte vara rätt att mindre, i stället för mer, läggs på utbildning i många länder.
<P>
Jag undrar vad kulturministrar och regeringstjänstemän tänker när de ger stöd till de mål som sattes upp i Lissabon och samtidigt skär ned på medlen för genomförandet av dem. Detta är fel och måste rättas till. Vi måste därför fortsätta att påpeka att nedskärningar på utbildningsområdet – också inom humaniora – leder till mycket allvarliga brister. Om kreativitet inte lärs ut och inte får något utrymme att utvecklas, hur skall då ungdomar i realiteten kunna lära sig att hantera de ständiga förändringar som krävs av dem i yrkesliv och privatliv? Det första steget bör vara att öka investeringarna i konst, kultur och kunskap, inte att minska dem. I stället för att enbart bevara vår omhuldade kulturella mångfald måste vi främja den och låta den få en god framtid. 
<SPEAKER ID="130" LANGUAGE="ES" NAME="Gutiérrez-Cortines (PPE-DE )." AFFILIATION="">
<P>
   – Herr talman! Jag vill gratulera Vasco Graça Moura, eftersom detta dokument är resultatet av en gemensam övertygelse, av en professionell inställning till kultur. Att förespråka samma undervisning i skolorna vid en tidpunkt när de nationalistiska argumenten vinner mark förefaller mig vara modigt och värt vår tacksamhet. Jag säger att det förtjänar beröm, eftersom dokumentet i grunden, och även om det verkar skrivet med lätt hand, till fullo försvarar kunskapens och lärdomens universalitet. Vi noterar också ett visst mått av uppror mot en överdriven tolkning av subsidiariteten. Vi förespråkar i denna kammare att utbildning för ett integrerat Europa inte bara handlar om euro eller andra gemensamma ekonomiska frågor, utan att den också måste vara frukten av en känsla av tillhörighet, av ett gemensamt projekt som måste bygga på historia, på att veta vilka vi är, vilken gemensam grund vi har och, framför allt, var vår samtids principer och värderingar finns och vilket tänkande som ligger bakom det enade Europa vi går mot.
<P>
Dessutom anser jag att utvecklingen av det europeiska systemet varit obalanserad. Den gemensamma politiken har förbättrats varje dag, men det har funnits en rädsla för att gå framåt med skapandet av en gemensam kunskapsbas. Nationalism – jag upprepar – som en instängd, småsint och egoistisk tolkning av hur kunskap och utbildning skall förmedlas har ökat misstänksamheten mot att skapa gemensam information som kan delas av alla europeiska utbildningsinrättningar.
<P>
Jag har lagt fram ett ändringsförslag där jag efterlyser en aktiv politik till förmån för en omvärdering av vårt gemensamma kulturarv. En aktiv och levande politik som hjälper de svaga och skapar gemensamma kriterier. Jag har dessutom efterlyst informationsskyltar på museerna på mer än ett av unionens språk, och på flera av unionens språk. Jag tror att vi måste komma förbi tanken att i våra egna städer bara se skyltar på våra egna språk. 
<P>
Jag har lagt fram ett ändringsförslag där kommissionen och medlemsstaterna uppmanas att främja forskningsprojekt om de stora grundpelarna i Europas civilisation, såsom gemensam lagstiftning, institutionernas historia, utbildning, olika former av samexistens och gemensamma regler, social och antropologisk praxis, liksom konstnärliga uttryck. Jag tror på och förespråkar att vi genom att studera vår civilisations historia och våra institutioners kultur kan återskapa de grunder som fanns, som fortfarande finns, och som förenar oss.
<P>
För att formulera saken på ett annat sätt: vi är produkten av ett ständigt tankeutbyte, ett utbyte av levnadssätt, lösningar och begrepp som gör att vi kan säga att Europa under flera århundraden har förberett sig för att bli Europa. Europa har arbetat hårt för ett gemensamt arv. Därför har det varit så lätt att bygga EU. Samhällsliv, begrepp som mänsklig värdighet, individuella rättigheter, människors frihet, familjen som den grundläggande sociala kärnan och samhällen som den vidaste ramen för rättigheter och samexistens; solidaritet, statsbegreppet – samtliga är europeiska begrepp, liksom begreppet sekularisering. De skillnader som utgör det vi så ofta kallar vår kulturella mångfald visar dessutom den tolkningsrikedom och de olika levnadssätt som kan finnas med ett gemensamt arv. Låt oss ge ungdomarna möjlighet att lära känna allt detta. 
<SPEAKER ID="131" LANGUAGE="FI" NAME="Iivari (PSE )." AFFILIATION="">
<P>
   – Herr talman, fru kommissionär! Även om medlemsstaterna har ansvaret för utbildning i unionen finns det många kanaler i Europeiska unionen för undervisning om kultur inom skolans ram. De viktigaste är de fleråriga programmen, såsom Sokrates, Leonardo da Vinci och Kultur 2000. I samtliga uppmuntras kulturell kreativitet och rörlighet, interkulturell dialog och kunskap om de europeiska folkens historia. Språkinlärning, vilket är nära knutet till kulturella färdigheter, spelar en viktig roll i unionens politik. 2001 firade vi Europeiska språkåret.
<P>
Det gläder mig att föredraganden i sitt betänkande belyser vikten av kunskap om Europas historia och kulturella arv. Vår kontinents historia är inte bara krig och blodsutgjutelse utan även en fruktbar ömsesidig påverkan som har berikat våra nationella kulturer. Vi kan se att många konstnärer som har varit viktiga för oberoende nationalstaters identitet samtidigt har varit viktiga europeiska aktörer.
<P>
Med unionens utvidgning följer ett behov av att öka medvetenheten om de nya och gamla medlemsstaternas kultur och historia, vilket helt riktigt fastslås i betänkandet. Jag tror att vår känsla av samhörighet därigenom kommer att stärkas, eftersom de länder i Baltikum och Centraleuropa som nu ansluter sig till unionen har fasta rötter i ett gemensamt europeiskt kulturarv.
<P>
Kultur, utbildning och forskning intar en central plats i kommissionens förslag till finansieringsramar för perioden 2007–2013. Investeringar på dessa områden är av avgörande betydelse för framgång i fråga om Lissabonstrategin, men kultur och utbildning har en bredare funktion än att bara skapa ekonomisk framgång. De skapar en ram för människors intellektuella utveckling och ömsesidiga förståelse. Jag välkomnade därför föredragandens rekommendation att kommissionen och medlemsstaterna skall se till att projekten inom de europeiska forskningsprogrammen baseras på de viktigaste grunderna för det europeiska samhället, såsom gemenskapsrätten, institutionernas och utbildningsväsendets historia, samlevnadsnormerna, social och antropologisk praxis, samt olika former av kulturellt uttryck.
<P>
Jag hoppas att vederbörlig hänsyn tas till de mål som sätts upp i betänkandet när kommissionen gör utkast till nya fleråriga program för kultur, utbildning och ungdomsutbyte. På liknande sätt innehåller betänkandet utgångspunkter för förhandlingar mellan EU:s ministrar för utbildning och kultur om gemensamma mål inom utbildnings- och kulturpolitik. 
<SPEAKER ID="132" LANGUAGE="" NAME="Talmannen." AFFILIATION="">
<P>
   – Debatten är avslutad.
<P>
Omröstningen kommer att äga rum i morgon kl. 11. 
<SPEAKER ID="133" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett betänkande (A5-0017/2004) av Pernille Frahm för utskottet för miljö, folkhälsa och konsumentfrågor om förslaget till Europaparlamentets och rådets förordning om långlivade organiska föroreningar och om ändring av direktiven 79/117/EEG och 96/59/EG. 
<SPEAKER ID="134" LANGUAGE="EN" NAME="Monti," AFFILIATION="kommissionen">
<P>
   . – Herr talman! Jag skulle vilja tacka Europaparlamentet och i synnerhet föredraganden Pernille Frahm för det intensiva arbete som har lagts ned på betänkandet om kommissionens förslag till förordning om långlivade organiska föroreningar. Jag är tacksam för parlamentets och föredragandens stöd för en snabb behandling av detta lagstiftningsförslag. Jag är också mycket glad över det effektiva samarbetet mellan parlamentet och rådet, vilket gör en överenskommelse i första behandling möjlig.
<P>
Ett snabbt antagande av denna förordning skulle göra det möjligt för gemenskapen att ratificera Stockholmskonventionen när den träder i kraft i maj 2004. Genom förordningen får dessutom de medlemsstater som ännu inte har ratificerat konventionen möjlighet att göra det omgående. Framför allt kommer förordningen att göra att Europeiska unionen som helhet kan uppfylla sina internationella åtaganden om långlivade organiska föroreningar. Dessa ämnen motstår nedbrytning och finns kvar i miljön i årtionden. De ackumuleras i levande organismer och sprids över gränser långt från utsläppsplatsen. De flesta av dessa ämnen är cancerframkallande eller på annat sätt giftiga. Det är uppenbart att globala åtgärder är nödvändiga för att hantera de risker som dessa ämnen utgör.
<P>
Jag vill emellertid uppmärksamma parlamentet på en viktig fråga som tas upp i förslaget till betänkande, nämligen den rättsliga grunden för förordningen. Kommissionen föreslår att förordningen grundas på artikel 175.1, miljö, och artikel 95.1, inre marknad. I förslaget till betänkande föreslås att förordningen skall ha en enda rättslig grund, nämligen artikel 175.1. Trots att kommissionen i övrigt till fullo stöder den kompromiss som har nåtts mellan föredraganden och rådet så kan kommissionen inte godta ändringen av den rättsliga grunden. Den rättsliga grund som kommissionen föreslår motiveras av det faktum att bestämmelserna i artiklarna 3 och 4 i den föreslagna förordningen – beträffande framställning, utsläppande på marknaden och användning av avsiktligt framställda långlivade organiska föroreningar – är av betydelse för att den inre marknaden skall fungera. Dessutom är dessa särskilda föreskrifter avsedda att föras över till den kommande REACH-förordningen om kemikalier, som enbart är grundad på artikel 95.1. 
<SPEAKER ID="135" LANGUAGE="DA" NAME="Frahm (GUE/NGL )," AFFILIATION="föredragande.">
<P>
   – Herr talman! Till att börja med vill jag tacka mina kolleger här i Europaparlamentet, särskilt skuggföredragandena från de andra grupperna, för deras kloka och konstruktiva samarbete i fråga om förslaget om långlivade organiska föroreningar, och jag vill även uttrycka mitt uppriktiga tack till det irländska ordförandeskapet, som tyvärr inte är här i kväll, för dess energiska arbete i syfte att möjliggöra ett genomförande av detta förslag. Slutligen vill jag även tacka kommissionen som trots en avvikande uppfattning om den rättsliga grunden har utfört ett mycket konstruktivt och värdefullt arbete för att allt skall fungera.
<P>
Som ni kan se finns det totalt 121 ändringsförslag till betänkandet, men det är inte detta som ligger till grund för vår omröstning i morgon. Omröstningen kommer att ske i tre omgångar, och jag hoppas att parlamentet röstar ja direkt i den första omgången, eftersom den andra omgången då blir överflödig, och att man slutligen röstar ja i den tredje omgången. Om vi gör så, kommer vi att nå en överenskommelse med rådet vid den första behandlingen av ärendet.
<P>
En av de viktigaste punkterna i betänkandet och i överenskommelsen är att vi har lyckats ändra den rättsliga grunden så att vi nu hänvisar till skydd för miljön och människors hälsa i stället för till skydd för den inre marknaden, vilket var det skäl som angavs i kommissionens ursprungliga förslag. Detta är en viktig seger för parlamentet i denna fråga i synnerhet, men även från en mera allmän synvinkel, eftersom kommissionen har en ständigt ökande tendens att behandla miljöförslag med hänvisning till den inre marknaden. Jag hoppas att det kommande parlamentet också kommer att hålla fast vid principen att miljöfrågor måste behandlas som sådana.
<P>
Vi har lyckats genomdriva ett förbud mot att långlivade organiska föreningar produceras, används och förs ut på marknaden. Vi har också lyckats få igenom några mycket ambitiösa mål i förordningen, så att även oavsiktliga utsläpp måste upphöra – åtminstone på längre sikt. Detta är en komplicerad fråga. Vi har emellertid gjort tydliga hänvisningar till Rio-deklarationen och försiktighetsprincipen såsom parlamentet önskade. Vi har fått ett förbud mot lindan med omedelbar verkan, så att det har flyttats från en lista med ämnen som får användas i begränsad omfattning till en lista med förbjudna ämnen. Det är också en viktig seger.
<P>
Det är mycket tydligt att de undantag som i övrigt finns med i förordningen är undantag som bara får tillämpas i mycket speciella fall och att en hög grad av vetenskapliga bevis krävs innan de kan tillämpas. Vi har fått igenom restriktiva kontrollföreskrifter både för existerande och nya kemikalier som innehåller långlivade organiska föroreningar. Detta är också viktigt, menar jag, särskilt eftersom det nu tyvärr går sakta framåt i arbetet med REACH.
<P>
Vi har utformat föreskrifter som stipulerar att alla lager som innehåller långlivade organiska föroreningar måste förstöras och behandlas som avfall. Vi har även låtit införa en del mycket restriktiva villkor för övervakning av lager som innehåller långlivade organiska föroreningar, så att det gränsvärde där en anmälningsplikt träder i kraft har halverats från 100 kg till 50 kg. Vi har formulerat ett antal internationella åtaganden som innebär att medlemsstaterna måste samarbeta för att tillhandahålla tekniskt och ekonomiskt stöd till utvecklingsländer, så att även de senare kommer att kunna rätta sig efter Stockholmskonventionen. Vi har fått igenom ett antal allmänna föreskrifter som innebär att den som producerar eller lagrar avfall måste förhindra att långlivade organiska föroreningar blandas med avfallet.
<P>
Vi har sett till att föreskrifter har införts som innebär att permanent förvaring bara kan betraktas som ett undantag, vilket ministerrådet energiskt har krävt. Vi betonar att det är ett undantag som bara kan tillämpas om man kan visa att detta är den bästa möjliga lösningen för miljön. Det är inget undantag som gäller för alltid. Det var vår önskan att det inte skulle vara möjligt att förlänga detta automatiskt, och jag anser att parlamentet måste sända en tydlig signal till ministerrådet och industrin, eftersom parlamentet lyssnade på rådets argument. Vi lyssnade på argument från industrin på detta område, och nu menar vi också att industrin och ministerrådet – det vill säga ministrarna i medlemsstaterna – måste visa att de tar sitt ansvar. Pengar måste satsas på forskning och utveckling så att metoderna ständigt förbättras. Målet är när allt kommer omkring att undantagen inte skall förlängas när de granskas 2009. Men detta visar sig naturligtvis med tiden. Det ankommer på rådet, industrin och parlamentet att följa upp denna fråga.
<P>
Vi förkastar de gränsvärden som ministerrådet först lade fram. Vi ansåg att de var för höga. I stället har vi nu kommit överens om att de skall fastställas 2005, och vi skall se till att en hög skyddsnivå tillämpas även på detta område. Vi har betonat att något måste göras för att engagera befolkningen vid genomförandet av reglerna för långlivade organiska föroreningar. Information måste också utformas som särskilt vänder sig till sårbara grupper, och vi kräver att brott mot reglerna skall offentliggöras.
<P>
När man förbereder en överenskommelse finns det naturligtvis även önskemål som inte uppfylls, och detta är sådant som jag egentligen inte har tillräckligt med tid för att säga något om. Det kanske är tur att jag bara har tid att säga något om det som har varit framgångsrikt, men jag hoppas och tror att parlamentet kommer att anta detta förslag med stor majoritet. Jag tackar er därför för ert konstruktiva samarbete i denna fråga. 
<SPEAKER ID="136" LANGUAGE="ES" NAME="García-Orcoyen Tormo (PPE-DE )." AFFILIATION="">
<P>
   – Herr talman! Jag vill inleda med en kommentar till betänkandets rättsliga grund och den debatt detta har gett upphov till. Jag tror verkligen inte att det bästa sättet att behandla frågan är att ställa den inre marknadens intressen mot miljöskyddets intressen eller de intressen som värnar om medborgarnas hälsa. Vad mera är, detta tycks mig vara ett allvarligt misstag, och jag personligen har precis motsatt uppfattning.
<P>
Jag anser att vi måste anta ett synsätt där olika intressen integreras och kompletterar varandra, jag anser att när vi talar om miljön måste vi även ta hänsyn till den inre marknadens intressen och dess möjliga svårigheter, och jag anser att när vi talar om den inre marknaden måste vi ta hänsyn till miljöintressena. Detta är hållbar utveckling, detta är integrering av miljö, ekonomi och sysselsättning och det är vad som har förordats i förslagen om vilka ämnen som skall behandlas vid rådets möte senare i vår.
<P>
Jag menar att om vi verkligen inte tror på dessa tre pelare i en integrerad och samfälld hållbar utveckling, och detta i lika hög grad och med samma tyngd i alla våra överväganden, skulle vi göra politiska uttalanden inför våra toppmöten och i våra uttalanden såsom gemenskapens institutioner som är fullständigt felaktiga och bedrägliga för våra medborgare. Och jag tror uppriktigt sagt inte på detta. Jag tror på detta integrerade synsätt, och därför är jag mycket mindre bekymrad över betänkandenas rättsliga grund än över vad deras innehåll egentligen har fokus på och över hur samarbetet mellan gemenskapens olika kommittéer och institutioner går till.
<P>
I detta hänseende och med tanke på detta betänkande skulle jag vilja säga att vi under det italienska ordförandeskapet har gjort mycket stora framsteg när det gäller denna förordning och att även allmänna riktlinjer har utformats. Den antogs inte, eftersom det fanns ett stort problem i fråga om avfall som innehåller långlivade organiska föroreningar och särskilt beträffande de olika metoderna för hur detta skall förstöras.
<P>
Jag menar att denna fråga har lösts i den nya bilaga IV(a), som är resultatet av förhandlingar under det irländska ordförandeskapet. När det gäller detta tycker jag att vi skall gratulera Pernille Frahm eftersom hon har gjort ett utmärkt arbete för att nå samsyn, för det första hos de parlamentariska grupperna och för det andra även med rådet, så att vi kan anta detta betänkande i första behandlingen. Därför tycker jag att det är ett bra arbete, även om jag inte fullt ut håller med henne när hon betonar miljöaspekterna framför allt annat, eftersom jag är av den uppfattningen att vi bör nå den balans som är vad vi i Europeiska unionen och medlemsstaterna faktiskt förordar; jag är övertygad om att hon har haft svårigheter att nå överenskommelser till exempel i frågor om avfall eller det särskilda undantaget för framställning av dikofol, ett ämne som är godkänt med mycket specifika förbehåll, i en tillverkningsprocess som också är mycket specifik och som genomförs på ett sätt som är begränsat och helt isolerat från miljön.
<P>
Jag är också för översynsklausulen, enligt vilken kommissionen i slutet av 2008 skall granska det mycket speciella läget i fråga om dikofol, och jag menar att detta innebär att man än en gång på ett förnuftigt sätt tillämpar försiktighetsprincipen och gör industriell verksamhet verkligt förenlig med ett maximum av miljöskydd och säkerhet för medborgarna.
<P>
Beträffande bilaga II, i vilken en förteckning över ämnen som kan användas med förbehåll ingår, anser jag att man har gjort rätt i att behålla strukturen i denna bilaga – jag vet att föredraganden inte var för detta – men trots att den för närvarande inte innehåller något specifikt ämne menar jag att den lämnar dörren öppen för ämnen som kan komma fram i framtiden och beträffande vilka både kommissionen och parlamentet genom sitt godkännande anser att de bör användas, tillverkas och marknadsföras med vissa förbehåll.
<P>
Beträffande lindan menar jag att det är mycket bra att det har flyttats till bilaga I som ett förbjudet ämne och att dess användning kan tillåtas på villkor som också är mycket stränga, såsom man föreslår i överenskommelsen.
<P>
Slutligen anser jag att vi bör betona det som jag nämnde tidigare: förenligheten är viktig och vi får aldrig upphöra att åberopa en hållbar utveckling med dessa tre utgångspunkter: ekonomin, miljön och sysselsättningen. Om vi åberopar detta tror jag att Europa och medlemsstaterna kan gå långt. 
<SPEAKER ID="137" LANGUAGE="" NAME="Sjöstedt (GUE/NGL )." AFFILIATION="">
<P>
   – Herr talman! När jag kom till Bryssel i morse fann jag att jag hade fått ett brev av Världsnaturfonden. I brevet stod att jag snart skulle få mina provsvar från det blodprov jag tog för några månader sedan då vi kunde testa vilka kemikalier vi har i blodet. Jag antar att många av oss gjorde detta blodprov. Sannolikt kommer detta prov att visa att jag, precis som alla andra, har ett flertal helt främmande kemikalier i mitt blod och sannolikt kommer några av dem också att vara sådana långlivade organiska föreningar som vi diskuterar i dag.
<P>
Faktum är att vi vet ganska litet om vad detta betyder för vår hälsa och för hur vi mår, men vi vet tillräckligt mycket för att vara oroliga. Vi har fått en rad larmrapporter om att olika kemikalier framkallar sjukdomar, om att de kan påverka vår förmåga att få barn t.ex. Med bl.a. det som bakgrund är detta förslag mycket välkommet, men inte bara förslaget utan framförallt kompromissen. Faktum är att denna kompromiss som är framförhandlad är betydligt bättre än förslaget som kommissionen lade fram. Jag skulle framförallt vilja tacka föredraganden Frahm för det arbetet.
<P>
Jag skulle också vilja framhålla några punkter som jag tycker är avgörande förbättringar. Den första är den rättsliga grunden. Jag tycker att det är en mycket olycklig trend från kommissionen sida där man alltmer behandlar miljöfrågor som frågor angående den inre marknaden. Från ett ekologiskt perspektiv är det helt oansvarigt att göra på detta sätt. Det minskar också medlemsstaternas möjligheter att införa en mer progressiv lagstiftning. Unionen hindrar på så sätt länder som vill och kan gå före att göra det, och det är inte acceptabelt. Vi hoppas att kommissionen kommer att ta intryck av detta och hålla sig till den rättsliga grunden för uppnående av miljömässiga mål när man lägger fram förslag gällande miljön som detta faktiskt handlar om.
<P>
Jag tycker också att grundstommen i förslaget, det tydliga förbudet mot produktion, användande och marknadsföring, är mycket viktig. Det är särskilt bra att förbudet mot hexaklorcyklohexan (HCH) inklusive lindan finns med i förslaget.
<P>
Detta påminner oss om att EU:s kemikaliepolitik i praktiken inte fungerar Vi vet att det är en mycket liten del av de kemikalier som finns på marknaden som egentligen är prövade och som vi egentligen vet effekterna av. En liten del av kemikaliepolitiken täcks av detta, och nu behöver vi en väl fungerande, enhetlig kemikalielagstiftning inom ramen för REACH-systemet för registrering, bedömning och godkännande av kemikalier. Det är ett förslag som i dag attackeras ganska hårt, men vi behöver få veta vad dessa kemikalier innebär även när de finns i relativt måttliga mängder, som är fallet för många kemikalier. Om man undantar alltför mycket av dessa kemikalier kommer vi att stå utan en effektiv kemikaliepolitik. Jag tycker detta arbete visar att det går att ta riktiga beslut när det gäller kemikaliefrågor. Detta visar vägen inför behandlingen av REACH.
<P>
Jag vill återigen tacka föredraganden. 
<SPEAKER ID="138" LANGUAGE="" NAME="Schörling (Verts/ALE )." AFFILIATION="">
<P>
   – Herr talman! Jag vill börja med att gratulera Pernille Frahm och kanske litegrann gratulera oss själva som har deltagit i dessa förhandlingar med rådet. Vi har lyckats komma fram till en överenskommelse med det irländska ordförandeskapet om denna förordning och om implementeringen av Stockholmskonventionen om långlivade organiska föreningar.
<P>
Det var kanske inte så många som trodde att vi skulle nå en överenskommelse, men Pernille Frahm har skött detta på ett utomordentligt sätt. Även om allt som har uppnåtts inte är idealiskt och exakt vad vi önskar oss så är det kanske ändå det bästa som kunde åstadkommas med tanke på det politiskt möjliga. Jag är mycket glad.
<P>
Så som andra också har sagt är det viktigt att förordningen nu implementeras så snart som möjligt, eftersom de långlivade organiska föroreningarna är värstingar när det gäller farliga kemiska ämnen. De bryts inte ned utan de ackumuleras i vår kropp och i hela näringskedjan. Nivåerna är i dag så höga att de är en fara för både människors hälsa och för ekosystemen och deras funktion. Målsättningen måste vara att helt och hållet få stopp på utsläppen av långlivade organiska föroreningar genom att framställning, användning och import förbjuds. Då måste man gå längre och i en del fall mycket längre än vad både Stockholmskonventionen och protokollet till konventionen från 1979 om långväga gränsöverskridande luftföroreningar anger. Detta måste också gälla för de nya medlemsstaterna som träder in i EU i maj i år. Man har i några fall begärt undantag för t.ex. HCH och lindan och det kan under inga omständigheter accepteras.
<P>
Jag är många gånger mycket förvånad över att det är så svårt att för kommissionen, för rådet och kanske ibland även för parlamentets mera konservativa del att få igenom saker och ting som avser att skydda människors hälsa och miljön och att det gång på gång fördröjs, förhalas och stoppas. Här måste försiktighetsprincipen gälla fullt ut och det innebär också att nya ämnen måste intas på listan som förbjuder och kontrollerar dessa ämnen.
<P>
När det gäller den rättsliga grunden förstår jag inte kommissionen, och jag förstår inte heller att det skall vara en sådan diskussion. Den rättsliga grunden måste vara artikel 175 i EG-fördraget eftersom dessa beslut fattas för att skydda människors hälsa och miljö. Hela kemikalielagstiftningen syftar ju till detta. Detta har också diskuterats från Chester och framåt att det är för att vi inte kan skydda människors hälsa och miljö som vi måste ta bra beslut när det gäller en övergripande helhetssyn på kemikalielagstiftningen.
<P>
Avslutningsvis tycker jag att detta avtal med rådet och det att vi kommer till skott i en första behandling är väldigt bra, eftersom det är så viktigt att vi implementerar detta så snart som möjligt. 
<SPEAKER ID="139" LANGUAGE="NL" NAME="Blokland (EDD )." AFFILIATION="">
<P>
   – Herr talman! Jag välkomnar kommissionens förslag. Långlivade organiska föroreningar är ämnen som utsätter allmänheten och miljön för fara och därför bör vi handskas med dem med försiktighet. Beträffande den rättsliga grunden delar jag föredragandens uppfattning att vi bör välja enbart artikel 175. Detta är vad vi har gjort förut med hänsyn till liknande fördrag såsom de från Rotterdam och Basel, och här bör vi vara konsekventa i vårt agerande. Rekommendationen från utskottet för rättsliga frågor och den inre marknaden stöder också valet av artikel 175.
<P>
Jag är faktiskt nyfiken på att se om kommissionen än en gång kommer att vända sig till EG-domstolen, vilket till allas förvåning hände i fråga om Rotterdamfördraget. Kan kommissionsledamot Mario Monti sprida ljus över detta?
<P>
Dessutom bör normerna för koncentration i bilaga IV fastställas så snart som möjligt. En tom bilaga är ointressant för oss. Jag vill därför uppmana kommissionen att börja arbeta med denna fråga.
<P>
Med allt taget i betraktande kommer jag att stödja kompromisspaketet. Det gör på ett tillfredsställande sätt rättvisa åt mina återstående invändningar om kommissionens förslag.
<P>
Slutligen vill jag tacka föredraganden, Pernille Frahm, för det arbete som hon har utfört. Det var en svår fråga, och hon har i nära samarbete med skuggföredragandena åstadkommit ett lyckosamt resultat. 
<SPEAKER ID="140" LANGUAGE="EN" NAME="Doyle (PPE-DE )." AFFILIATION="">
<P>
   – Herr talman! Långlivade organiska föroreningar är kemiska ämnen som motstår nedbrytning, ackumuleras genom näringskedjan och utgör en risk för människors hälsa och för miljön. Eftersom dessa ämnen samlas i fettvävnaden hos djur – och även människor – löper vissa av oss per definition större risk än andra!
<P>
Dessa föroreningar sprids i atmosfären över internationella gränser långt från utsläppsplatsen, till och med till områden där de aldrig har använts eller framställts. Den långväga spridningen och biomagnifieringen drabbar särskilt ekosystem och urbefolkningar i de arktiska områdena. De är till stor del giftiga föroreningar orsakade av mänsklig verksamhet, som framställs av och används i en mängd olika industrikällor, exempelvis som bekämpningsmedel inom jordbruket, i träskyddsmedel och i industrikemikalier.
<P>
Långlivade organiska föroreningar omfattar bekämpningsmedel som aldrin, klordan, DDT, dieldrin, endrin, heptaklor, mirex och toxafen, industrikemikalier som PCB och hexaklorofen samt oönskade biprodukter från förbränning och industriella processer som dioxiner och furaner. Omfattande restriktioner finns redan i EU:s riktlinjer och i tillämpliga direktiv såsom direktivet om avfall som utgörs av eller innehåller elektriska eller elektroniska produkter, direktivet om begränsning av användningen av farliga ämnen i elektriska och elektroniska produkter, ramdirektivet för vatten, Sevesodirektivet och olika direktiv om farligt avfall.
<P>
Det förslag till förordning som vi har framför oss syftar till att ordna upp nuvarande lagstiftning om marknadsföring och begränsningar i användningen av åtta bekämpningsmedel som innehåller långlivade organiska föroreningar och till att göra en mindre ändring i direktivet om bortskaffande av PCB. De här åtgärderna kommer att göra det lättare för stater att som parter i protokollet till Århuskonventionen och särskilt Stockholmskonventionen ratificera dessa båda internationella överenskommelser. I nuläget har 48 länder redan ratificerat Stockholmskonventionen, däribland åtta medlemsstater och två anslutningsländer. Irland har ännu inte ratificerat den.
<P>
Det övergripande kompromisspaketet för denna överenskommelse i första behandling med Europaparlamentet godkändes vid Coreper den 13 februari och därefter av alla politiska grupper. Inga ytterligare ändringsförslag har tydligen lagts fram. Jag gratulerar Pernille Frahm till det arbete som hon har utfört tillsammans med det irländska och dessförinnan det italienska ordförandeskapet.
<P>
Den föreslagna förordningen är en tillfällig åtgärd eftersom dessa ämnen på medellång sikt kommer att omfattas av REACH-förslaget. Avfall som innehåller långlivade organiska föroreningar exporteras huvudsakligen till Tyskland, liksom allt farligt avfall i mitt hemland Irland. Tyskland står för en betydande del av förvaringen av det avfall som innehåller långlivade organiska föroreningar. Förvaringen sker i saltgruvor utan någon behandling. Landet importerar avfallet i kommersiellt syfte för slutligt omhändertagande på detta sätt. Tyskland har för att underlätta den här verksamheten eftersträvat bestämmelser som gör det möjligt att fortsätta med detta, vilket jag helt och hållet stöder. Frågan om slutligt omhändertagande av avfall som har förorenats av långlivade organiska föroreningar har varit central i svårigheterna med att nå en kompromiss. Metoderna för omhändertagande har väckt omfattande diskussioner: förbränning, djuplagring i berggrunden eller i saltgruvor samt deponering för att bara nämna några. Enligt bestämmelserna i Stockholmskonventionen finns det två huvudmetoder för hantering av avfall som innehåller långlivade organiska föroreningar, nämligen destruktion eller irreversibel omvandling. I enlighet med denna förordning finns det alternativ för hanteringen av avfall med låg halt av långlivade organiska föroreningar, enligt bestämmelserna i ramdirektivet om avfall.
<P>
I förhandlingar mellan parlamentet och rådet har man också enats om ett tredje alternativ, som gäller den här typen av avfall i allmänhet. I de fall då destruktion eller irreversibel omvandling inte är att föredra från miljösynpunkt kan avfall som innehåller långlivade organiska föroreningar förvaras. Förvaringen kan ske i nedlagda saltgruvor, i berggrunden och i deponier för farligt avfall. Alla tre förvaringsformerna definieras noggrant i nuvarande EU-lagstiftning. 
<SPEAKER ID="141" LANGUAGE="EN" NAME="McKenna (Verts/ALE )." AFFILIATION="">
<P>
   – Herr talman! Även jag vill gratulera Pernille Frahm till hennes utmärkta betänkande och även de som har varit delaktiga i arbetet för att nå en kompromiss. Som min kollega Inger Schörling påpekade är långlivade organiska föroreningar kemiska ämnen som motstår nedbrytning. De ackumuleras genom näringskedjan och utgör en risk inte bara för miljön utan också för människors hälsa. Dessa föroreningar kan, som tidigare har nämnts, spridas över gränser och hamna långt från utsläppsplatsen. De har faktiskt påträffats i områden där de aldrig har använts, så detta är ett allvarligt hot mot miljön.
<P>
Europeiska gemenskapen och samtliga medlemsstater undertecknade 1998 protokollet om långlivade organiska föroreningar till FN/ECE:s regionala konvention om långväga gränsöverskridande luftföroreningar och 2001 den globala Stockholmskonventionen om långlivade organiska föroreningar. Även om alla medlemsstater har undertecknat båda dessa så har många stater, bland annat min egen, ännu inte ratificerat dem. Det irländska naturvårdsverket håller på att genomföra åtgärder för att ratificera dem, vilket jag välkomnar.
<P>
Trots att de flesta av de långlivade organiska föroreningarna i förteckningen varken framställs eller används inom gemenskapen återstår fortfarande problemet med att lagstiftningen inte förhindrar att de släpps ut på marknaden. Ändringen av den rättsliga grunden är, som Pernille Frahm påpekade, mycket viktig för att slå fast att detta är en miljö- och folkhälsofråga och inte bara en fråga om den inre marknaden.
<P>
Lindan var ett ämne som användes i schampo för att få bort gnetter ur barns hår. Många föräldrar insåg inte att upprepad användning av något som innehöll en giftig kemikalie påverkade deras barn, och många människor, till och med här i parlamentet, har faktiskt använt dessa schampon. Det fanns ingen varning om vilka effekterna var, och som har framhållits vet man inte mycket om vilka de långsiktiga effekterna verkligen är, trots att dessa föroreningar har påträffats i våra kroppar.
<P>
Betänkandet är mycket välkommet och vi måste gratulera Pernille Frahm till hennes arbete med den här frågan. Det gläder mig också mycket att höra att det irländska ordförandeskapet har varit mycket konstruktivt i frågan och i försöken att hjälpa till att få igenom det här paketet, och det skall också välkomnas. 
<SPEAKER ID="142" LANGUAGE="DA" NAME="Andersen (EDD )." AFFILIATION="">
<P>
   – Herr talman! Kommissionens förslag behöver verkligen stramas åt, och giftiga långlivade organiska föroreningar borde ha försvunnit från vårt dagliga liv för länge sedan. Detta kommer inte kommissionens förslag att få till följd. Vi måste därför välkomna att Pernille Frahm i sitt betänkande gör ett energiskt försök att skärpa kommissionens förslag, och jag stöder alla föredragandens förslag.
<P>
En mycket mer genomgripande plan behövs emellertid om vi skall få till stånd en märkbar avveckling av skadliga kemikalier, inklusive de höggradigt giftiga långlivade organiska föroreningarna. En sådan plan, som avlägsnar alla överflödiga kemikalier från vårt dagliga liv, är det inte lämpligt att utforma med utgångspunkt i denna förordning. Jag vill därför lägga fram denna plan i samband med debatten om kommissionens förslag om kemikalier, som går under namnet REACH-programmet.
<P>
Som en del i ansträngningarna att avveckla de giftiga kemikalierna måste även åtgärder vidtas enligt principen att förorenaren betalar, vilken slås fast i fördraget. En skatt bör införas på dessa kemikalier för att finansiera övervakning, bedömning och avhjälpande av skador som orsakats av användning enligt reglerna liksom för att finansiera en utveckling av alternativ. Det första ämne som lämpar sig för en sådan skatt är PVC. Investeringar måste även göras i verkliga ekologiska alternativ, som antingen redan finns eller är på väg, i syfte att ersätta de flesta kemikalier. Hit hör de bekämpningsmedel som behandlas i detta direktiv.
<P>
Precis som vi i parlamentet har diskuterat frågan om märkning av genetiskt modifierade produkter, bör vi för att främja konsumentens fria val även införa märkning av mängden av giftiga kemikalier. Jag är säker på att den dag vi sätter etiketten ”mjölk med bekämpningsmedel” på vanlig mjölk, kommer en avgörande förändring att ske i konsumenternas efterfrågan till förmån för ekologiska alternativ. 
<SPEAKER ID="143" LANGUAGE="EN" NAME="Bowe (PSE )." AFFILIATION="">
<P>
   – Herr talman! Först av allt vill jag, på PSE-gruppens vägnar, tacka föredraganden för hennes arbete och även ordförandeskapet för samarbetet. Det här har varit en nyttig övning i att nå en överenskommelse i andra behandling om ett viktigt förslag, ett förslag som angriper ett långlivat, organiskt och mycket gammalt problem. Vi anser att det här betänkandet nu är mycket tillfredsställande och vi röstar mycket gärna för det.
<P>
Det gläder mig mycket att man har kommit tillrätta med många av de olösta frågorna. Hela problemet med den rättsliga grunden har nu lösts och jag är nöjd med det. När det gäller frågan om avfall som innehåller långlivade organiska föroreningar så har vi kommit till praktisk insikt om svårigheterna med att helt få bort avfall som innehåller dessa föroreningar, och vi tror att det tillämpliga förslaget här kommer att stöta på de ofrånkomliga problem som återstår i och med att föroreningarna finns i avfall och på andra ställen.
<P>
Vad beträffar en del av de andra frågorna, såsom problemet med lager och tekniskt och ekonomiskt bistånd, så har vi alla enats om förnuftiga lösningar, och föredraganden kan vara mycket stolt över att ha tagit ett mycket positivt steg framåt, som jag tror kommer att gå snabbt att genomföra. Det som är så bra med en överenskommelse i andra behandling är viljan att snabbt införliva den i lagstiftningen, vilket vi alla väntar på.
<P>
Offentligt utpekande är något som kanske eller kanske inte blir nödvändigt i det här förslaget: det finns redan med i Århuskonventionen. Detta är något som vi måste komma tillbaka till, men som föredraganden gjorde rätt i att ta upp.
<P>
Hela frågan om förenlighet med REACH-direktivet är något som vi alla ständigt måste hålla i minnet. Det nya REACH-förslaget kommer att bli mycket viktigt, men dess tillämpningsområde måste vara omfattande. Även om förslaget inte gäller långlivade organiska föroreningar måste vi till exempel hitta ett sätt att se till att det ändå omfattar kemikalier som innehåller eller skulle kunna framkalla sådana föroreningar som en restprodukt. Detta vore ett mycket viktigt steg framåt. Det kommer utan tvivel att täppa till eventuella kryphål som kan uppstå medan vi arbetar med detta mycket viktiga förslag här under hösten.
<P>
PSE-gruppen kommer att rösta för förslaget i morgon. Vi tackar föredraganden för hennes arbete, vi tackar kommissionen för förslaget och samarbetet och slutligen ordförandeskapet för viljan att nå en överenskommelse i andra behandling. 
<SPEAKER ID="144" LANGUAGE="EN" NAME="Monti," AFFILIATION="kommissionen">
<P>
   . – Herr talman! Jag vill på nytt betona att kommissionen i allra högsta grad stöder en snar överenskommelse om den här förordningen, med undantag för ändringen av den rättsliga grunden. Kommissionen kan till fullo stödja det kompromisspaket som har förhandlats fram mellan rådet och parlamentet. Antagandet av kompromisspaketet kommer att göra det möjligt för gemenskapen och medlemsstaterna att i god tid ratificera Stockholmskonventionen, och en klar majoritet i morgon kommer att sända en mycket tydlig signal.
<P>
När det gäller frågan om den rättsliga grunden kommer bestämmelserna om förbud och restriktioner beträffande avsiktligt framställda långlivade organiska föroreningar att påverka den inre marknadens funktion, och därför bör dessa åtgärder grundas på artikel 95.1 i EG-fördraget. Det faktum att förbuden eller restriktionerna införs för att skydda människors hälsa eller miljön innebär inte att dessa bestämmelser inte kan antas på grundval av artikel 95.
<P>
Artikel 95.3 anger tydligt att kommissionen kan föreslå lagstiftning beträffande hälso- eller miljöskydd på grundval av artikel 95.1, om dessa åtgärder påverkar den inre marknadens funktion. Det är alltså lämpligt att förordningen grundas på både 175.1 och 95.1. Vidare bör det nämnas att kommissionen också föreslår att förbuden om framställning och användning förs över från genomförandeförordningen om långlivade organiska föroreningar till den kommande REACH-förordningen om kemikalier, som är grundad på artikel 95. Om den rättsliga grunden var en annan skulle den överföringen påverka medlemsstaternas möjlighet att anta strängare åtgärder. Kommissionen ansåg det därför vara lämpligare att grunda dessa bestämmelser på artikel 95.
<P>
Johannes Blokland undrade om kommissionen kommer att vända sig till EG-domstolen. Jag kan bara uppmärksamma kammaren på det faktum att kommissionen offentliggjorde en förklaring i rådets protokoll som förtydligade kommissionens inställning i det avseendet.
<P>
I fråga om avfallshantering, som Pernille Frahm, Cristina García-Orcoyen Tormo och Avril Doyle talade om, är det viktigt att nämna att det ändrade förslaget klart slår fast att destruktion eller irreversibel omvandling är huvudregeln för avfall, medan andra sätt att hantera avfall endast kan tillåtas i speciella, tydligt definierade fall. Särskilt beträffande avfall som innehåller en hög grad av långlivade organiska föroreningar framhåller kommissionen att permanent förvaring eller andra typer av hantering endast kan tillåtas om destruktion av föroreningarna inte är att föredra från miljösynpunkt. Detta ligger helt i linje med bestämmelserna i Stockholmskonventionen. De ändrade bestämmelserna fastställer dessutom ytterligare villkor samt ett förfarande som skall garantera att begränsningen inte missbrukas. Kommissionen kan på dessa grunder acceptera kompromissen.
<P>
Jag gratulerar föredraganden Pernille Frahm och parlamentet till detta mycket betydelsefulla lagstiftningsarbete. 
<SPEAKER ID="145" LANGUAGE="" NAME="Talmannen." AFFILIATION="">
<P>
   – Debatten är avslutad.
<P>
Omröstningen kommer att äga rum i morgon kl. 11. 
<SPEAKER ID="146" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett betänkande (A5-0056/2004) av Christa Randzio-Plath för utskottet för ekonomi och valutafrågor om förslaget till rådets förordning om ändring av förordning (EG) nr 1177/2002 om en tillfällig skyddsordning för varvsindustrin. 
<SPEAKER ID="147" LANGUAGE="EN" NAME="Monti," AFFILIATION="kommissionen">
<P>
   . – Herr talman! Jag beklagar att Christa Randzio-Plath inte kan vara här med oss i kväll. Jag skulle vilja gratulera och tacka henne för det arbete som hon så snabbt och smidigt har utfört.
<P>
Mot bakgrund av illojal konkurrens från koreanska skeppsvarv och Koreas underlåtenhet att genomföra bestämmelserna i det godkända protokollet om den internationella marknaden för fartygsbyggnad, som undertecknades av EU och Korea den 22 juni 2000, antog kommissionen en tvådelad strategi för att ta itu med dessa illojala metoder inom varvssektorn. Strategin omfattar två instrument: inledningen av ett WTO-förfarande mot Korea samt godkännandet av tillfälligt och begränsat kontraktsrelaterat driftstöd enligt den tillfälliga skyddsordningen för varvsindustrin för att bistå skeppsvarv i gemenskapen inom de sektorer som har drabbats negativt på grund av illojal koreansk konkurrens.
<P>
Från början upprättades en nära förbindelse mellan den tillfälliga skyddsordningen och EU:s förfarande mot Korea inför WTO. Eftersom dessa WTO-förhandlingar tar längre tid än vad som ursprungligen beräknades och eftersom Korea fortfarande inte har genomfört det godkända protokollet, ämnar nu kommissionen förlänga tillämpningen av den tillfälliga skyddsordningen till den 31 mars 2005, då det slutgiltiga beslutet från WTO:s appellationsorgan väntas.
<P>
Den tillfälliga skyddsordningen antogs av rådet den 27 juni 2002. Den syftar till att bevilja kontraktsrelaterat statligt stöd på upp till 6 procent av kontraktets värde och gagnar de skeppsvarv som har drabbats av den koreanska illojala konkurrensen. Jag vill betona att skyddsordningen från början var strängt begränsad i fråga om tillämpningsområde och tidsperiod. När det gäller tillämpningsområdet har stöd endast beviljats de marknadssektorer inom EU:s varvsindustri som bevisligen har drabbats negativt av illojal koreansk konkurrens, nämligen containerfartyg, kemikalie- och produkttankers samt fartyg för flytande naturgas.
<P>
När det gäller tidsperioden skulle skyddsordningen endast tillämpas tills WTO-förhandlingarna mot Korea var avslutade, eller tills dessa förhandlingar ajournerades med anledning av att EU ansåg att det godkända protokollet helt hade genomförts. Stödordningen skulle i vilket fall som helst upphöra den 31 mars 2004, vilket var den dag då WTO-förhandlingarna förväntades vara klara. Kommissionen begränsar strikt sitt förslag till den här förlängningen och föreslår inte några andra ändringar som till exempel ett utvidgat tillämpningsområde. Jag håller helt med Christa Randzio-Plath om att det vore kontraproduktivt att försvaga den EU-strategi som angriper Koreas sätt att agera i varvsindustrin vid den avgörande tidpunkt då det tillfredsställande resultatet av WTO-förhandlingarna väntas.
<P>
Jag är glad över att utskottet för ekonomi och valutafrågor begärde att förslaget skulle antas utan ändringar. Jag är också tacksam för att parlamentet har accepterat att den här brådskande frågan bör behandlas genom ett påskyndat förfarande. Detta kommer att göra att förlängningen kan antas innan det nuvarande instrumentet löper ut.
<P>
Låt mig avslutningsvis upprepa att skyddsordningen är en ovanlig åtgärd, inriktad på det mål – och jag riktar den här kommentaren mot ett visst mål! – som utgörs av handelsproblemet med Korea. Därför hoppas jag att ni kommer att stödja förlängningen av skyddsordningen med ett år med målsättningen att återställa normala handelsvillkor på den internationella varvsmarknaden. 
<SPEAKER ID="148" LANGUAGE="EN" NAME="Riis-Jørgensen (ELDR )." AFFILIATION="">
<P>
   – Herr talman! Förlåt att jag skrattar, men vi är inte ensamma längre, herr Monti! Jag ser att två andra ledamöter just anländer! Jag trodde att vi skulle bli ensamma, men kanske en annan gång! 
<SPEAKER ID="149" LANGUAGE="DA" NAME="Riis-Jørgensen (ELDR )." AFFILIATION="">
<P>
   – Herr talman! Tyvärr måste jag säga att det var jag som bad om att denna punkt skulle diskuteras, och detta av ett enkelt skäl. Jag har svårt att förstå varför en tillfällig – och jag upprepar tillfällig – stödåtgärd nu plötsligt måste förlängas.
<P>
Som föredragande för parlamentets uttalande om den ursprungliga förordningen har jag tämligen klart för mig att jag bad kommissionen om en garanti för att denna åtgärd bara skulle vara tillfällig. Kommissionen försäkrade mig att så var fallet, vilket även ni gjorde, herr Monti. Av samma skäl begränsades också förordningen i tid. Förordningen innehöll dessutom en särskild klausul om att förordningen omedelbart skulle upphöra att gälla så snart tvisten med Sydkorea hade lösts.
<P>
När man försåg förordningen med ett förfallodatum berodde detta just på att det inte fanns någon önskan att denna åtgärd skulle bli permanent, oberoende av om tvisten med Sydkorea löstes eller inte. För mig var detta en förmildrande omständighet, eftersom jag vid inget tillfälle har varit övertygad om att Sydkorea i själva verket konkurrerar på orättvisa villkor.
<P>
Tvärtom är jag rädd att denna förordning bara har bidragit till att snedvrida konkurrensen internt inom EU.
<P>
Jag vill därför ta mig friheten att fråga er, herr Monti, om förordningen i själva verket är på väg att bli permanent och om ni inte ser detta som ett steg tillbaka i kampen mot direkta produktionsbidrag. Kan man kanske påstå att ett löfte har brutits i detta fall? Jag är därför ganska trött på denna fråga i kväll. 
<SPEAKER ID="150" LANGUAGE="EN" NAME="Riis-Jørgensen (ELDR )." AFFILIATION="">
<P>
   – Ni är inte längre min favoritkommissionär, herr Monti, men ni kan ändra på det om ni svarar rätt i kväll! 
<SPEAKER ID="151" LANGUAGE="EN" NAME="Monti," AFFILIATION="kommissionen">
<P>
   . – Herr talman! Vi talar om tillfälliga företeelser och jag vet att det är en ytterst tillfällig situation att vara Karin Riis-Jørgensens favoritkommissionär – denna lyckosamma särställning kan förändras från den ena stunden till den andra. Jag tycker att jag fortfarande förtjänar den särställningen, inte bara på grund av Karin Riis-Jørgensens inneboende generositet, utan också därför att jag anser – och jag säger detta inför vittnen! – att vi till punkt och pricka håller det löfte som gavs till er och till andra i parlamentet.
<P>
Varför antogs skyddsordningen som en tillfällig sådan? Först av allt på grund av att kommissionen – och särskilt jag – var helt emot att återinföra en obegränsad, permanent skyddsordning för statligt driftstöd till varvsindustrin. Därför måste den vara tillfällig. Tillfällig betyder två saker: den är inte permanent och den måste innehålla ett logiskt kriterium som anger hur tillfällig den är. Det logiska kriteriet i det här fallet var de rimliga förväntningarna om hur lång tid WTO-förfarandet skulle ta. Vi skulle kunna anklagas för logisk inkonsekvens om vi, efter att ha föreslagit detta – det beslutades också av rådet och parlamentet – nu skulle frångå det logiska kriteriet.
<P>
För att vara mer tydlig vill jag intyga att syftet inte alls är att återinföra en permanent skyddsordning. Den fortsätter att vara tidsmässigt beroende av resultatet av WTO-förfarandet. Låt mig vidare klargöra – och jag är säker på att Karin Riis-Jørgensen kommer att uppskatta detta – att tillämpningsområdet, trots andra uppfattningar, inte har utvidgats till andra marknadssegment. 
<SPEAKER ID="152" LANGUAGE="" NAME="Talmannen." AFFILIATION="(Sammanträdet avslutades kl. 22.30.)">
<P>
   – Debatten är avslutad.
<P>
Omröstningen kommer att äga rum i morgon kl. 11.(1)
<SPEAKER ID="153" LANGUAGE="" NAME="" AFFILIATION="Föredragningslista för nästa sammanträde:"/>
