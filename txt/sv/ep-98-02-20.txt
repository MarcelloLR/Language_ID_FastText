<CHAPTER ID=1>
Justering av protokoll
<SPEAKER ID=1 NAME="Ordföranden">
Protokollet från gårdagens sammanträde har delats ut.
<P>
Finns det några synpunkter?

<SPEAKER ID=2 LANGUAGE="EN" NAME="Hallam">
Herr ordförande! Efter att ha tillbringat de senaste tjugofyra timmarna med att våndas över hur jag skall rösta i frågan om Irak, blev jag ganska bekymrad över att se att min röst om ändringsförslag 12 hade uppfattats fel. Faktum är att jag röstade nej till ändringsförslag 12, inte ja. Kan detta korrigeras?

<SPEAKER ID=3 LANGUAGE="DE" NAME="Rübig">
Herr ordförande! Det stämmer visserligen, som Habsburg-Lothringen och Posselt sade i går, att det inte ägde rum någon debatt om kriminaliteten i Bryssel, men jag skulle ändå vilja uppmärksamma ledamöterna på att ordförande Gil-Robles i sin skrivelse meddelade oss att: " Var försäkrade om att jag ändå delar er oro och att jag kommer att kämpa hos de belgiska myndigheterna för en tillfredsställande lösning vad gäller säkerheten för Europaparlametets ledamöter och personal."

<SPEAKER ID=4 LANGUAGE="EN" NAME="Kerr">
Herr ordförande! Som synes av gårdagens protokoll så bad jag ordföranden att avgöra om Titleys angrepp på mig, då han uttryckte tvivel angående min mentala hälsa, stred mot parlamentets arbetsordning. Jag ber er avgöra denna fråga. Ni kanske delar hans åsikt, men jag litar på att ni, i egenskap av väktare av parlamentets arbetsordning, kan tala om ifall jag i enlighet med artikel 108 kan göra ett personligt uttalande om detta svar.

<SPEAKER ID=5 NAME="Ordföranden">
Herr Kerr, det är en tolkningsfråga huruvida Titley ifrågasatte er mentala hälsa eller ej. Efter att ha läst inlägget står det inte klart vad avsikten med hans kommentar var.

<SPEAKER ID=6 LANGUAGE="EN" NAME="Macartney">
Herr ordförande! I protokollet står att jag bad om bekräftelse på att parlamentet skulle kunna uttrycka sin uppfattning när instruktionerna hade ändrats. Det verkar som om det har varit en hel del redigering, för vad jag sade var att ändringarna av reglerna - för det tycker jag att det är frågan om - borde tas upp här i parlamentet för att bekräftas, innan de träder i kraft. Detta är en mycket viktig rättelse.

<SPEAKER ID=7 LANGUAGE="EN" NAME="Titley">
Herr ordförande! Beträffande Kerr så var allt jag sade att jag nu är övertygad om att vård i samhället inte längre fungerar i Förenade konungariket. Det finns ett talesätt i Förenade kungariket som säger att om man känner sig träffad skall man ta åt sig!

<SPEAKER ID=8 NAME="Ordföranden">
Herr Kerr, vill ni göra ett personligt uttalande?

<SPEAKER ID=9 LANGUAGE="EN" NAME="Kerr">
Herr ordförande! Tack för att ni ger mig tillfälle till det. Naturligtvis är alltihop på sätt och vis ett politiskt skämt. Som svar skulle jag vilja säga att det faktum att jag tillsammans med sex av mina kolleger från den brittiska labourgruppen och de oberoende labourledamöterna röstade nej till bombning av Bagdad, medan Titley tillsammans med 43 andra ledamöter från den brittiska labourgruppen röstade ja, visar att min mentala hälsa kanske är bättre än hans.
<P>
(Parlamentet godkände protokollet.)

<CHAPTER ID=2>
Omröstning
<SPEAKER ID=10 LANGUAGE="EN" NAME="Falconer">
Herr ordförande! Det verkar ha uppstått en viss förvirring kring varför jag lade ner min röst under den förra omröstningen. Anledningen är mycket enkel. Jag lägger ner min röst när jag röstar med namnupprop av solidaritet mot er och andra kolleger som kommer hit regelbundet från måndag till fredag.

<SPEAKER ID=11 NAME="Ordföranden">
I vilket fall som helst vinner röster inga priser på fredagar. Omröstning med namnupprop räknas inte på fredagar.

<SPEAKER ID=12 LANGUAGE="EN" NAME="Corrie">
Herr ordförande! Vid ett flertal tillfällen den här veckan har mobiltelefoner ringt här inne i kammaren, detta var särskilt störande när Portugals president var här. Jag undrar om man kan sätta upp skyltar på dörrarna som påminner ledamöterna om att stänga av sina mobiltelefoner innan de går in i kammaren. Det är lätt att glömma bort det, och det kan hjälpa till att få bort detta störande moment i framtiden.

<SPEAKER ID=13 NAME="Ordföranden">
Det var ett mycket bra förslag.

<SPEAKER ID=14 NAME="Wibe">
Föredraganden har skött sitt arbete väl. Vad avser detta har jag inget att anmärka på, men jag anser att betänkanden av detta slag inte skall behandlas av parlamentet. Parlamentsledamöterna saknar kompetens vad gäller (i detta fall) konjunkturstatistik, och detta är hur som helst en fråga som bör hänvisas till en myndighet och inte till ett parlament. Jag tror inte att det finns något annan parlament i världen som sysslar med denna typ av detaljfrågor.
<P>
Betänkande: Thors (A4-0028/98)

<SPEAKER ID=15 NAME="Lindholm">
Det finns många problem med den hastigt ökande användningen av elektroniska betalningsmedel. Den tekniska utvecklingen inom detta område går mycket fort, och lagstiftningen hinner inte med. Detta gäller t.ex. bestämmelser om ansvar vid förlust av kort och den ökande detaljhandeln på Internet. Människor kan dock bli av med sitt kort i andra länder än de 15 EU-länderna, och Internet-försäljningen är inte heller begränsad till EU-länder. För att åstadkomma ett bra konsumentskydd krävs internationella regler.
<P>
Betänkande: Crowley (A4-0033/98)

<SPEAKER ID=16 NAME="Lindholm">
EG- och EU-lagstiftningens kvalitet behöver förbättras. Frågan är bara om SLIM är rätt metod för att uppnå detta.
<P>
Om man frånser användningen av ett tillkrånglat språk, oförmågan att finna politiska lösningar på problem samt dåliga kompromisser som lämnar lagstiftningen alltför öppen för tolkning, kan SLIM granskas kritiskt ur följande synvinklar:
<P>
Förenkling som sådan får inte vara ett mål i sig, om det innebär att rättssäkerheten äventyras och att frågor som är komplicerade banaliseras.
<P>
Vi vet vad de egentliga bristerna i gemenskapslagstifningen handlar om, nämligen:
<P>
brist på kodifiering, -hänvisning i oändlighet till andra direktiv, förordningar, avtal och olika slags regelverk; när hänvisningens innehåll dessutom inte alltid är särskilt väl koordinerat med det som står i de texter som det hänvisas till leder detta, förutom till att det är användarovänligt, också till tillämpnings- och tolkningsproblem, -ett otillbörligt utnyttjande av bilagor, vilka reglerar väsentliga delar av regleringsområdena i fråga, men vars innehåll ofta kan beslutas av andra expertkommittéer vars arbete ingen egentligen verkar ha insyn i och ansvar för (se BSE).SLIM däremot är i sig något av ett teknokratvälde: en grupp " experter" , fem från nationella administrationer och fem från " representanter för dem som använder direktiven" (vilka dessa är berättas inte!), bantar ner ett direktiv. Man anser att resultatet borde " processas" snabbt och smärtfritt genom parlament och råd.
<P>
De facto lyckades jag och mina kolleger inte att hitta något annat än förpacknings- och förpackningsavfallsdirektivet som eventuellt kunde vara i behov av en förenkling enligt SLIM-modellen. Eventuellt kan det finnas flera, men det som behövs är nog bättre normal lagstiftning i stället för nya specialförfaranden.

<CHAPTER ID=3>
System för gemenskapernas egna medel
<SPEAKER ID=17 NAME="Ordföranden">
Nästa punkt på föredragningslistan är betänkande (A4-0041/98) av Bardong för budgetkontrollutskottet om förslag till rådets förordning (EG, Euratom) om ändring av rådets förordning (EEG, Euratom) nr 1552/89 om genomförande av beslut 94/728/EG, Euratom om systemet för gemenskapernas egna medel (KOM(97)0343 - C4-0395/97-97/0188(CNS)).

<SPEAKER ID=18 NAME="Bardong">
Herr ordförande, kära kolleger! Som ni vet sker finansieringen av Europeiska unionen varken genom krediter eller genom europeiska skatter, utan genom så kallade egna medel, framför allt tullar och avgifter, mervärdesskatteandelar och andelar av BNP. Europeiska gemenskapen fastställer den gemensamma tulltaxan, uppbörden av tullar görs dock av medlemsstaterna, respektive deras förvaltningar. Medlemsstaterna måste, på grund av sina rätts- och förvaltningsföreskrifter tillgripa nödvändiga åtgärder för att fastställa, bokföra, driva in och skaffa dessa egna medel. För detta får de dock tillbaka 10 procent av tullarna, vilka egentligen tillhör gemenskapsbudgeten.
<P>
Sedan lång tid tillbaka står det också enligt de årliga rapporterna från revisionsrätten klart att uppbörden uppvisar tydliga brister. Även undersökningskommittén om transitbedrägerier upptäckte avsevärda bedrägerier och oegentligheter vid tulltransitering, som fortfarande inte avlägsnats på ett tillfredsställande sätt. Inom ramen för SEM 2000 planerade Europeiska rådet i Madrid en skärpning vid uppbörden av egna medel, och kommissionen lägger här fram ett förslag till förordning om ändring av förordning 55/89 om systemet med egna medel, och vill därmed göra det här målet rättvisa.
<P>
Det handlar därvidlag framför allt om två ändringar. För det första: hittills har inte, i förordningen om egna medel, det fall reglerats när fastställandet av egna medel blivit omöjligt genom att tullmyndigheterna gjort misstag, eller meddelandet till gäldenären om skuldens belopp inte kommer i tid. Medlemsstaternas skall vara ansvariga för dessa fel de gör, och från och med en viss volym skall de dessutom också redovisas. Sådana bidrag skulle också under vissa bestämda förutsättningar också kunna krävas in från medlemsstaterna.
<P>
För det andra: I medlemsstaterna äger efterskänkning av skulder rum enligt helt olika lagstiftning. Medlemsstaternas beredskap att meddela om denna efterskänkning ser mycket olika ut. Revisionsrätten fastställde det 1995. Medlemsstaterna behöver ju inte ställa belopp till kommissionens förfogande som genom force majeur eller av anledningar som de inte själva måste stå till svars för gjorts omöjliga att granska. Men kommissionen måste kunna bedöma medlemsstaternas noggrannhet och i förekommande fall kunna begära in beloppen.
<P>
Vi anser absolut att kommissionen skulle kunna gå något strängare fram, enlighet med våra egna resolutioner, bland annat om kommissionens ansvarsfrihet för budgetåret 1995 och enligt revisionsrättens yttrande om detta ändringsförslag. Denna föreslagna ändringsförordningen är dock inget bidrag till den av alla väntade och för nödvändig ansedda reformen av finansordningen. Den är bara en avsevärt försenad komplettering av den existerande finansordningen. När det gäller uppgiften att reformera finansordningen, anser sig kommissionen ha täckning överallt.
<P>
I några medlemsstater byggs under tiden frontlinjerna upp för den så kallade nettobetalardebatten. Flera länder beklagar sig över att de betalar in mer till gemenskapens budget än de kan få ut från den. Kommissionen gör emellertid ingenting för att rätta till den felaktiga uppfattning som allmänheten har, om att en del medlemsstater får ut lika mycket som de betalar in. Många av gemenskapens utgifter går till tredje land, eller kan över huvud taget inte tillräknas någon särskild medlemsstat. Därför utgår ofta beräkningarna om vilka som är nettobetalare från felaktiga förutsättningar. Tullarna skulle över huvud taget inte tas med i nettobetalarberäkningarna, de är ju inte någon betalning från landet där de tas upp, på sin höjd är de en betalning från slutkonsumenten som betalar priset i ett helt annat land.
<P>
Kommissionen har hittills vägrat att, gentemot parlamentet och rådet, offentliggöra egna beräkningar eller bedömningar om nettobetalarsituationen. Den är därför i högsta grad medskyldig till den nuvarande snedvridningen av debatten om gemenskapens bugetförordning. Det är hög tid att informera allmänheten bättre om den.

<SPEAKER ID=19 LANGUAGE="DE" NAME="Wemheuer">
Herr ordförande, kära kolleger, herr kommissionär! Detta betänkande från Bardong är än en gång ett betänkande som har en så avskräckande titel att ingen kommer att läsa det. Det läggs fram på en särskilt attraktiv dag, vid en särskilt attraktiv tidpunkt, och ingen kommer att ta notis om den, eftersom vi alla är överens, och vi nu utan tvivel kommer att följa alla Bardongs förslag till punkt och pricka, och alla kommer att säga: Vad är det som hänt där? Händer det över huvud taget något och varför pratar de om det?
<P>
Det grundläggande problemet har dock Bardong pratat om. Det handlar om unionens egna medel, om hur man handskas med dem, om deras korrekta uppbörd och deras vidarebefordran till Europeiska unionen. Även om medlemsstaterna drar in pengarna så är det våra pengar och inte deras. Det kan man inte påpeka för ofta, och Bardong har ju också nämnt bakgrunden till detta.
<P>
Det var i utskottet en liten, men intressant debatt om det här betänkandet - jag skulle bara vilja gå in på den. Debatten har egentligen inte förts mellan medlemsstaterna, utan mellan medlemsstaterna och kommissionen. Det handlade nämligen om man skulle ta ett speciellt tröskelvärde. Kommissionen utgick från 50 000 ecu, och vi från 10 000, som Bardong föreslog. Argumentet löd att man med tröskelvärdet 50 000 i princip omfattar detsamma, som när man är småsint och tar 10 000 ecu som tröskelvärde.
<P>
För övrigt måste ni tänka på en sak: Egentligen är allting alldeles för komplicerat. Administrationen är för dyr. Det handlar inte längre om kostnadseffektivitet, och man måste ändå se, var man slutar att kontrollera; kontrollen blir för dyr.
<P>
Man kan tala om att byråkratin skall vara effektiv, och att också kostnadseffektiviteten borde spela en stor roll i byråkratin. Vi stöder det. Men med det skickar man också ut signaler. Man säger därmed: Å, det som är under den här tröskeln, det är inte värt att tala om. Vi kontrollerar bara när kontrollen lönar sig ekonomiskt.
<P>
Vi bortser därmed från att vissa regler som vi har inte har införts för att det skall löna sig och betalar sig, utan att andra saker uppnås med dem. Tullar är inte bara till för att man skall få pengar i kassan - i så fall skulle vi vara tvungna att höja dem - tullar är också särskilda regleringsmekansimer. Vi skyddar oss, delvis skyddar vi våra industrier, vi skyddar vår standard och vi knyter villkor till det, när vi sänker tullarna. Det är politik. Det är inte bokföring. Såvitt är det viktigt, vilka standarder vi sätter, när vi vill kontrollera efterlevnaden av de lagar som till exempel uttrycker sig i from av tullar.
<P>
Frågan är nu inte om det räknas, utan frågan är om vi sänder ut signaler om att vi inte tar det så allvarligt. Det är för komplicerat för oss att kontrollera det. Det är alltför kostbart. Om det bara är en viss summa - glöm det, vi behöver inte kontrollera det så noga- 10 000 ecu, 50 000 ecu, vad är väl det?
<P>
Är då alla myndigheter, också alla skattemyndigheter i vår gemenskap så överseende när det gäller en arbetstagares skatt? På 50 000 ecu kan en hel familj leva ett helt år, och på 10 000 ecu, vem betalar en skatt på 10 000 ecu per år? Hur vore det då om man skulle säga att man inte betalade skatten? Det är för kostsam att kontrollera det. Det kostar ju mer än man får in.
<P>
Det vore övertygande; kanske skulle man kunna se det så - jag vet att det är en orättvis jämförelse - och det skulle då göras en annan bedömning.
<P>
(Applåder)

<SPEAKER ID=20 LANGUAGE="FI" NAME="Seppänen">
Herr ordförande! Gemenskapernas egna medel består av en andel av BNP, en mervärdesskatteandel och tullar. Av dessa är det tullar som lämnar mest tolkningsutrymme, eftersom gemenskaperna inte har någon egen kontrollmekanism, utan helt måste lita på de nationella kontrollorganen.
<P>
Jag håller med föredraganden Brandong om att det inte finns grunder för att räkna dessa tullar till de nettoandelar som länderna betalar. Exempelvis Holland uppbär betydande belopp tullar av transittransporter och lägger dem på sin egen nettoandel samt säger sig betala pengar till Europeiska unionen, trots att det i själva verket är Europeiska unionens pengar som man bara redovisar för Europeiska unionen. På grund av detta förvrängs också nettobetalningssituationen av dessa tullar som är uppbördsposter med stora tolkningsmöjligheter.
<P>
I själva verket vore det ett mycket radikalt sätt och bäst från den här synpunkten att tullavgifterna inte redovisades alls för Europeiska unionen, utan länderna fick behålla dem själva. Ett motsvarande belopp betalades sedan till Europeiska unionen som andel av BNP. Då hade länderna ett levande intresse att driva in alla dessa tullar, eftersom de fick dem alla för sig själva. Härmed kunde det inte heller uppstå några missförstånd i fråga om huruvida tullarna skall redovisas för Europeiska unionen eller inte. Det skulle lösa det här problemet, men det skulle vara en mycket radikal lösning.
<P>
Medlemsstaterna får ingen nytta av att de inte uppbär tullar enligt gemensamma regler. Det ligger dock i gemensamt intresse att skapa regler som gör att medlemsstaterna får lida på grund av sina försummelser. Med hjälp av avskrivningar som medlemsstaterna gör i sin bokföring kan de försöka undvika ansvar för felaktigheter. Därför kan inte heller rätten till dessa avskrivningar vara fri och medlemsstaternas ensak. Mycket välmotiverat är däremot att man inte ökar förvaltningskostnaderna genom att utreda små avskrivningar, och att man inte fösöker driva in småsaker. Det är viktigt att man fäster uppmärksamhet på tillräckligt stora ärenden.

<SPEAKER ID=21 NAME="Holm">
Herr ordförande! Som ett led i arbetet med SEM 2000 gäller det att förbättra den ekonomiska förvaltningen av EU: s egna medel. I detta betänkande från Bardong om just EU: s egna medel, vilka medlemsstaterna är ansvariga för uppbörden av, sägs att medlemsstaterna är skyldiga att ta ett större ansvar för vad som krävs i fråga om bokföring, uppbörd m.m. av medlen, för att säkerställa att det fungerar.
<P>
Det finns dock betydande svagheter i systemet, vilket bland annat Europaparlamentets tillfälliga undersökningskommitté i fråga om tulltransiteringar har påvisat.
<P>
Kommissionens förslag att medlemsstaterna blir ekonomiskt ansvariga för allvarliga administrativa misstag är logiskt och välkommet. Allt är ju inte EU: s fel, även om det ofta är det.
<P>
Detta betänkande av teknisk natur kommer inte att lösa alla problem, men det är ett första, enkelt steg i rätt riktning. Det är viktigt att notera att samtidigt som kommissionen försöker förstärka lagstiftningen, så bidrar förslaget också till att lagstiftningen görs än mer komplex, vilket är mindre bra. V-gruppen kommer att stödja betänkandet i sin helhet. Personligen tycker jag att Seppänens inlägg om en totalreform är intressant och något som kommissionen bör se över i framtiden.

<SPEAKER ID=22 NAME="Fischler">
Ärade herr ordförande, mina ärade damer och herrar ledamöter! Ändringsförslagen i Bardongs betänkande om kommissionens förslag om förstärkning av lagstiftningen om egna medel visar vilket stort intresse parlamentet har för systemet med egna medel och vilken betydelse det tillmäter en öppen förvaltning av dessa medel.
<P>
Kommissionen intar följande ståndpunkt till de framlagda ändringsförslagen: Ändringsförslagen som syftar till redaktionella förenklingar såväl som ett öppnare och rättvisare förfarande, accepteras. Det gäller för det första för den del av ändringsförslag nr 1, som syftar till att precisera de fall, i vilka medlemsstaterna skall stå till svars ekonomiskt för misstag som har till följd att egna medel går förlorade; för det andra: för den del av ändringsförslag nr 2 som har till syfte att klara ut under vilka villkor belopp inte är möjliga att dra in, respektive skall förklaras vara omöjliga att dra in; för det tredje: För den del av ändringsförslag 4, som förutser att avskriva belopp, som inte accepterades av kommissionen, bokförs. Likaså kommer kommissionen att ändra förfarandet för avskrivning av anspråk som godkänts av den. I då fall skall detta samtycke inte längre vara stillatigande, utan meddelas medlemsstaterna skriftligen.
<P>
Å andra sidan kan kommissionen inte följa Europaparlamentet vad gäller vissa bestämda ändringsförslag eller delar av dessa. Det gäller i synnerhet för ändringsförslaget, med vilket tröskelvärden på 10 000 för meddelande om fall av avskrivning av anspråk skall bibehållas, alltså ändringsförslag nr 3. Om denna begäran skulle antas, skulle kommissionens administrativa kostnader växa enormt. Den föreslagna ökningen av beloppet till 50 000 ecu skulle å andra sidan ha som effekt att ungefär 69 procent färre fall skulle behöva kontrolleras, men däremot skulle fortfarande 90 procent av de intäkter som står på spel. Fru Wemheuer, jag skulle vilja säga till er i det här avseendet att detta inte betyder att fallen under 50 000 ecu över huvud taget inte kontrolleras. Naturligtvis kommer dessa att kontrolleras inom ramen för de vanliga kontrollåtgärderna. De skall bara inte dras in i detta specifika förfarande.
<P>
Också sänkningen av tröskelvärdet för de fall i vilka de nationella förvaltningarna står till svars ekonomiskt skulle ha ökade administrativa kostnader till följd och kan därför inte accepteras. Detta är en del av ändringsförslag nr 1. Ändringsförslag nr 5 däremot verkar överflödig för kommissionen, eftersom den information som efterfrågas om avskrivning av anspråk levererats till parlamentet i fyraårsrapporten, alltså i rapporten 1993-1996. Uppgifterna från förra året kommer att levereras år 2000 i enlighet med den här rytmen. Informationen om bedrägerifallen finns och förutses emellertid redan i dag i årsrapporten.
<P>
Kommissionen förstår parlamentets önskan och håller med det om att också utsätta de egna medlen för en mycket noggrann kontroll. Den ber emellertid om förståelse för att man därvidlag måste beakta en förnuftig kostnadseffektivitet. Avslutningsvis tackar kommissionen ännu en gång Bardong för hans betänkande.

<SPEAKER ID=23 NAME="Ordföranden">
Jag förklarar debatten avslutad.
<P>
Vi skall nu genomföra omröstningen.
<P>
(Parlamentet antog lagstiftningsresolutionen.)

<SPEAKER ID=24 NAME="Wibe">
Jag kan inte stödja detta betänkande. Föredraganden avvisar kommissionens gräns på 2 000 ecu, och vill i stället behålla den inofficiella gränsen på 10 ecu. Detta kommer emellertid, enligt min mening, att medföra att en orimlig mängd av småärenden (utan ekonomisk betydelse) måste behandlas av de nationella myndigheterna. Kostnaden för denna ökade byråkrati uppvägs på intet sätt av intäkterna. Unionen skall inte vara småaktig i sitt förhållande till de nationella myndigheterna.

<CHAPTER ID=4>
Utvecklingsfinansiering
<SPEAKER ID=25 NAME="Ordföranden">
Nästa punkt på föredragningslistan är betänkande (A4-0050/98) av Wynn för budgetkontrollutskottet om utkast till budgetförordning om samarbete vad gäller utvecklingsfinansiering enligt fjärde AVS-EEG-konventionen i dess lydelse enligt avtalet av den 4 november 1995 (KOM(96)0676 - C4-0101/97-96/0307(CNS)).

<SPEAKER ID=26 NAME="Wynn">
Herr ordförande! Det här är ett sådant där betänkande som läggs fram en fredag morgon, där det inte finns några ändringsförslag. Det gick smidigt igenom utskottet och jag tror inte att någon kommer att ligga sömnlös för det.
<P>
(Häcklande) Det är intressant att bli häcklad av Falconer, för jag har just tittat på gårdagens röstprotokoll. Vissa saker ändrar sig. Jag noterar att han faktiskt röstade ja till kärnkraft! Det gläder mig mycket, Alex. Det är utmärkt att du äntligen har konverterat.
<P>
Detta betänkande säger faktiskt att det kommer en tid, då parlamentet måste säga att det får vara nog (" åt fanders" på vardagsspråk), så här långt kan vi gå, men inte längre. Vi kommer inte längre att ägna oss åt att ge legitimitet åt något som vi inte har någon del i. Låt oss sluta låtsas, låt oss sluta lura oss själva att denna budgetförordning skulle ha blivit annorlunda om vi hade fått tillfälle att uttrycka vår åsikt - det skulle den inte.
<P>
Den åttonde Europeiska utvecklingsfonden (EUF) och våra reaktioner på den i detta betänkande kan inte betraktas tagna ur sitt sammanhang. Man måste känna till historien bakom detta, vilken helt enkelt är att parlamentet alltid har kämpat för att EUF skall räknas in i budgeten. Det har varit den ståndpunkt vi alltid har intagit. Om man tittar på vad som har hänt i det förflutna, för att se var vi har hamnat i dag, så kan vi se att vi baserar vårt fall på artikel 199 i fördraget som förklarar att " gemenskapens samtliga inkomster och utgifter skall (...) tas in i budgeten." Vi har därför sagt att EUF skall räknas in i budgeten, och att parlamentet skall ha något att säga till om i denna fråga. Till kommissionens fördel måste sägas, att den stöder oss i detta. Faktum är att när jag kom hit 1989 gjorde kommissionen det helt klart att de förväntade sig att den åttonde EUF skulle räknas in i budgeten, och den pläderade för detta i Amsterdam. Så våra förebråelser är inte riktade mot kommissionen utan mot rådet, som har varit motståndare till att räkna in EUF i budgeten. Förslag lades fram till rådet i Amsterdam, men ignorerades.
<P>
När den sjunde EUF lades fram i parlamentet, när parlamentet återigen hördes och vi förklarade att den borde räknas in i budgeten på grund av artikel 199 i fördraget, så försenade vi den något genom att uttrycka vår åsikt. På grund av den förseningen antog rådet förordningen utan att invänta vår åsikt. Detta var illa nog, så vi vände oss till EG-domstolen och sade att rådet inte borde ha gjort detta, och vi väntade oss att domstolen skulle döma till vår fördel. Emellertid hängde fallet på huruvida EUF kan räknas som utgifter för gemenskapen eller ej. Domstolen förklarade att EUF ej är att anse som Europeiska gemenskapens utgifter: det är gemenskapsbudgetstöd och betalades i Lomékonventionen. Med andra ord, kommissionen var underkontraktör för medlemsländer som betalade pengar till Lomékonventionen och kommissionen administrerade pengarna. Som någon sade den gången: " Vänta aldrig att EG-domstolen dömer till rådets nackdel i en dispyt med parlamentet" . Det är naturligtvis rådet som utser domarna, men även vad viktigare är, väljer om domarna. Därför blev vi inte förvånade när vi förlorade fallet, fastän vi tyckte att vi hade logiska argument.
<P>
När vi kommer fram till räkenskapsavslut för 1996 omkring nästa månad, kommer vi att få se att pengarna från den sjätte och den sjunde EUF redan används för att finansiera den åttonde EUF. Vi har inget budgetförordning för den åttonde EUF men kommissionen tar redan pengar från den sjätte och sjunde EUF utan någon rättslig grund. Jag måste säga att jag är glad att vi inte förknippas med sådana aktiviteter. Men ni kan se anledningen till detta. Också när vi hade räkenskapsavslut för 1994, och vi vägrade betala för EUF, så sade revisionsrätten att den rättsliga grunden för EUF var den direktaorsaken till de många misslyckandena vad gäller sund ekonomisk förvaltning.
<P>
Vi har ett problem, och det är ett stort problem. Men vi måste titta på uttalandet från kommissionen i motiveringen, som lyder: " Rådet måste uttrycka sin åsikt med kvalificerad majoritet, efter att först ha rådgjort med Europeiska investeringsbanken och revisionsrätten i frågan" . Vår åsikt efterfrågas inte. Då så, då tänker vi inte avge vår åsikt!

<SPEAKER ID=27 LANGUAGE="EN" NAME="Falconer">
Herr ordförande! Jag vill bara göra Wynn uppmärksam på att jag deltog i ändringsförslag 3 i Kyotokonferensen. Det var ändringsförslaget från gruppen De Gröna som, om man röstade för det, faktiskt sade att kärnkraft inte kunde betraktas som en säker energikälla. Jag, liksom en majoritet av labourledamöterna och mina socialistiska kolleger, röstade ja till detta ändringsförslag. Wynn var tyvärr i minoritet vid det tillfället.

<SPEAKER ID=28 NAME="Wynn">
Herr ordförande! Jag skulle vilja säga till Falconer att det står i protokollet att bland dem som hade för avsikt att rösta nej till ändringsförslag 3 ingick Falconer.

<SPEAKER ID=29 LANGUAGE="DE" NAME="Wemheuer">
Herr ordförande, kära kolleger! Kollega Terence Wynn har sagt det nödvändiga, och han kan säga det mycket bättre än vad jag skulle kunna. Även annat kommer att sägas om det. Det är en lång historia. På en punkt skulle vi speciellt vilja komma tillbaka till denna långa och olyckliga historia. Jag talar å min grupps vägnar, för att än en gång offentligt tacka Terence Wynn för hans arbete, för bara det som sägs offentligt redovisas och blir inte helt bortglömt.
<P>
Terence har under lång tid tagit hand om det här betänkandet med stort engagemang, och han kommer att fortsätta göra det. Terence Wynn har slagit hål på fördomen om att budgetmänniskor är sådana som sysslar med siffror och ingenting annat. Han har bearbetat det här betänkandet på så sätt att han alltid varit en engagerad budgetmänniska, men också en människa som var personligt engagerad i utvecklingspolitik och som mycket väl kunna förena dessa två. Detta märker man på hans tal, hans betänkande och hans engagemang. Jag vet, att vi här inte kan stödja honom på annat sätt än att vi enhälligt antar hans betänkande och också stöder honom i framtiden. Men jag skulle ändå vilja säga detta tydligt för denna kammare, helt enkelt ett personligt tack, Terence Wynn, fortsätt så! Vi behöver folk som kan koppla samman det budgetmässiga med det innehållsmässiga på ett så övertygande sätt!
<P>
Om andra ledamöter av denna kammare kunde se att vi inte bara ägnar oss åt siffror och trångsynt bokföring, utan att det också alltid finns en politisk aspekt bakom och att vi ibland till och med kan företräda denna med lidelse och känsla, så vore kanske acceptansen av vårt arbete, och också av parlamentet, något högre än den annars är.

<SPEAKER ID=30 LANGUAGE="EN" NAME="Kellett-Bowman">
Herr ordförande! Jag skulle ännu en gång vilja överösa Wynn med beröm, om det inte gör honom alltför generad.
<P>
Det är trevligt att se honom rodna.
<P>
Utskottet har stått bakom Wynn helt och fullt i den ståndpunkt han har intagit i denna fråga genom åren. Det verkar underligt att EG-domstolen anser att vår åsikt inte är nödvändig. Men om vi ser tillbaka på isoglykos-fallet, så står det att ingen lagstiftning får träda i kraft utan att parlamentet har uttryckt sin åsikt. Här föreslår Wynn för parlamentet att vi inte skall uttrycka vår åsikt.
<P>
Hur uppstår den här fåniga situationen mellan parlamentet och medlemsländerna? Jag tror att det beror på två rätt enkla saker. Det första är att givarländer söker efter någon form av tacksamhet för det faktum att deras nationella pengar används för att hjälpa en viss del av världen. Detta argument kanske faller när all valuta heter euro, och inte längre franc, pund, peseta eller lire. Vi får vänta och se.
<P>
Det andra är att det ganska intressanta faktum att statstjänstemännen i medlemsländerna har övertygat sina ministrar att nationell hjälp som går till att utveckla länder är mer kostnadseffektiv än hjälp från Europeiska unionen.
<P>
Jag tror att detta är fel, men jag väntar mig inte att statstjänstemännen, vilkas arbete är inblandade, skall säga något annat. Vi ställs emot dessa två ganska enkla saker och hamnar i en mycket komplicerad juridisk argumentation med medlemsländerna och rådet. Det är på tiden att EG-domstolen tar sitt förnuft till fånga i denna fråga och argumenterar för att pengar som hanteras kollektivt å medlemsstaternas vägnar bör betraktas som en del av Europeiska unionens budget och alltså föras in i budgeten i enlighet med detta.
<P>
Jag stöder Wynns betänkande och det gör även min grupp. Jag skulle bli mycket förvånad om någon ledamot i detta parlament skulle rösta nej.

<SPEAKER ID=31 LANGUAGE="FR" NAME="Pasty">
Herr ordförande, kära kolleger! Jag kommer inte att säga emot Kellet-Bowman. Den debatt vi i dag ägnar utkastet till den åttonde budgetförordningen för Europeiska utvecklingsfonden (EUF) är helt surrealistisk: jag förstår och delar föredragandens irritation när han utan omsvep föreslår att Europaparlamentet skall avstå från att avge ett yttrande. Wynn har rätt, vi förlorar tid.
<P>
För drygt tio år sedan skrev jag själv ett betänkande om Europeiska utvecklingsfonden, och hyste då förhoppningar om att EUF skulle integreras i Europeiska gemenskapernas allmänna budget. Förgäves! Och vilka nya omständigheter har uppkommit sedan dess, när det gäller införlivningen av EUF i den allmänna budgeten? Ingenting. Situationen har inte utvecklats, den har t.o.m. försämrats.
<P>
Europaparlamentet har med all rätt alltid varit positiv till en EU-finansiering av EUF, vilket överensstämmer med fördragens anda, särskilt med artikel 199 i Fördraget om upprättandet av Europeiska ekonomiska gemenskapen, samt med bestämmelserna om budgetens universalitet och enhetlighet. I den här strävan har parlamentet uppmuntrats av Europeiska kommissionen, men rådet har alltid envist vägrat att göra minsta framsteg på den vägen. Och det av motsägelsefulla skäl, eftersom en del länder fruktar att en EU-finansiering av EUF skulle ifrågasätta finansieringen av fonden, medan andra är rädda för att behöva bidra med mer. Själva EG-domstolen har kommit fram till att EUF: s utgifter inte är en del av gemenskapens utgifter, och att samrådet med Europaparlamentet var frivillig.
<P>
Under dessa förhållanden kan rådet fortsätta, som det gjorde beträffande den sjunde förordningen för EUF, att fatta beslut utan ett yttrande från Europaparlamentet, för att hålla den här striden vid liv. För Europaparlamentet är det som att, i likhet med Don Quijote, kämpa mot väderkvarnar.
<P>
Men varför då, för tusan! Varför skulle Europaparlamentet vara mer benägen att delta i denna institutionella maskerad, som innebär att vi accepterar att avge ett yttrande av rent formella, onödiga skäl, och därmed ge rådet en borgen och en falsk legitimitet för genomförandet av utgifter, som det inte har någon egen budgetär befogenhet för?
<P>
Låt oss tillämpa ordspråket: " man får inte vara mer rojalistisk än kungen själv" , och med Wynn låter vi därmed rådet ta det fulla ansvaret för förvaltningen av EUF: s utgifter, samtidigt som vi verkligen beklagar det dödläge som har skapats av denna nya finansiella otillbörlighet.

<SPEAKER ID=32 NAME="Holm">
Herr ordförande! Wynns förslag att Europaparlamentet inte skall uttala sig om kommissionens förslag till bugetförordning om Europeiska utvecklingsfonden i fråga om utvecklingssamarbetet med AVS-länderna är en logisk konsekvens av den absurda situation som råder. V-gruppen stöder naturligtvis Wynns förslag.
<P>
Denna budgetförordning kommer att antas, med eller utan Europaparlamentets yttrande, det är helt klart. Europeiska utvecklingsfonden ligger utanför Europaparlamentets mandat inom budgeten, men vi förväntas ändå bevilja ansvarsfrihet och ge våra åsikter om eventuell lagstiftning rörande budgeten. Detta förfarande är absurt!
<P>
Enda anledningen till denna absurda situation i förordningen är att försöka ge ett demokratiskt alibi för denna " story" . Europaparlamentet skall inte medverka till att vara ett demokratiskt alibi. Däremot får det inte råda någon tvekan om att V-gruppen stöder och är starkt engagerad i utvecklingsarbetet med AVS-länderna.

<SPEAKER ID=33 LANGUAGE="NL" NAME="Van Dam">
Herr ordförande! I sitt betänkande intar Wynn en särskilt oanvändbar ståndpunkt. Rådet ber parlamentet om ett yttrande, men om det kommer an på honom vägrar parlamentet att avge ett sådant. Resonemanget är så här: " Vi vill integrera Europeiska utvecklingsfonden i gemenskapens budget. Ett magert yttrande om de finansiella bestämmelserna nöjer vi oss inte med!"
<P>
Med denna hållning visar sig parlamentet vara en dålig förlorare. I Europafördraget finns inget reglerat om upptagande av EUF i gemenskapens budget. Inte heller med Amsterdamfördraget har någon förändring skett. EG-domstolen har med avseende på utgifternas karaktär gått helt emot parlamentet. Enligt domstolen handlar det inte om gemenskapens utgifter. Rådet är alltså inte förpliktat att be parlamentet om ett yttrande beträffande budgetförordningen för Europeiska utvecklingsfonden.
<P>
Vägran att avge ett yttrande får mig att tänka på ett nyckfullt barn som inte får sin vilja fram och därför ilsket skjuter åt sidan allt som det får. Genom att vägra utövar parlamentet inte heller något politiskt tryck, på annat sätt kan jag inte förstå det. Som råd skulle jag inte ligga vaken för en sådan hållnings skull. " Ni vill alltså inte avge ett yttrande? Bra, då reglerar vi det utan er" .
<P>
Min kritik mot betänkandet är inte bara av procedurmässig art, utan även innehållslig till sin natur. Det är sant i sig att parlamentet sedan flera år pläderar för upptagande av utgifter för EUF i budgeten. Men det finns argument emot. Vi måste inse att det i Lomékonventionen handlar om avtalsenliga förpliktelser för medlemsstaterna gentemot Loméländerna. Medlemsstaterna fyller även en viktig funktion vid genomförandet av detta avtal, som är mellanstatligt till sin karaktär.
<P>
Med tanke på detta finns mycket som talar för att inte låta finansieringen gå via gemenskapens budget. Naturligtvis behövs samordning mellan gemenskapen och medlemsstaterna. Men det behovet föreligger även om EUF upptas i unionens budget.

<SPEAKER ID=34 LANGUAGE="DE" NAME="Bösch">
Herr ordförande, mina damer och herrar! Vi har redan den här veckan några gånger haft möjlighet, med anledning av betänkandena om turismen den här veckan, att förstå hur allvarligt denna kammare tar på sin uppgift att företräda Europeiska unionens skattebetalares intressen. Vi har också sett hur nödvändigt det är att vi tillvaratar dessa intressen massivt och med beslutsamhet.
<P>
Vi ser här - och vår föredragande har i slutet av sin motivering redan anfört detta -, vad kommissionen tycker om vår begäran om en större roll i utvecklingspolitiken, nämligen - jag citerar: " Rådet bör yttra sig med kvalificerad majoritet efter att ha fått Europeiska investeringsbankens och revisionsrättens yttrande om projektet."
<P>
Vi talar i sammanhanget teoretiskt om utvecklingspolitiken eftersom den inte finns med i den europeiska budgeten, som den fjärde största budgetposten, som den fjärde största utgiftsposten, som de europeiska skattebetalarna måste uppbringa. Samtidigt ser vi oss konfronterade med att rådet - och i det här sammanhanget också kommissionen - egentligen inte lägger något värde på att det i motsvarande grad skall kontrolleras av den institution som til syvende og sisdt är ansvarig för kontrollen av genomförandet av europeisk politik.
<P>
Jag tror, kollega van Dam, att vi över huvud taget inte kommer att ha några problem, inte heller offentligt, med att följa föredraganden i hans slutsatser. Som kollega Pasty har sagt, så skall vi inte längre slösa vår tid med saker som man uppenbarligen inte vill ha med oss i. Det är bara så att här sitter skattebetalarna och vi måste klart och tydligt säga till dem att herrskapet i rådet - och uppenbarligen i kommissionen, så tolkar jag det här dokumentet - öppnar sig för kontroll när vi, stödda på våra väljares röster tvingar dem till det. Annars inte.
<P>
(Applåder) Vi kanske också borde låta oss ledas av dessa tankar i de planerade betänkanden om kontroll av europeisk politik som denna kammare närmast skall besluta om. Vi skall inte här låta oss vilseledas av några locktoner - vilka jag också jag som föredragande för ansvarsfriheten för 1995 uppenbarligen följde, för i motsats till kollega Wynn föreslog jag då ansvarsfrihet -, utan göra uppdraget från våra väljare rättvisa.

<SPEAKER ID=35 LANGUAGE="ES" NAME="Fabra Vallés">
Herr ordförande! Jag skall först säga att jag är oense med Wynn, men jag är oense med honom i det enda vi i dag kan vara oense om: i vetskapen huruvida den här debatten kommer att bli tråkig eller ej. Jag anser att den inte kommer att bli det, därför att det faktum att vi alla är överens behöver inte betyda att debatten måste bli tråkig. Det visar det faktum att, då det är en fråga utan ändringsförslag, i vilken vi alla är överens, kan vi ändå se på talarlistan att inte bara varje grupp har talare med utan till och med flera talare från varje grupp. Och detta, herr Wynn, menar jag visar att vi alla är överens om att det är ett mycket viktigt ämne. Jag skulle vilja säga att det är ett av de viktigaste, eftersom vi talar om budgeten, och budgeten är den som gör det möjligt att genomföra alla politikområden i unionen.
<P>
Nåväl, vi står här inför ett undantag - som ni på ett mycket bra sätt har uttryckt det. Även om man låter oss deltaga i budgeten för alla politikområden, hindrar man oss från att delta i det budgetmässiga förfarandet, trots att vår överenskommelse begär det av oss när vi skall godkänna eller förkasta dess förvaltning. Jag anser att parlamentet inte kan acceptera denna roll på grund av dess betydelse.
<P>
Å andra sidan, kan vi inte heller säga att det handlar om en fråga av liten betydelse. Vi vet mycket väl att den sjätte och sjunde EUF har inneburit mer än 18 miljarder ecu. Det är en mycket betydande summa och parlamentet bör göra det klart att vi inte är beredda att spela den roll man har gett oss. Jag anser givetvis att vi också måste göra mycket klart, att vi inte är emot utvecklingssamarbetet. Självklart inte. Vi är inte heller emot kommissionens arbete, det handlar inte om det heller. Jag upprepar att vi kräver en mer solid bas för denna politik, inom unionens budgetram.

<SPEAKER ID=36 LANGUAGE="IT" NAME="Vecchi">
Herr ordförande! Jag vill också instämma i de, praktiskt taget enhälliga, gratulationerna till kollegan Wynn och till budgetkontrollutskottet för det arbete som har utförts i denna fråga och till det förslag de har lagt fram och som jag tror det är rätt att godkänna, nämligen att Europaparlamentet skall vägra avge ett yttrande om förslaget till finansbestämmelser för den åttonde Europeiska utvecklingsfonden.
<P>
För mig som med stark övertygelse ägnar mig åt utvecklingssamarbetet inom Europeiska unionen är detta en positiv och konstruktiv provokation och en ansvarsfull politisk och institutionell handling från Europaparlamentets sida. Vi befinner oss för närvarande i en närmast oförklarlig situation i den meningen att den är svår att förklara utomlands, och i grunden ohållbar, såväl ur logisk som politisk synvinkel. Detta gäller naturligtvis utformningen av den europeiska utvecklingsfonden och det faktum att den inte tas upp i budgeten. Låt mig påminna om att när det gäller utvecklingssamarbete, så var kravet att den europeiska utvecklingsfonden skulle tas med i budgeten nästan det enda kravet från Europaparlamentets sida vid regeringskonferensen, men detta talade man praktiskt taget inte alls om. Detta belyser det faktum att när det gäller många dokument är konsultationen av Europaparlamentet rent frivillig och när det gäller hur Lomékonventionen skall tillämpas och även när det gäller förhandlingarna om Lomékonventionen så är parlamentets enda rättighet helt enkelt att kunna påverka politiskt och att kunna uttrycka sin åsikt, vilken emellertid aldrig är bindande. I många fall lyckas med andra ord inte parlamentet påverka utfallet av vissa viktiga inslag i konventionen och, framför allt, hur den skall tillämpas.
<P>
Som ett exempel kan jag nämna att den förordning som föreslagits och som vi inte tänker uttrycka någon åsikt om, inte innehåller någon som helst roll för parlamentet, ens när det gäller genomförandet av budgeten även när detta avser de delar av resurserna i Europeiska utvecklingsfonden som hanteras av Europeiska investeringsbanken och som är en ökande del av själva den Europeiska utvecklingsfonden.
<P>
Vilka är det då som i dag uppmanar parlamentet att inte uttrycka någon åsikt? Uppenbarligen de som tycker att det viktigaste är samarbetspolitiken och att de åtgärder som gemenskapens institutioner vidtar hanteras korrekt, såväl vad gäller det institutionella som när det gäller själva genomförandet. Problemet är alltså politiskt snarare än juridiskt. Vår signal blir alltså ännu viktigare ju mer vi ger oss in i diskussionen om vad vi skall göra efter år 2000, dvs. efter den fjärde Lomékonventionen. Det är uppenbart att vi står inför ett problem och att trots att Lomékonventionen har varit och fortfarande är ett instrument av stor betydelse, så har det faktum att parlamentet inte har kunnat helt och fullt spela sin roll vad gäller kontroll och val av instrument vid verkställigheten säkert begränsat konventionens omfattning och betydelse.

<SPEAKER ID=37 LANGUAGE="DE" NAME="Günther">
Herr ordförande! Jag skulle först och främst vilja ansluta mig till tackorden till kollega Wynn, framför allt med tanke på hans slutsatser om att vi här visar på nya vägar. Införlivandet av den Europeiska utvecklingsfonden i budgeten är ett stående tema i utskottet för utveckling och samarbete, och vi vet också att vi där också har kommissionen på vår sida. Besvikelsen över att förhandlingarna i Amsterdam inte gick längre har kollega Vecchi just gett uttryck för.
<P>
Steg för steg kommer vi kanske framåt lite grann, för inte så länge sedan beslutade nämligen alla partier i den tyska Förbundsdagen att man nog måste komma närmare ett införande av den Europeiska utvecklingsfonden i budgeten, framför allt också med tanke på en verksam kontroll.
<P>
Jag tycker att det är uppmuntrande att just de institutioner som underhåller oss att det införs i budgeten å ena sidan beklagar att det framför allt är en fråga om bristande kontroll, å andra sidan emellertid vakar över användningen av den Europeiska utvecklingsfonden med den noggrannhet som vi egentligen skulle önska. Sett utifrån detta, faller kritiken i mina ögon ihop, för en effektivare kontroll än den som vi kan erbjuda i parlamentet, genom budgetkontrollutskottet, som täcker hela området och inte inskränker sig till den del som tillskrivs den nationella budgeten, en bättre kontroll torde egentligen knappt vara tänkbar. Därför förstår jag inte heller rådet och våra regeringar som inte vill använda det här instrumentet mer effektivt.
<P>
Utvecklingsutskottet hade dessutom i sitt yttrande fastställt att det föreliggande utkastet egentligen inte för med sig någon förbättring vad gäller kontrollen och att det i det stora hela är otillfredsställande. Detta har redan understrukits här. Jag kan bara tydligt och klart upprepa det.

<SPEAKER ID=38 LANGUAGE="DE" NAME="von Habsburg">
Herr ordförande! Jag skulle framför allt vilja hänvisa till det som Wemheuer sade i sitt vackra tal till Wynn, i vilket hon betonade att det alltid finns mänskliga sidor i budgeten. Jag deltar i bland som emigrant från det utrikesutskottet i budgetkontrollutskottets sammanträden, tyvärr alltför sällan eftersom våra utskott alltid sammanträder samtidigt, något jag beklagar mycket. Jag kan bara säga att jag i budgetkontrollutskottet har upplevt vilket värde detta arbete har och att det där finns ett mänskligt element.
<P>
Dock skulle jag vilja säga emot Wemheuer på en punkt. Hon sade att den här fredagen skulle vara något obetydligt. Nej, se er omkring, fru Wemheuer, och ni ser att det åtminstone finns kvalitet här. Att det däremellan finns mellanrum, det är ointressant.
<P>
Jag är glad för att vi äntligen beslutar att här visa på nya vägar. När man går ut och pratar med människor ser man en växande misstanke mot det som vår gemenskap, vår union, gör med skattebetalarnas pengar. Jag delar också denna misstanke, för varför skulle man värja sig mot vår egen kontroll om man inte hade något att dölja? Det skall man också säga till rådet. Jag tackar Bösch, som tidigare väckt den här frågan. I det avseendet skulle jag vilja säga att den här nekan är ett tydligt tecken, som vi ger herrarna där uppe i rådet, och en politik som är riktig, varvid vi dock skulle se till, att den görs allmänt känd. Det finns inga tvivel på att detta är ett tecken på att förvaltningen av dessa fonder inte fungerar som de borde fungera. Dessutom borde vi i inget fall ge dessa ensidiga beslut från rådet en tvivelaktig demokratisk legitimitet, för rådet är det odemokratiska elementet i vår gemenskap.
<P>
(Applåder)
<SPEAKER ID=39 NAME="Fischler">
Herr ordförande, mina ärade damer och herrar ledamöter! Vad gäller budgetförordningen för den åttonde Europeiska utvecklingsfonden handlar det om ett dokument i vilket genomförandeföreskrifterna, dvs. alltså finansordningen, anskaffande av medel, genomförandeåtgärderna och de verkställande organen såväl som granskning av revisionsrapporten, fastlagts som en intern överenskommelse mellan kommissionen och medlemsstaterna.
<P>
Budgetförordningen beslutas, som ni vet och som det också har sagts här, med kvalificerad majoritet av rådet vid avtalets ikraftträdande. Enligt den interna överenskommelsen avger den Europeiska investeringsbanken och revisionsrätten ett ej bindande yttrande till utkastet av ordalydelsen som kommissionen utarbetat. Däremot är parlamentets yttrande fakultativt, eftersom EUF, vilket här understrukits ett flertal gånger, inte är en del av budgetplanen, dock inhämtades det redan vid utkastet till den sjunde EUF: s budgetförordning.
<P>
Kommissionen förstår till fullo er otillfredställelse här i parlamentet över att EUF fortfarande inte är med i budgetplanen. Kommissionen har ju redan tidigare tagit initiativ för detta. Likväl beklagar den dock det av budgetkontrollutskottet stödda förslaget från Wynn, enligt vilket parlamentet kommer att vägra att ta ställning till det av kommissionen framlagda förslaget till en budgetförordning för den åttonde EUF, något som dock inte betyder att jag inte personligen skulle vilja ge uttryck för min beundran för Wynn.

<SPEAKER ID=40 NAME="Ordföranden">
Jag förklarar debatten avslutad.
<P>
Vi skall nu fortsätta med omröstningen.
<P>
(Parlamentet antog lagstiftningsresolutionen.)

<SPEAKER ID=41 NAME="Lindqvist">
EUF bör införlivas i EU: s ordinarie budgetarbete i vilket parlamentet också får insyn och inflytande. Jag har röstat ja till betänkandet, men det krävs mer konstruktiva insatser än att vägra uttala sig om EUF-lagstiftningen.

<CHAPTER ID=5>
Gemenskapshandel med spannmål
<SPEAKER ID=42 NAME="Ordföranden">
Nästa punkt på föredragningslistan är betänkande (A4-0021/98) av Giansily för budgetkontrollutskottet om förvaltningen av gemenskapshandeln med spannmål vad gäller exportbidrag, särskilda importåtgärder och regionala stödåtgärder (revisionsrättens särskilda rapport nr 5/97 samt kommissionens svar) (C4-0351/97).

<SPEAKER ID=43 NAME="Theato">
Herr ordförande! Kollega Giansily har bett mig, eftersom han av tungt vägande skäl inte kan vara närvarande, att för er presentera hans text, som han som föredragande har sammanställt här för er. Jag tackar denna kammare för att den accepterar denna reglering, jag företräder härmed föredraganden i egenskap av ordförande i utskottet.
<P>
Revisionsrättens särskilda rapport om förvaltningen av gemenskapshandeln med spannmål vad gäller exportbidrag, särskilda importåtgärder och regionala stödåtgärder, har under de senaste åren varit föremål för talrika uttalanden, i vars medelpunkt rapportens tre huvuddelar stått. Det är till att börja med gemenskapshandeln med spannmål, för vilken det över hela unionen betalas ut exportbidrag - ett område på vilket revisionsrättens granskningar bringat flera problem i dagen, som skadar regleringarnas verkningar.
<P>
Det första problemet som framhävs av såväl revisionsrätten som kommissionen, har att göra med kvaliteten på den data som förmedlas till kommissionen. Det har nämligen visat sig att några nationella utbetalande organ inte registrerar beloppen för exportbidragen för varje post i kontoplanen för spannmålsprodukter. Detta har förmodligen bidragit till att ett status quo har uppstått som är ogynnsamt för att systemet skall fungera på ett vederbörligt sätt. För det kunde fastställas att de fasta bearbetningskoefficienterna var oförändrade under 24 år innnan de 1991 sänktes till 1, 37 procent.
<P>
Enligt budgetkontrollutskottets åsikt torde försummelsen att rätta till koefficienterna ha lett till avsevärda merkostnader, varför det i framtiden borde sörjas för att dessa koefficienter omprövas med jämna mellanrum. Ett liknande problem kunde fastställas för exportbidragen för malt som framställts av korn. Här tillämpades den relevanta förordningen under 18 år på ett otillfredsställande sätt i Frankrike och i Förenade kungariket. Budgetkontrollutskottet uppmanar därför kommissionen att kräva tillbaka de bidrag som utbetalats felaktigt på grund av att det saknas kontroll av den exporterade maltens ursprung och förtydliga reglerna som fastställer berättigande till bidrag för foderblandningar.
<P>
Vad gäller kvaliteten på de fysiska kontrollerna av exporterat spannmål, så saknas det entydigt en samordning av de berörda nationella myndigheternas kontroll av de multinationella företagen. Kommissionen uppmanas att så snabbt som möjligt vidta åtgärder för att undanröja de reklamerade bristerna och att informera parlamentet om de uppnådda resultaten.
<P>
För det andra behandlar revisionsrättens särskilda rapport de särskilda åtgärderna för import av majs och sorghum till Spanien och Portugal. Det måste påminnas om att efter Spaniens och Portugals inträde i gemenskapen slöts ett avtal mellan gemenskapen och Förenta staterna för att garantera en årligt import av två miljoner ton majs och 300 000 tom sorghum till Spanien och 500 000 ton majs till Portugal. De spanska myndigheterna försvårade därigenom - det påstår föredraganden - att systemet skulle fungera på ett bra sätt, genom att de gav kommissionen oprecisa uppgifter om importen och att dessa uppgifter också var sena, medan Portugal köpte majs direkt på världsmarknaden och sedan sålde det på den portugisiska marknaden till interventionspriser. Detta förfaringssätt ledde till avsevärda merkostnader för gemenskapens budget. Budgetkontrollutskottet kräver att man vid det framtida genomförandet av åtgärderna ser till att det inte uppstår några merkostnader för EU: s budget.
<P>
Den tredje aspekten av betänkandet slutligen handlar om spannmålsförsörjning enligt Poseima-åtgärden. Denna avser i första hand Madeira och Azorerna och revisionsrättens tillämpliga bedömningar har visat på ett antal fel och brister som torde rättfärdiga ett snabb översyn av programmet. I detta tråkiga ärende är måste dessutom betonas - det har Engwirda, ledamot av revisionsrätten betonat i en skrivelse till mig som ordförande för budgetkontrollutskottet -, att det inte är möjligt att kräva tillbaka medel som betalats ut i för hög grad, eftersom dessa vinster som importörerna på ett oriktigt sätt fått har att göra med ett fel från kommissionens sida.
<P>
Därför krävs en reform av Poseima-programmet på grundval av revisionsrättens anmärkningar, varvid naturligtvis man måste ta med kraven på fördelning mellan öarna.

<SPEAKER ID=44 LANGUAGE="EN" NAME="Wynn">
Herr ordförande! Jag är orolig för min mentala hälsa - eftersom detta ämne togs upp i morse - eftersom jag kan bli så upphetsad över något som heter revisionsrättens särskilda rapport nr 5/97 om förvaltningen av gemenskapshandeln med spannmål vad gäller exportbidrag, särskilda importåtgärder och regionala stödåtgärder samt kommissionens svar. Men det är en läsvärd rapport. Den är kort och koncis. Revisionsrätten har gjort ett mycket bra jobb för att belysa de problem som vi har på det här området, som Theato har förklarat.
<P>
Emellertid är den inte lika bra som tidigare särskilda rapporter om samma fråga. Det som alla reagerade på var när vi gav extra exportbidrag för export från Tyskland, och båtar kom med spannmål till Tyskland, lastade av, lastade på samma spannmål igen, åkte i väg och fick pengar för det. Det här visade systemets fullständiga idioti, men felen finns kvar. Här har vi exportbidrag från perioden 1991-1994 för totalt över 11 miljarder ecu. Det är faktiskt mer än vad som spenderades på utbildning, socialpolitik, forskning och utveckling och program för att bekämpa fattigdom tillsammans. Dessa pengar gick igenom systemet med en mängd misstag och med otillfredsställande praxis.
<P>
Det är två punkter som jag skulle vilja belysa. För det första, Poseima-programmet där pengarna gick till Azorerna. När man läser de här rapporterna är det helt otroligt hur så mycket pengar kan användas på ett sådant sätt. Fel och brister i programmet avslöjades som borde garantera att det undersöktes noggrant. Jag är säker på att kommissionen skulle hålla med om det. Man kan bara understödja revisionsrättens uppfattning att faktorer som är irrelevanta för Poseima-programmets speciella behov bestämmer nivåerna för bistånd med det nuvarande systemet. Det är helt otroligt att vi betalade pengar som vi gjorde under de förutsättningarna.
<P>
Jag skulle nu vilja dröja mig kvar vid kommittésystemet, ett område som intresserar mig mycket. De här 11 miljarderna ecu förvaltades faktiskt av en förvaltningskommitté, över vilken parlamentet inte hade någon som helst kontroll, ingen granskningsrätt, och som vi hade stora svårigheter att få någon information om. För inte alltför länge sedan, när priset för spannmål faktiskt nåde rekordhöjder på världsmarknaden, stoppade förvaltningskommittén exportbidragen. Fint, men vi blev aldrig rådfrågade eller informerade om när något skulle göras. Och när allt kommer omkring, det handlar ju bara om några miljarder ecu!
<P>
Under de månader som de var indragna, skulle de pengarna ha finansierat utvecklingen på landsorten som kommissionär Fischler försöker gynna, och omvandla vår konsumtion i den gemensamma jordbrukspolitiken. När bidragen återkom rådfrågades återigen inte parlamentet. Inget rådfrågande, ingen information, vi bara ställdes inför fullbordat faktum. Jag tycker inte att detta är rätt sätt för parlamentet att arbeta när det handlar om jordbruk, men jag vet att jag kommer från ämnet nu. Kommissionären kanske frågar sig var detta har att göra med de här rapporten? Det har väldigt mycket att göra med den här rapporten. Det handlar om hur förvaltningskommittéerna arbetar.
<P>
Jag måste skratta när de i yttrandet från utskottet för jordbruk och landsbygdens utveckling säger att parlamentet inte har befogenhet att övervaka aktiviteterna i förvaltningskommittéerna. Om så är fallet, så bevisar detta oriktigheten i vårt nuvarande system. Vi har 79 jordbruksförvaltningskommittéer. Detta var siffran vi fick när jag gjorde upp budgeten. Bara under 1994 antog förvaltningskommittéerna 4 679 lagar. Det är mycket lagstiftning och mycket pengar.
<P>
Den här rapporten kräver öppenhet, och det är precis vad vi borde göra. Jag är tämligen säker på att kommissionären skulle stödja oss i detta. Vi måste ändra på våra arbetsmetoder. Vi måste ändra på hur vi använder våra pengar inom jordbruket, vi måste bort från exportbidrag, bort från det här kommittésystemet, som spelar med de här stora summorna pengar. Vi behöver ett system som är öppnare, med färre kryphål och färre brister.
<P>
Jag tror ärligt talat att nästa särskilda rapport kommer att bli förbaskat mycket bättre än de tidigare. Kommissionär Fischler kommer naturligtvis att ha mycket att säga om det och hur det skall gå till. Han vet att han kommer att ha parlamentets stöd när han försöker få igenom de här förändringarna, för de är viktiga.

<SPEAKER ID=45 LANGUAGE="EN" NAME="McCartin">
Herr ordförande! Jag är en person som brukar normalt stödja jordbrukspolitiken, så jag är ledsen att behöva medge det här inför Terry Wynn, men jag håller med om en del av det han säger om politikens komplikationer som har lett till så många möjligheter till bedrägerier.
<P>
Jag tycker att det här är en av många saker man kan säga om reformförslagen. Bidragen som vi betalar ut kommer att målinriktas bättre, de kommer att hitta fram till bönderna, lantbruken och landsbygden där de hör hemma. Det kommer att finnas färre möjligheter för missbruk och mindre kommer att gå till mellanhänder och affärsmän, vilka i jämförelse med lantbrukarna, som vi hoppas kunna hjälpa, har stora möjligheter att kamma in stora pengar inom vissa av de här områdena. Den direkta hjälpen kommer att lösa flera av de problem som vi talar om.
<P>
Beträffande Poseima-programmet så måste man medge att man inte kan tänka sig ett mera komplicerat eller omständligt eller ineffektivt sätt att hjälpa öar eller avlägsna regioner. Det finns ingen garanti för att dessa pengar når fram till de människor som verkligen behöver dem och som de är avsedda för. Ännu en gång kan bidragen hamna hos människor på vägen, samt skapa möjligheter för otillåten praxis.
<P>
Den enda frågan jag har om Giansilys betänkande är punkt 5 som talar om att importera produkter utan kostnad för den europeiska budgeten eller bringa den europeiska marknaden i oordning. Det är klart att så länge de här produkterna är billigare på världsmarknaden än inom Europeiska unionen, och så länge vi har överskott, så finns det ingen möjlighet för någon att åtlyda den anvisningen, eftersom det uppenbarligen betyder billigare spannmål utifrån.
<P>
Det enda som jag inte är helt enig mer Terry Wynn om är hela frågan om exportbidrag, där jag tycker att han gick lite över styr. Eftersom detta är en automatisk mekanism, och om vi har överskott i gemenskapen och en politik som är ämnad få ut dem ut gemenskapen för att sälja dem till marknader där priset är lägre, då är det uppenbart från dag till dag och månad till månad som världsmarknaden ändras, att vi behöver ett sätt att få ut överskotten ur Europeiska unionen. Vi behöver ett flexibelt system så att bidragen vi betalar kommer att gå upp och ner. På samma sätt, när priserna på världsmarknaden är högre än de är i Europeiska unionen, som hände nyligen, sparar vi in på den kostnaden och pengarna går tillbaka till budgeten och vi kan använda dem till något annat. Jag tror att så länge vi har överskott är detta system nödvändigt.
<P>
Jag håller med om att ju snabbare vi kan komma från alla de här komplicerade metoderna att ge stöd åt regionerna, desto bättre, precis som vad beträffar strukturfonderna. Vi har åstadkommit så komplicerade bestämmelser att jag inte tror att de hjälper de regioner de är till för, och de skapar storartade möjligheter för den sortens missbruk som vi har talat om här och som vi hoppas kommer att rättas till.

<SPEAKER ID=46 LANGUAGE="NL" NAME="Mulder">
Herr ordförande! Det är synd att Giansily inte kan vara här. Då skulle jag ha komplimenterat honom, men jag skall komplimentera Fischler, som - antar jag - gjort sig ledig en fredagsmorgon just för att lyssna på detta betänkande.
<P>
Även jag är en anhängare av gemenskapens jordbrukspolitik, men jag är starkt övertygad om att regler skall följas ordentligt när de nu finns. Jag tror att parlamentet har en särskild roll på det planet och det är egentligen det enda parlament som kan göra det.
<P>
Det mest överraskande med det här betänkandet, tycker jag, är att medan allt i världen förändras, medan allt på jordbrukspolitikens område har förändrats under åren, så har ett antal saker förblivit konstanta. För mjöl som framställs av spannmål har koefficienten inte anpassats på 24 år, och för malt som framställs av korn har koefficienten inte anpassats på 18 år! Hur kan det komma sig? Hur kan en kommitté som beslutar om detta och hur kan medlemsstaternas representanter som den består av så länge beräkna sina egna fördelar av det? Vilka konsekvenser drar kommissionen?
<P>
En speciell sak i rapporten från revisionsrätten anser jag sägs mycket tydligt, och det är att inte en enda medlemsstat har förmågan att genomföra de fysiska kontrollerna av exportbidragen. För mig verkar det vara ett ytterst allvarligt konstaterande. Miljarder ecu betalas ut för detta och sedan konstaterar revisionsrätten att inte en enda medlemsstat är i stånd att kontrollera detta. Vad gör kommissionen med den uppgiften?
<P>
En sista punkt. Vid Spaniens och Portugals inträde skapades speciella regleringar. Jag antar för att förenkla övergången. Nu visar det sig att de regleringarna är till stor nackdel för EU: s budget. Jag undrar om de är fördelaktiga för Spanien och Portugal. Skulle man kunna titta på detta?
<P>
Till sist, herr ordförande, vilka åtgärder tänker kommissionen vidta på grundval av dessa slutsatser? Vad skall det bli för återbetalning av de oriktigt utbetalda beloppen? I dagarna kommer vi åter att behandla ansvarsfriheten för 1993 års budget. Det här handlar om tiden till och med 1994, om jag har förstått det rätt. Huruvida klandrar kommissionen medlemsstaterna för deras fel? Tillgrips extra tariffer som inrättades på parlamentets uppmaning? Till exempel 25 procent, eftersom det hände för så länge sedan. Avser kommissionen att göra detta? Och än en gång, varför behövs speciella regleringar för Spanien och Portugal när de, om jag har förstått saken rätt, inte tjänar något gott syfte, åtminstone inte under de gångna tio åren?

<SPEAKER ID=47 LANGUAGE="PT" NAME="Novo">
Herr ordförande, kära kolleger, herr kommissionär! Några aspekter i resolutionen i Giansilys betänkande är, enligt vår mening, obalanserade.
<P>
Faktiskt görs i motiveringsdelen några beaktanden, angående Portugals och Spaniens möjligheter att importera vissa kvantiteter majs från världsmarknaden, vilka sedan inte är överförda på motsvarande eller lämpligt sätt i den resolutionen. Å ena sidan är inte det faktum att ett av de två länderna framför sena och otillförlitliga uppgifter, föremål för något som helst omnämnande i resolutionen. Å andra sidan ställs krav om att den andra medlemsstatens import skall säkerställas så att det inte innebär några effekter på gemenskapsbudgeten och utan att skada gemenskapens produktion, när ett sådant krav inte ens är berättigat, eftersom det handlar om en rätt som skapades just för att stödja bearbetningsindustrin i denna medlemsstat.
<P>
Denna hänvisning i resolutionen är än mer orättfärdig då den är gjord vid en tidpunkt då man kände till beslutet från Portugals regering om att ersätta den direkta importen, vilken landet emellertid skulle fortsätta att ha rätt till, med ett genomförande av en anbudsinfordran.
<P>
Mycket viktiga omnämnanden görs dock angående spannmålsförsörjning enligt Poseima-programmet. Så som vi har sagt upprepade gånger, och inte bara angående spannmål, bekräftar revisionsrättens rapport att stödets betydelse för de slutliga användarna är oklar (då det inte är klart definierat vem eller om vad som är användaren), det är inte lätt att fastställa effekten för de slutliga användarna (utifrån enbart importföretagens redovisning) och slutligen är de regionala myndigheternas kontrollsystem otillfredsställande. Vi väntar på åtgärderna som dessa regionala myndigheterna kommer att införa för att förändra denna situation, samt det öppna och kontrollerbara stödsystemet, till en fullständig påverkan av medlen till de mottagare för vilka det idealiserats.
<P>
Betänkandet tar ånyo upp det faktum att avståndet mellan öar betyder avsevärt större transportkostnader, vilket också beror på att det saknas lämplig infrastruktur i form av hamnar, utöver att, på ett bra sätt, ta upp att stödnivån måste vara avhängigt av de specifika villkoren i Posei-åtgärden som tar hänsyn till regionernas svårigheter och inte variationerna i världspriset på spannmål (som, då de har sänkts, gör att stödsatserna minskas avsevärt utan att svårigheterna i dessa regioner har förändrats).
<P>
I detta sammanhang stöder vi, naturligtvis, kraven på en reformering av Poseima-programmet vad gäller spannmålsförsörjningen, och försvarar att denna genomförs på ett rättvist sätt för att bestämma spannmålsimporten, och att transportkostnaderna mellan öarna, klart och kvantifierat framgår, i ett antal ändringar som bör följas av den nödvändiga tilldelningen av respektive extra finansiella medel.
<P>
Bara på detta sätt kan vi ge ett innehåll till det formella erkännandet i författningen, av de perifera områdena, som nyligen tagits med i Amsterdamfördraget.

<SPEAKER ID=48 NAME="Holm">
Herr ordförande! Det finns flera intressanta och samtidigt uppseendeväckande iakttagelser i revisionsrättens särskilda rapport. En av dessa är, som flera talare redan har nämnt, de fasta bearbetningskoefficienterna som inte har ändrats på hela 24 år. Hur är detta möjligt? Kommissionens svar lämnar denna fråga obesvarad och visar på en allvarlig försummelse från kommissionens sida. Denna försummelse har utan tvekan lett till betydande merkostnader för EU genom åren, vilket är mer än beklagligt.
<P>
Under åren 1991-1994 uppgick exportbidragen för spannmål till hela 11 miljarder ecu, alltså en betydande summa. Revisionsrättens kontroller har visat på flera allvarliga brister som gör att systemet inte fungerar tillfredsställande. Detsamma gäller inom området för exporterat spannmål. Dessa brister - det kan till och med handla om rena bedrägerier inom sektorn - främjas så att utbetalningar av dessa exportbidrag blir felaktiga, vilket i sin tur leder till ökade merkostnader för EU. Detta faktum måste kommissionen å det allvarligaste göra något åt.
<P>
Felaktiga kontrollsystem finns också inom andra områden, t.ex. det kritiserade Poseima-programmet. När det gäller maltsektorn, där revisionsrätten har tagit upp den bristfälliga tillämpningen av reglerna i Frankrike och Storbritannien, stöder V-gruppen föredragandens krav på att kommissionen måste kräva tillbaka de felaktigt utbetalda beloppen. Dessutom förutsätter jag att kommissionen kommer att ändra reglerna för att förhindra att ett liknande problem uppstår i framtiden.
<P>
Slutligen vill jag bara uppmärksamma mina svenska kolleger på att det finns ett fel i betänkandet under punkt 1, där det i den svenska versionen står att parlamentet beklagar de fasta bearbetningskofficienterna; det skall egentligen stå parlamentet beklagar djupt , vilket är en ytterligare skärpning av texten.

<SPEAKER ID=49 LANGUAGE="FR" NAME="Souchet">
Herr ordförande! Revisionsrättens rapport analyserar ett antal aspekter som avser import och export av spannmål, bl.a. den administrativa förvaltningen av och bedrägerier i samband med exportbidrag.
<P>
De europeiska jordbruksproducenterna framhåller med all rätt de problem som de särskilda importsystemen för majs och hirs i Spanien och Portugal skapar. Dessa system utformades då dessa länder blev medlemmar av Europeiska unionen, men de är fortfarande i kraft och har t.o.m. befästs inom ramen för GATT-avtalen, vilket rör 2 miljoner ton majs och 300 000 ton hirs per år för Spanien, och 500 000 ton majs för Portugal, som huvudsakligen importeras från Förenta staterna.
<P>
Det är nödvändigt att se till att dessa importer inte framkallar allvarliga störningar på den gemensamma marknaden, genom en icke regelmässig försäljning, vilket utskottet för jordbruk och landsbygdens utveckling har erinrat om. Vi har t.ex. nyligen kunnat konstatera att majs som Portugal har importerat inom den här ramen för de här bestämmelserna såldes till ett lägre pris än vad gemenskapens majs såldes för. Dessa snedvridningar ligger till grund för att industriidkare som sysslar med förädling av jordbruksprodukter får vitt skilda kostnader, vilket kan leda till omlokaliseringar av förädlingsföretag. Så det är inte bara så att dessa avgiftsfria importkvoter - som hänger samman med Spaniens och Portugals anslutning till EU och som med kommissionens godkännande har institutionaliserats inom ramen för GATT - är till Förenta staternas fördel och till nackdel för de europeiska producenterna, de skapar dessutom allvarliga snedvridningar till följd av att konkurrensreglerna på den inre marknaden inte respekteras.
<P>
Till sist skulle jag vilja betona ett annat verkligt problem: det är de svårigheter som en del aktörer kan stöta på när de skall exportera spannmål. Paradoxalt nog har kommissionen på senare år infört europeiska skatter på spannmålsexport, samtidigt som vi subventionerar jordbrukarna för obligatoriska trädeskvoter. Det här året, i början av saluföringsåret, då världspriserna på spannmål var bra, godkände kommissionen endast exportkontrakt med ytterst liten omfattning. Sedan dess har priserna gått ner och Europeiska unionen kommer att förlora marknadsandelar till följd av de begränsade ersättningarna.
<P>
Den logiken, den förstår varken jordbrukarna eller industriidkarna, och jag måste erkänna att jag själv har svårt att förstå den.

<SPEAKER ID=50 LANGUAGE="DE" NAME="Lukas">
Herr ordförande! För den skattebetalande EU-medborgaren måste det vara svårt att smälta mycket av det som står i det här betänkandet. Enbart det faktum att kvaliteten på förmedlade data, vad gäller astronomiska summor på ersättningarna, som 11 miljarder ecu från 1991 till 1994, lämnar mycket övrigt att önska, är ett konstaterande som man egentligen inte måste betrakta som problem utan snarare som skandal.
<P>
Problemet med den gemensamma jordbrukspolitiken med alla dess svagheter och brister för oegentligheter tydliggörs än en gång. Merkostnaderna på 9, 3 miljoner ecu, som uppstått genom att Portugal köpt majs i stora mängder på världsmarknaden och säljer det importerade till interventionspriser och därigenom ger det importerade en avsevärd prisfördel jämfört med det som odlats i gemenskapen, är chockerande. Lika chockerande är det att nivån på bearbetningskoefficienterna som är utslagsgivande för exportersättningarna inte ändrats under tidsperioden 1967-1991, såväl som det faktum att exportbidragen för spannmål utbetalas, trots att medlemsstaterna inte är i stånd att utföra fysiska kontroller. Detta står i strid med EU: s tillämpliga förordningar och förslag.
<P>
Genom det här betänkandet görs det än en gång tydligt hur nödvändigt det är att reformera den gemensamma jordbrukspolitiken i riktning mot ett ekologiskt jordbruk och åternationalisering, och framför allt att dessa drastiska misshälligheter åsidosätts.

<SPEAKER ID=51 LANGUAGE="FI" NAME="Seppänen">
Herr ordförande! Det är obestridligen så att det inom unionen har förekommit missbruk av exportbidragen för spannmål. Det är en av varbölderna på jordbrukspolitiken utan att glömma missbruksfall inom kötthandeln. Det är till exempel helt otroligt att spannmål från den fria marknaden har kunnat lagras i samma lager som spannmål som finansierats med interventionsvaluta.
<P>
I likhet med betänkandet av Giansily fäster jag uppmärksamheten på de spanska och portugisiska majskvoterna. Det är uppenbart att det åtminstone i Portugal har blandats importerad majs i Europeiska unionens majs med betydande vinst. Missförhållandet stannar inte här utan kommer fram även i Agenda 2000-förhandlingarna. Där försöker man uppenbarligen eliminera möjligheten för missbruk genom att göra majsodlingen inom Europeiska unionen mera lönsam.
<P>
När det handlar om ett nollsummespel eller rent av en nerkörning av jordbruket inom Europeiska unionen för att finansiera utvidgningen, håller man på att genom Agenda 2000-förhandlingarna låta de finländska mjölkproducenterna betala för det problem som majskvoterna orsakat. Det går inte an. Det får inte hända att våra bönder tvingas betala andras oegentligheter, kommissionär Fischler.

<SPEAKER ID=52 NAME="Fischler">
Herr ordförande, mina ärade damer och herrar! I revisionsrättens särskilda rapport nr 5 från 1997 handlar det i synnerhet om tre problem. För det första handlar det om handeln med spannmål och i synnerhet om frågan om berättigande till exportbidrag, för det andra om import av majs och sorghum till Spanien och Portugal, för det tredje om spannmålsförsörjning inom ramen för Poseima-programmet.
<P>
Kommissionen välkomnar revisionsrättens rapport och också föredragandens resolutionsförslag, om vilken ni skall rösta i dag. Även om inte kommissionen är överens med revisionsrätten på alla punkter kommer i alla fall betänkandet att vara en värdefull hjälp för oss i våra strävanden efter en förbättring av åtgärderna för förvaltningen av spannmålshandeln och inte minst förbättringen av kontrollerna.
<P>
Parlamentet beklagar, med rätta tror jag, att de fasta koefficienterna för anpassningen av exportbidragen för bearbetade produkter inte ändrades på 24 år. Kommissionen lägger emellertid också värde på konstaterandet att den under den här tiden vid ett flertal tillfällen krävt och föreslagit en ändring, men att denna varje gång röstats ner av medlemsländerna. Första när vi 1991 uppdaterade koefficienterna blev det något bättre. I vilket fall som helst kan man för Europeiska unionen anföra att våra koefficienter är striktare än någon av våra huvudsakliga handelspartners och medtävlare.
<P>
I samband med exportersättningarna för malt och foderblandningar har revisionsrätten visat på några skillnader och svårigheter vid tolkningen av förurdningarna. Enligt kommissionens uppfattning är dessa bestämmelser emellertid i sig ganska entydiga. Problemen som har funnits i några medlemsstater vad beträffar den exporterade maltens ursprung har lösts under tiden. Som kommissionen fastställer i sitt svar på den särskilda rapporten kommer inom ramen för avslutandet av räkenskaperna de ekonomiska konsekvenser att dras som krävs på grund av den bristande kontrollen av ansökningar om exportbidrag.
<P>
Svårigheterna vid tolkningen av de kombinerade reglerna för foderblandningar prövas för tillfället av kommissionen. Vi tror att en tillfredsställande lösning snart kommer att hittas. Revisionsrättens konstaterande i samband med de fysiska kontrollerna av exporterat spannmål stämmer i stora delar ens med kommissionens. Jag gläder mig åt att i dag kunna meddela parlamentet att kommittén för handelsmekanismer för tillfället håller på att arbeta med en konsolidering av bidragsgrundförordningen, alltså förordning 3665/87.
<P>
Därvid kommer, som revisionsrätten föreslagit, bestämmelserna för exportbidrag regelras strängare. Exportanmälan kommer i framtiden att lämnas in där varan faktiskt lastas. För kontrollen av multinationella företags exporter har kommissionen, som jag ser det, redan gett medlemsstaterna klara anvisningar. Vi kommer dock att följa det här ärendet vidare.
<P>
Slutligen får jag också peka på att när vi en gång lagt fram förslagen till en reform av hela spannmålssektorn kommer de flesta av dessa bestämmelser att vara obsoleta, eftersom vi då de facto måste ta exportersättningar i anspråk för spannmålsexport.
<P>
Revisionsrätten kritiserar också den särskilda åtgärden för direktförsäljning av majs på världsmarknaden för import till Portugal. Det faktum att en del av denna import avyttrats på det portugisiska interventionsstället är resultatet av en kompromiss som rådet nådde i december 1993. Jag vill inte dölja för er att kommissionen från början var medveten om det faktum att denna åtgärd skulle leda till snedvridningar. Därför, och på grund av revisionsrättens anmärkningar, förnyades denna åtgärd inte heller 1997.
<P>
Åtgärderna för regionerna i yttre randområden inom ramen för Poseima-programmet är av sin natur svåra att genomföra. Kommissionen anser trots detta att de är nödvändiga. Kommissionen har därför uppmärksamt tagit till sig revisionsrättens anmärkningar och rekommendationer om stödprogrammet för Azorernas och Madeiras spannmålsförsörjning. Dess mål kommer att bli att vidareutveckla programmet, och mer noggrant samordna dessa regioners behov. Kommissionen bemödar sig att uppnå framsteg inom de gränser som de motsvarande rådsförordningnarna sätter.
<P>
Den överenskommelse från september 1996 mellan parlamentet och kommissionen om kommittésystemet som omnämns i punkt 7 i resolutionen kommer naturligtvis att följas av kommissionen. Dock arbetar förvaltningskommittéerna ibland med mycket korta tidsfrister. Men föredragningslistorna för och rapporterna från kommittésammanträdena går varje gång automatiskt till parlamentet, och under mellantiden kan sammanträdesrapporter dessutom hämtas på Internet och däremed göras tillgängliga för en bred allmänhet.
<P>
Avslutningsvis skulle jag vilja meddela att rapporten om följderna av revisionsrättens konstateranden inom kort kommer att tillställas er, så att den kommer att kunna tas med i parlamentets beslut om ansvarsfrihet om räkenskapsavslutet. Tillåt mig till sist att konstatera att den här rapporten och er behandling av den i mina ögon är ett gott exempel på hur gemenskapens institutioner, nämligen revisionsrätten, parlamentet och kommissionen, här kan arbeta tillsammans för att på ett avgörande sätt förbättra genomförandet av olika politikområden i EU.

<SPEAKER ID=53 NAME="Ordföranden">
Tack så mycket, herr kommissionär.
<P>
Vi skall nu genomföra omröstningen.
<P>
Före omröstningen om ändringsförslag nr 6

<SPEAKER ID=54 LANGUAGE="DE" NAME="Mann, Erika">
Herr ordförande! Jag har röstat, men någon har tagit ur mitt kort! Jag tittade inte och har ingen aning var mitt kort är. Min kollega kan bekräfta det. Jag sitter alltid här. Jag har varit med och röstat.

<SPEAKER ID=55 NAME="Ordföranden">
Fru Mann, i första hand måste jag än en gång påminna er om att omröstningarna på fredagar är fria. Det är således ingenting att oroa sig för.
<P>
För det andra kommer sessionstjänsten att notera att ni har röstat och för det tredje skulle jag vilja veta hur ni har röstat. Så om ni vill meddela er röst, för? Tack så mycket.

<SPEAKER ID=56 LANGUAGE="DE" NAME="Posselt">
Herr ordförande! Jag skulle bara vilja säga en sak, att det som kollega Mann nu upplever har jag själv varit med om, nämligen att kortet blev stulet på en fredag. För det första skulle jag vilja säga om er anmärkning att kollega Mann säkert inte sitter här för pengarnas skull.
<P>
(Applåder)

<SPEAKER ID=57 NAME="Ordföranden">
Herr Posselt, vi vet i kammaren, eftersom ni har upprepat det flera gånger, att ni har utsatts för en otillbörlig förlust. Vi hoppas att ni har fått tillbaka ert röstkort för jag ser att ni står i begrepp att rösta. Nu bör ni då vara försiktig och vakta det noga eftersom jag har sett att ert röstkort tycks vara speciellt värdefullt.

<SPEAKER ID=58 LANGUAGE="EN" NAME="McGowan">
Herr ordförande! Det här handlar bara om vad ni har sagt, för ni är den andra vice ordföranden denna morgon som har hänvisat till det annorlunda systemet. Herr Martin sade att omröstning med namnupprop inte räknas på fredagar, och ni har också gjort en åtskillnad. Jag skulle vilja att ni gör klart för ordföranden och vice ordföranden att dessa röster räknas. De är mycket viktiga.

<SPEAKER ID=59 NAME="Ordföranden">
Tack, herr McGowan, men om ni lyssnade på vad jag sade, hade ni hört att jag inte sade att dessa omröstningar inte räknas. Tvärtom, och ni vet att jag alltid är här varje fredag och ger dem det värde de förtjänar.

<SPEAKER ID=60 LANGUAGE="ES" NAME="Fabra Vallés">
Herr ordförande! Jag skulle just säga att detta är vad vi alla här har förstått av ert sätt att tala, men det finns en grupp européer på åhörarläktaren, dessutom ganska unga, för vilka jag tror ni måste förklara vad ni menade.

<SPEAKER ID=61 NAME="Ordföranden">
Mycket riktigt, mina damer och herrar, måste jag klargöra att omröstningarna på fredagar har exakt samma värde som övriga dagar i veckan, och ordförandeskapet tackar Fabra för begäran om förtydligande, och jag gör detta mycket gärna.
<P>
(Parlamentet antog resolutionen.)

<SPEAKER ID=62 NAME="Wibe">
Föredraganden tar upp mycket av den kritik som revisionsrätten har riktat mot förvaltningen i ovannämnda ämne. Jag anser dock att man även kunde ha tagit upp kritiken mot de spanska myndigheterna (angående den senfärdiga rapporteringen av importen av majs och sorghum) och mot förvaltningskommittén (rörande bristen på information om verksamheten). Jag vidgår dock villigt att detta är en radanmärkning och inte någon kritik av större vikt.

<SPEAKER ID=63 LANGUAGE="DE" NAME="Theato">
Herr ordförande! Vi har just enhälligt antagit ett betänkande som det inte fanns några ändringsförslag till. Vi behövde sju minuter för att rösta om detta lilla - vilket inte har med innnehållet, utan med ändringsförslagens antal att göra. Jag måste säga att det har varit outhärdligt den här veckan hur vi har varit tvungna att gå till väga vid omröstningarna, med ständiga ordningsfrågor. Jag har med avsikt inte anmält ordningsfråga under dessa svaromål, för att inte försena det ytterligare. Jag måste dock be - också utskottsordförandena, som här ju är ansvariga för att dessa resolutioner går igenom punktligt i plenum - om att det i presidiet å det snaraste, och det till nästa sammanträde, hittas en hållbar lösning, för att avlägsna dessa olidliga förseningar under omröstningarna!
<P>
(Applåder)

<SPEAKER ID=64 LANGUAGE="FR" NAME="Bourlanges">
Herr ordförande! Jag skulle vilja upprepa det som jag påpekade i går kväll. Omröstningarna har samma värde vare sig det är fredag eller torsdag, vilket ni rätteligen erinrade om. I går kväll märkte jag att ringsignalen som kallade till omröstning inte fungerade. Och i morse hände samma sak. Situationen är desto allvarligare som omröstningarna är väldigt upphackade på fredagsförmiddagarna.
<P>
Min begäran är att ni, herr ordförande, ser till så att ringsignalen som kallar ledamöterna till omröstning fungerar, i annat fall riskerar omröstningarna att allvarligt störas. Det skulle väl ändå vara beklagligt om de enda ringsignaler som gör sig hörda vid en omröstning, är de som kommer från mobiltelefonerna.
<P>
(Applåder)

<SPEAKER ID=65 NAME="Ordföranden">
Jag skulle vilja säga till Theato, i första hand, att lyckligtvis är fredagsförmiddagarna lugna och avslappnade dagar. Därför kan vi till och med ibland förlänga omröstningarna litet, för som jag säger är det lugna och avslappnade dagar med gott samarbete, och samtidigt vill jag be er meddela Giansily våra lyckönskningar för omröstningsresultatet till förmån för hans betänkande, vilket röstades igenom enhälligt av kammaren.

<CHAPTER ID=6>
Polens och Slovakiens deltagande inom yrkesutbildning, ungdomsfrågor och utbildning
<SPEAKER ID=66 NAME="Ordföranden">
Nästa punkt på föredragningslistan är debatten om betänkande (A4-0057/98) av Leperre-Verrier för utskottet för kultur, ungdomsfrågor, utbildning och media
<P>
om förslag till rådets beslut om gemenskapens ståndpunkt inom associeringsrådet vad avser Polens deltagande i gemenskapsprogram inom yrkesutbildning, ungdomsfrågor och utbildning (KOM(97)0422 - C4-0628/97-97/0224(CNS))
<P>
och
<P>
om förslag till rådets beslut om gemenskapens ståndpunkt inom associeringsrådet vad avser Slovakiens deltagande i gemenskapsprogram inom yrkesutbildning, ungdomsfrågor och utbildning (KOM(97)0422 - C4-0629/97-97/0225(CNS))

<SPEAKER ID=67 NAME="Leperre-Verrier">
Herr ordförande, kära kolleger! De central- och östeurpeiska ländernas associering till " utbildnings- och ungdoms" -programmet är på god väg. Det förslag som vi i dag lägger fram till kommissionen är ett mycket bra exempel på det, och vi bör glädja oss åt att se Polen och Slovakien ansluta sig till raden av länder som deltar i programmen Sokrates, Leonardo och Ungdom för Europa.
<P>
I juli förra året gav vi grönt ljus för Ungerns, Tjeckiens och Rumäniens deltagande. De har kunnat ta del av de här programmen redan under räkenskapsåret 1997. I dag är det alltså Polens och Slovakiens tur.
<P>
Jag skulle vilja säga några ord om det här beslutets uppkomst. Till följd av att ett tilläggsprotokoll med ett antal länder i Centraloch Östeuropa undertecknades under 1996, har associeringsråden klargjort bestämmelserna för de här ländernas deltagande i gemenskapsprogrammen. De har beslutat att göra " undervisning-utbildning-ungdomsfrågor" till den första länken i de åtgärder som har satts i gång. Andra avtal, inom områdena kultur, miljö och hälsa, skall komma till stånd senare.
<P>
Den här politikens mål, som fastställdes på toppmötet i Dublin, är bl.a. att göra kandidatländerna bekanta med gemenskapens politikområden och förfaranden. Så vi kan bara glädja oss åt att samarbetet i utbildnings- och ungdomsfrågor har prioriterats. De är avgörande beståndsdelar för att folken skall närma sig varandra och för att ett europeiskt medborgarskap skall utformas. För övrigt så har det sedan många år existerat utbyten inom de här områdena, de tre berörda programmen har tidigare kunnat stödja åtgärder som omfattar länderna i Central- och Östeuropa. Dessutom har Tempus-programmet, som inrättades 1990 inom ramen för Phare och Tacis, lagt grunden för ett samarbete på universitetsområdet.
<P>
Det är uppenbart att det här tillvägagångssättet förstärktes med antagandet av Agenda 2000 och besluten på toppmötet i Luxemburg, som har låtit de här förfarandena för föranslutning gå in i en operativ fas. Det skall noteras att det finns en samstämmighet, och inte en motsägelse mellan de åtgärder som Agenda 2000 förespråkar och det förfarande som associeringsråden har inlett. Valet av berörda länder stämmer för övrigt helt och hållet överens med parlamentets önskan om att undvika en åtskillnad mellan kandidatländerna. Därför kan också länder som inte står i främsta ledet, i går Rumänien och i dag Slovakien, förekomma bland de associerade länderna.
<P>
I enlighet med det här avtalet kommer Polen och Slovakien att delta i samtliga åtgärder som går inom ramen för de här tre programmen. Dessutom skall dessa två länder associeras efter hand som de deltar i programmen, och de kommer att bjudas in till samordningsmöten. Men de måste ändå inrätta nationella strukturer och nödvändiga mekanismer för att kunna delta.
<P>
När det gäller den ekonomiska aspekten, så har unionens kompletterande bidrag till de här länderna tagits med i 1997 års budget. Denna utgift måste ovillkorligen genomföras innan den 31 mars, vilket förklarar det brådskande med den här debatten. Dessutom har Polen erbjudits möjligheten att utnyttja maximalt tio procent av sina Phare-anslag. Slovakien har låtit den nationella budgeten ta 50 procent av kostnaderna, de återstående 50 procenten skall, också här, täckas av Phare-anslagen. Man skall komma ihåg att staternas ekonomiska bidrag skall täcka de subventioner och bidrag som deras deltagare beviljas, och att det samlade beloppet för de mottagna subventionerna och bidragen självklart inte får överstiga det utbetalade ekonomiska bidraget.
<P>
Kära kolleger! Detta handlar alltså om ett avtal om delaktighet som har slutits mellan partner, och inte om ett stödkontrakt. Det är en mycket viktig del i det hela, eftersom de central och östeuropeiska länderna ofta känner sig som den part som ständigt tar emot hjälp, i sina förbindelser med Europeiska unionen. Det är åtminstone vad som kan utläsas av utvärderingen av Tempus-programmet. Det var alltså bra att man i dag undvek det blindskäret. Men även om det inte finns några större hinder mot Polens och Slovakiens deltagande i de här programmen, och även om det här tillvägagångssättet utgör ett positivt politiskt framsteg, så kvarstår en del frågetecken.
<P>
Programmen Leonardo, Sokrates och Ungdom för Europa, som har röstats igenom i enlighet med medbeslutandeförfarandet, har verkställts under 1995. I dag är de nästan avslutade, och skall därför utvärderas och omdefinieras. Man måste vara medveten om att de här tre programmen fungerar i samverkan med andra åtgärder som Europeiska unionen leder inom området för undervisning, utbildning och ungdomsfrågor. Artikel 126 i Maastrichtfördraget har försett unionen med befogenheter på det området, och hur begränsade de än är, så betecknar de ändå en verklig vilja till handling. Man kan alltså säga att ungdomars plats och deras yrkesmässiga anpassning har blivit en av Europeiska unionens stora bekymmer, och man kan bara beklaga frånvaron av följdåtgärder från signatärländernas sida.
<P>
Dessutom måste man också ta upp de ekonomiska problemen. Visst, Sokrates-programmets budget har blivit avsevärt större, tack vare vår kollega Doris Packs envishet och effektivitet, vars arbete vi än en gång bör tacka för, men utbildnings- och ungdomsprogrammen väcker just nu en stor efterfrågan, som det skulle vara synd att inte bemöta.
<P>
I andra hand bör man fundera över de central- och östeuropeiska ländernas behov i fråga om undervisning och utbildning. Polen, liksom Slovakien, undslipper inte nödvändigheten av att anpassa sina utbildningssystem, inte bara i förhållande till Europeiska unionen, utan också i förhållande till dagens ökade globalisering och utveckling av ny teknik.
<P>
De här tre programmen kan vara ett svar på det och en icke försumbar hjälp. Däremot är det inte deras skyldighet att uppfylla de målen, eftersom programmens åtgärder avser en mängd riktningar. Men nu är det ju faktiskt så att utvidgningen, vars logiska följd är fri rörlighet och ömsesidigt erkännande av examina, förutsätter verkliga framsteg på utbildningsområdet. För övrigt betonar kommissionen det själv i sina yttranden om de här två ländernas ansökningar.
<P>
Vad gäller Polen framhåller kommissionen det här landets framsteg, ett fantastiskt framsteg när det gäller utbildning, samtidigt som den ser att det ännu kvarstår mycket att göra. Man bör vara medveten om att Polen anslår 16 procent av sin budget, eller 6, 2 procent av sin BNP, till utbildning, och att det har ställt upp målet att väsentligt öka antalet ungdomar på högstadie- och gymnasienivå, liksom på universitetsnivå, bl.a. för att 20 procent av gruppen 20-24-åringar skall kunna gå vidare till högre studier.
<P>
Slovakien har en mindre offensiv strategi, eftersom endast 3, 2 procent av dess budget anslås till utbildning, eller 1, 5 procent av dess BNP. Förutom att det också där är nödvändigt att öka antalet elever och studenter, så finns det ännu mycket att göra för att ge minoriteter samma möjligheter till utbildning, jag tänker särskilt på den ungerska minoriteten.
<P>
Det är skälet till att jag har förordat inrättandet av en specifik pilotkommitté, för att kunna avgöra på vilket sätt associeringen till våra undervisnings- och utbildningsprogram kan hjälpa de här länderna, i deras strävan att modernisera sina utbildningssystem. Jag vet att kommissionen inte är särskilt positivt inställd till en sådan åtgärd. Men jag måste erkänna, herr kommissionär, att jag inte har blivit helt övertygad av de svar jag har fått, angående vägran att inrätta en sådan utvärderingsstruktur, och jag måste säga att jag beklagar det. För utvidgningsprocessen förutsätter att vi tillryggalägger många etapper: Sokrates, Leonardo, Ungdom för Europa, de är alla små broar, men, mina kära kolleger, vi har ännu inte konstruerat de verkligt stora broarna.

<SPEAKER ID=68 LANGUAGE="DE" NAME="Heinisch">
Herr ordförande, mina damer och herrar! När vi beslutar om att ta med Polen och Slovakien i Europeiska unionens utbildningsprogram, så är detta ett viktigt steg. Det är också ett steg som är logiskt, om vi vill gå vidare på den väg som vi har slagit in på med beslutet om en östutvidgning av Europeiska unionen. Varför? Ett politiskt stabilt och fredligt Europa är målet som vi har för ögonen, när vi öppnar vår gemenskap för länderna i det tidigare östblocket. Detta mål hoppas vi uppnå i det att vi stöder de framtida medlemsländerna med att fastställa demokratiska strukturer och förstärka deras ekonomiska kraft. Men hur kan vi klara av detta? Bara genom att lära från varandra i det att vi utbyter erfarenheter, vetande, idéer och tankar, i det att vi blir förtrogna med varandra. Ju fler unionsmedborgare som är inneslutna i denna process av sammanväxande, desto mer framgångsrik kommer den att bli. Ju yngre de människor är som deltar i den här processen, desto djupare kan en känsla av samhörighet slå rot i deras hjärtan, desto mindre känslig kommer den framtida gemenskapen att bli för sprickor.
<P>
Programmen Leonardo, Sokrates och Ungdom för Europa vill bereda väg för en sådan utveckling. De hjälper bortom språkbarriärer, främjar flytt av utbildning och utbyte av elever, yrkesverksamma och ungdomar i Europa. De arbetar för att ungdomar i gamla såväl som framtida medlemsstater skall lära sig att förstå att demokratiska värden är skyddsvärda.
<P>
Slovakien är inte representerat bland de länder som genom sitt inträde kommer att inleda östutvidgningen. Bedömningen att den demokratiska kulturen i det här landet först måste växa, har lett till att dess inträde i gemenskapen skjuts upp. Bedömningen av att den slovakiska befolkningen är öppen för en demokratisk vidareutveckling har fört till att vi önskar att människor i Slovakien skall delta i våra program.
<P>
Redan i juli förra året beslöt Europaparlamentet sig för att ta med Tjeckien, Ungern och Rumänien i programmen. Slovakien och Polen var tvungna att vänta, eftersom vi först måste se om vi fick Sokrates-medlen utökade. Vi har uppnått detta, och i dag gläder jag mig över att Slovakien och Polen, efter Ungern, Tjeckien och Rumänien kan kommer med i våra program. Tack, fru Leperre-Verrier, för ert bidrag!

<SPEAKER ID=69 LANGUAGE="NL" NAME="Van Bladel">
Herr ordförande! Polens och Slovakiens deltagande i en gemenskapsåtgärd på området för yrkesutbildning, ungdomsfrågor och utbildning enligt betänkandet från Leperre-Verrier är en bra sak. Det är åter ett litet steg på den historiska väg som i slutet av mars definitivt väljs vid Europakonferensen för att göra länderna i Central- och Östeuropa till fullvärdiga partners.
<P>
I praktiken är det dessutom en meningsfull metod att göra kandidatländerna förtrogna med de olika verksamhetsområdena och förfarandena inom unionen. Undervisning, utbildning och ungdomsfrågor är ett bra val att börja med och att skaffa sig erfarenhet av, och kommissionär Van den Broeks roll i detta förtjänar lovord, eftersom den som har ungdomen även har framtiden.
<P>
En bra grund för det framtida samarbetet med dessa länder ligger även i det delade finansiella stödet av programmen i fråga liksom programmet Phare. Därför kan jag vara nöjd med det faktum att det totala beloppet av subsidier och annat finansiellt stöd inte kommer att uppgå till mer än det betalade finansiella bidraget. Det håller sakerna överskådliga, framkallar inga överdrivna förväntningar och kan för övrigt kontrolleras. Men det är tydligt att innehållet i det initiativet i hög grad överskrider de finansiella begränsningarna enligt min åsikt.
<P>
Polen och Slovakien kommer för övrigt precis som andra länder i Central- och Östeuropa att få problem med anpassningen av deras undervisningssystem, inte bara med avseende på unionen, utan även inom ramen för de nya informationsteknikerna. Där har medlemsstaterna själva för övrigt i flera fall hinder kvar att ta.
<P>
Som ledamot av utskottet för utrikes-, säkerhets- och försvarsfrågor har jag velat uttrycka min uppskattning av detta initiativ, eftersom det i tillvägagångssättet med programmen, så som det beskrivs av föredraganden handlar om ett bidrag till ett närmande mellan medlemsstaterna och länderna i Central- och Östeuropa. Det är ett politiskt strategiskt mål med stabilitet och fred i Europa. Det är til syvende og sisdt syftet med vårt arbete här.

<SPEAKER ID=70 NAME="Lindqvist">
Herr ordförande! Jag tycker att detta är en av Europaparlamentets allra viktigaste uppgifter, dvs. att stärka samarbetet mellan yrken, ungdomar, länder och folk. Detta är alltså bra. Språkutbildningen är en del i denna process. Det är viktigt att hänsyn tas till de språk som finns i EU i dag, men samtidigt bör man se till att dialogen utvecklas med de öst- och centraleuropeiska språken, och att de får samma möjligheter att utvecklas som dagens EU-språk.
<P>
När det gäller inflytandet tycker jag att både Polen och Slovakien måste få vara med från början och bestämma om utformningen av programmen. Det är viktigt, eftersom det faktiskt är ett avtal som sluts mellan EU och länderna, och som innebär att dessa avtal finansieras till ungefär lika stor del av de båda länderna som av EU. Vi bör se detta inom ramen för partnerskapet mellan kommissionen, Slovakien och Polen.
<P>
De program som detta gäller är framför allt Leonardo, Sokrates, Ungdom för Europa, Tempus och Phare. De bör genomföras, oavsett vad som händer med förhandlingarna, dvs. hur långsamt eller fort de går.
<P>
Jag har dock ett viktigt tillägg, nämligen att jag tycker att det väldigt tydligt måste framgå att programmen inte bara får handla om en ensidig EU-anpassning till EU: s institutioner, till vårt synsätt, vår utbildningsnivå och våra utbildningskrav, utan det måste vara ett mångsidigt och ömsesidigt utbyte mellan EU och de länder som nu har ansökt om medlemskap. Först då kommer dessa program att bli bra. EU får således inte framstå som någon slags storebror, utan måste hela tiden se att detta är en dialog mellan självständiga länder som slutit avtalet. Under dessa förutsättningar blir detta bra, och ELDR-gruppen står bakom detta förslag.

<SPEAKER ID=71 NAME="Holm">
Herr ordförande! Gemensamma utbildnings- och yrkesutbildningsprogram är av största vikt. Därför välkomnar jag detta betänkande om Polen och Slovakien. Vill man bidra till ett ökat ungdomsutbyte över nationsgränser och bidra till att ungdomar lär sig mer om andra kulturer, traditioner och länder, så är dessa program en bra start. V-gruppen kommer därför att stödja detta betänkande.
<P>
Personligen har jag dock två anmärkningar. För det första anser jag inte att programmet Ungdom för Europa skall ingå i detta avtal. Det är nämligen inget utbildnings- eller yrkesutbildningsprogram, utan snarare en ensidig propagandaorganisation. Så är fallet i Sverige. Jag tycker därför inte att detta bör ingå som en del av avtalet.
<P>
För det andra anser jag att EU i en solidarisk anda bör stå för merparten av kostnaderna för dessa avtal, eftersom den del av Europa som vi befinner oss i har det mycket bra ställt i jämförelse med förhållandena i både Polen och Slovakien, där det råder brist på mycket. Menar vi allvar med stöd till Öst- och Centraleuropa, borde vi också stå för den absolut största kostnaden i detta politiskt viktiga område.

<SPEAKER ID=72 LANGUAGE="DE" NAME="Lukas">
Herr ordförande! Vi röstar för det här betänkandet, även om jag anser att det är onödigt att alla vettiga åtgärder som har med våra grannar i öst att göra, automatiskt skall få etiketten Östutvidgning. Jag tycker att det är viktigt att betona att det handlar om en överenskommelse om ett deltagande mellan partner, och inte om ett fördrag om beviljande av hjälp. Av egen erfarenhet vet jag att Österrikes grannland, Slovakien, mycket ogärna vill behandlas som mottagare av hjälp.
<P>
Det gläder mig uppriktigt att föredraganden i sin motivering också går in på barnens bekymmersamma situation i de här länderna. Just barnen är en speciellt hotad del av befolkningen. Unicefs rapport, som behandlades av Europaparlamentet förra året, visade tydligt på detta. " Sokrates" och " Ungdom för Europa" borde därför ha som mål att förbättra barnens levnadsutsikter och livskvalitet.
<P>
Utbildningsinsitutionernas allt intensivare samarbete och förbättringen av utbildningssystemen kommer säkert att bidra till att Polens och Slovakiens enorma intellektuella och pedagogiska potential til syvende og sisdt också kommer medborgarna i Europeiska unionen till godo.

<SPEAKER ID=73 LANGUAGE="DE" NAME="Elchlepp">
Herr ordförande! Jag tackar också fru Leperre-Verrier för hennes utmärkta betänkande. Min grupp välkomnar detta betänkande och programmens stegvisa öppnande med länderna i Central- och Östeuropa, innan dessa länders inträde. Här öppnas framför allt för ungdomarna ytterligare en dörr för nya erfarenheter. Dessa program erbjuder emellertid också chansen att utbyta utbildnings- och yrkeserfarenheter och sätta i gång en innovativ dialog, för de här länderna har ju också något att erbjuda oss.
<P>
Därför skall principen " Lär din grannes språk" inte bara gälla i avseende på västeuropeiska stater, utan det måste också gälla för våra grannar i öster. De här pengarna är väl spenderade. Utbyte av kunskap och erfarenheter sker inte på ett mer effektivt sätt än genom personlig erfarenhet och vistelse i ett annat land, och jag hoppas verkligen att fördomar, som i dag tyvärr lever upp igen eller konserveras igen som förr i tiden, raseras genom personliga möten. Jag skulle kunna föreställa mig att det pedagogiska samarbetet en dag leder till gemensamma läromedel, kanske till och med till en gemensam europeisk historiebok.

<SPEAKER ID=74 LANGUAGE="DE" NAME="Habsburg-Lothringen">
Herr ordförande! Jag skulle gärna vilja ansluta mig till den som också tackat Leperre-Verrier för betänkandet och för det arbete som hon har utfört här. Man måste ju peka på att det här betänkandet står i ett större sammanhang. Allt började med ett betänkande från Posselt, som då sade att dessa betänkanden måste utvidgas till alla länder i Central- och Österuopa. Det är också något som är värt att nämnas och som är mycket viktigt. Man måste föreställa sig på vilken oerhört kort tid som dessa länder i Central- och Östeuropa, som ju i så många år hållits tillbaka av det kommunistiska oket, varit tvungna att göra en kort spurt, och de gör det på ett stortartat sätt, som verkligen gör en begeistrad.
<P>
En av de stora filosoferna i vårt århundrade, nämligen Dalai Lama, svarade en gång på frågan hur han fann sig i situationen att det fortfarande fanns så mycket förstörelse och förintelse på jorden - I synnerhet i hans eget land - att man för tillfället inte kunde göra någonting. Egentligen är ju han en mycket positiv människa, alla åhörare var förvånade. " Han tittade upp och så sade han: Ja, det finns en möjlighet, man måste vinna ungdomen, för den som vinner ungdomen, den tillhör också framtiden." Detsamma gäller också för detta betänkande. Detta betänkande vänder sig också till ungdomen - i det här fallet i de båda länderna Polen och Slovakien, tidigare, redan förra året, i Rumänien, Ungern och Tjeckien. När man vinner ungdomen i de här länderna, då tillhör också den europeiska framtiden dem, som vi önskar för dem.
<P>
Det är vår uppgift att visa och föreslå denna ungdom våra europeiska värderingar, som har gett oss fred i 50 år, som gett oss en stort välstånd, en stor period, så att de kommer att acceptera dessa av egen vilja. Det här betänkandet hjälper till med detta.

<SPEAKER ID=75 LANGUAGE="FI" NAME="Piha">
Herr ordförande! Jag vill också tacka Leperre-Verrier för ett bra arbete vid utarbetandet av detta välbalanserade betänkande. Europeiska unionens utbildnings- och ungdomsprogram är utomordentligt viktiga kanaler för att fördjupa den europeiska integrationen på medborgarnivå och för att minska klyftan mellan de före detta Öst- och Västeuropa. De erfarenheter som enskilda medborgare, studerande och forskare får vid instituten överallt i Europa är mycket viktigare än några färggranna broschyrer om ett projekt som heter medborgarnas Europa som kommissionen delat ut.
<P>
Det är viktigt att betona att problemen i utbildningssamarbetet mellan den nuvarande unionen och ansökarländerna inte löses enbart genom ökad finansiering. Trots att exempelvis finansieringen av Sokrates-programmet har ökats för den kommande budgetperioden räcker inte pengarna tillnärmelsevis ens för behoven i den nuvarande unionens interna program. Den största utmaningen får alltså ansökarländerna själva ta. De måste själva kunna modernisera och anpassa sina utbildningssystem och institut så att de kan garantera nivån på utbytesprogrammen vad gäller utbildningens innehåll och frågor som är förknippade med förvaltning och yttre strukturer.
<P>
I praktiken har det visat sig att de utländska studerandenas möjligheter till studier i de flesta länder i före detta Östeuropa fortfarande är mycket begränsade. Som ett konkret exempel på detta kunde jag, tyvärr, nämna Tarttu universitet i Estland, där de finländska studenterna redan har vidtagit rättsliga åtgärder mot universitetets förvaltning på grund av att terminsavgifterna mitt i terminen godtyckligt flerdubblats.
<P>
Att driva in pengar från de utländska studerandena tillhör inte utbytesprogrammens natur. Det är viktigt att man innefattar denna princip i länder som förbereder sig för medlemskapet i Europeiska unionen. Utbytesprogrammen är baserade på ömsesidighet som enligt allt förnuft inte borde grunda sig på tingsrätternas beslut. Det återstår alltså mycket att förbättra.

<SPEAKER ID=76 LANGUAGE="DE" NAME="Posselt">
Herr ordförande! Karl Habsburg-Lothringen var så vänlig och nämnde det: jag är så att säga farfar till det här betänkandet, eftersom jag hade äran att föredra tilläggsprotokollen till associeringsavtalen här i plenum. Jag tror att betänkandet som vi röstar om här i dag är ett väsentligt framsteg. För det första handlar det om den kulturella och språkliga mångfalden i dagens Europa och i framtidens EU. Därför är jag mycket tacksam över att också de regional- och minoritetsspråken såväl som de slaviska språken och ungerska värderas på ett lämligt sätt.
<P>
För det andra är jag glad för att det här betänkandet är ett steg mot mer partnerskap. Man har vant sig vid en viss arrogant förmyndarmentalitet gentemot kandidatländerna i Central- och Östeuropa, och just de ändringsförslag som i dag föreligger vittnar om en anda av stort partnerskap. Vi ser här helt enkelt de framtida medlemsstaterna. I det sammanhanget skulle jag vilja säga emot Lukas, för jag anser att han mer energiskt borde arbeta för östutvidgningen i sitt eget land.
<P>
För det tredje skulle jag vilja säga att vi med det här betänkandet tar hänsyn till två länder som är särskilt viktiga för oss: Polen med sin stora historia och kultur och Slovakien med den stora historia och kultur, som också förbinder de båda länderna intensivt med varandra. Just Slovakien löper faran att bli isolerat. Jag har talat med ordföranden i den slovakiska rektorskonferensen, professor Stern. Han är rädd för att folket i sig, på grund av politiken, som med rätta kritiseras av oss, kommer att isoleras, att utbildningsinstitutionerna isoleras, att studenter, unga vetenskapsmän, specialister isoleras. Detta måste vi motverka! Vi skall lägga ekonomisk tyngdpunkt just på Slovakien, för det finns inget land bland de associerade länderna som behöver vårt stöd så intensivt som Slovakien, som i grund och botten är ett centraleuropeiskt land. Därför välkomnar jag betänkandet och den tyngdpunkt på Polen och Slovakien som läggs i den.

<SPEAKER ID=77 LANGUAGE="DE" NAME="Rübig">
Herr ordförande, kommissionär Fischler, mina ärade damer och herrar! Forskning, infrastruktur och utbildning, det är nyckeln till framgång för en ekosocial marknadsekonomi, för framgång, för sysselsättning. Därför välkomnar jag de här programmen. Vi, medlemmarna av östutvidningsdelegationen diskuterade förra veckan i Strasbourg mycket intensivt med kommissionär van den Broek och gjorde klart att vi i synnerhet välkomnar betydelsen av det här Europaavtalet för anslutningen av länderna i Central- och Östeuropa.
<P>
Detta gäller naturligtvis särskilt för samarbetet på utbildningsområdet. Jag skulle också, i likhet med Posselt, som talade före mig, framhäva att detta är av särskilt stor betydelse, nämligen från den tidpunkt så den politiska situationen i det här landet möjliggör medlemskap. I dag kl. 16.00 går som bekant fristen för att anmäla sig som presidentkandidat, och den 5 mars kommer enligt planerna presidenten att väljas. Det är intressant att president Kovác har meddelat att hand också kommer att anordna den folkomröstning som författningsdomtolen beslutat om. För tillfället är alltså utvecklingen i Slovakien intressant. Just därför måste vi göra allt vi kan för detta närmande.
<P>
Därtill kommer naturligtvis många anpassningar att äga rum i förväg. Den omedelbara integrationen i gemenskapsprogrammen skall också vara uttryck för en förstärkt anslutningsstrategi Associeringsavtalen med kandidatländerna måste genast intensifieras, just med Slovakien! Att vi i det avseendet börjar med samarbete på områdena utbildning och ungdom, är inte bara värt att välkomna, utan också väl genomtänkt. Jag håller med föredraganden: En gemensam framtid i ett gemensamt europeiskt hus kan bara byggas upp tillsammans med ungdomen.

<SPEAKER ID=78 NAME="Fischler">
Herr ordförande, mina ärade damer och herrar! Först och främst ett hjärtligt tack till föredraganden, Leperre-Verrier, och hjärtligt tack också till utskottet för kultur, ungdom, utbildning och media för dess samarbetsvilliga inställning och en ytterst snabb behandling av frågan!
<P>
Så här alldeles innan medlemskapsförhandlingarna börjar kan man skönja en högre grad av känslighet och öppenhet för den här frågan hos regeringarna och hos befolkningarna i länderna i Central- och Östeuropa och också i medlemsstaterna. Som framgår av slutsatserna från Luxemburg nyligen, erbjuder sig med deltagandet i de här programmen en möjlighet för länderna i Centraloch Östeuropa att göra sig förtrogna med gemenskapens politik och instrument, och inte bara på politisk och administrativ nivå, utan också på den bas som nämnts så många gånger. Många studenter, lärare, ungdomar, professorer och fria yrkesutövare kommer att få möjligheten att i nätverk ta upp kontakten med sina kolleger i medlemsstaterna. Ett sådant utbyte är verkligen ytterst viktigt för demokratins konsilidering, något som är särskilt viktigt i fallet med Slovakien.
<P>
Det konkreta uppfyllandet av det gamla löftet om ett deltagande i dessa programmen åtnjuter även hos regeringarna och de framtida initiativtagarna till projekt själva en stor betydelse. Dessutom kommer deltagandet i gemenskapsprogram generellt, men särskilt inom området allmän och yrkesutbildning, väsentligen bidra till den institutionella uppbyggnaden i kandidatländerna. Länderna i Central- och Östeuropa ger deltagandet i de här programmen hög prioritet och avsätter i sina utbildningsbudgetar medel i motsvarande grad och ställer dem till förfogande. Också i den förstärkta anslutningsstrategin framhävs också öppnandet av dessa gemenskapsprogram. Europaparlamentet väckte frågan om ett öppnande av gemenskapsprogrammen för de här länderna, och det innan Europeiska rådet beslutade om det 1993. Det röstade också för ett avslutande av tilläggsprotokollen till Europaavtalen.
<P>
Nu krävs det att man godkänner ett snabbt beslut om associeringråd och på det viset möjliggör att de första projekten i vilka deltagare från dessa två kandidatländer kan delta, kan starta innan sommaren.
<P>
Vad gäller det sista ändringsförslaget, så skulle jag vilja säga att vi håller med att det är nödvändigt med en uppföljning vad beträffar deltagandet i det här programmet. Men detta skall ske inom de befintliga strukturerna, framför allt också eftersom vi bara på det här sättet kan garantera att vi agerar sammanhållet och att vi behandlar alla länder i Central- och Östeuropa likadant.
<P>
Jag skulle än en gång vilja hjärtligt vilja tacka såväl utskottet för kultur, ungdom, utbildning och media som föredraganden för deras arbete och framför allt i synnerhet för att det gått så fort för det här betänkandet att komma till första behandlingen och att det också har fungerat så friktionsfritt.

<SPEAKER ID=79 NAME="Ordföranden">
Jag förklarar debatten för avslutad.
<P>
Vi skall nu genomföra omröstningen.

<SPEAKER ID=80 LANGUAGE="DE" NAME="Posselt">
Herr ordförande! Jag ber om ursäkt. Jag vill inte fördröja ärendet, men när jag läste ändringsförslag 3 och 8 en gång till så såg jag - dessa har ju lika lydelse för de båda länderna - att det har smugit sig in ett litet fel. Där står det att några av de här språken redan åtnjuter status av officiellt språk i EU, och där nämns till exempel slovenska i Kärnten, Steiermark och i Italien. Det stämmer tyvärr inte. Jag skulle här vilja be er om ett muntligt ändringsförslag, att i stället skriva " också åtnjuter status av officiellt erkänt regionalspråk inom EU, till exempel slovenska i Österrike och Italien" Alltså inte Kärnten och Steiermark, utan Österrike och Italien, efterom den slovenska minoriteten inte är erkänd i Steiermark, däremot i Kärnten. Formuleringen " officiellt erkänt regionalspråk" är korrekt och inte " officiellt språk" .

<SPEAKER ID=81 NAME="Ordföranden">
Tack så mycket, herr Posselt.
<P>
Ärade ledamöter, detta ordförandeskap skulle gärna vilja veta Leperre-Verriers åsikt. Kan ni ge oss er åsikt om detta förslag till muntligt ändringsförslag?

<SPEAKER ID=82 LANGUAGE="FR" NAME="Leperre-Verrier">
Herr ordförande! Jag ville säga att jag helt instämmer med det förslaget, självklart i form av ett muntligt ändringsförslag, eftersom tiden för att lämna in ändringsförslag har gått ut.

<SPEAKER ID=83 NAME="Ordföranden">
Är det någon som opponerar sig emot detta muntliga ändringsförslag? Nej.
<P>
(Genom successiva omröstningar antog parlamentet de två lagstiftningsresolutionerna.)

<SPEAKER ID=84 NAME="Ahlqvist och Theorin">
Vi anser att budskapet i betänkandet är mycket positivt. Vi beklagar dock att rådet inte avsätter tillräckliga resurser.

<SPEAKER ID=85 NAME="Ordföranden">
Ärade ledamöter! Tillåt mig säga att parlamentet har uttömt föredragningslistan och att jag vill tacka sessionstjänsten, vaktmästarna, tolkarna och presidietjänsten för deras samarbete, inte av artighet utan för att det är befogat, och när jag nu säger adjö, ärade ledamöter, säger jag att jag är säker på att ni inom kort har kunnat promenera genom denna vackra stad som hyser oss, trots det myckna arbete vi har, och märkt att det finns lite tidiga vårtecken, nya livstecken, för träden är fyllda av hundratals och åter hundratals knoppar som aviserar en explosion. Jag hoppas, ärade ledamöter, att dessa explosioner är de enda explosioner vi skall behöva höra de kommande veckorna. Det vill säga, må resan som FN: s generalsekreterare genomför ge resultat, låt förnuftet besegra det irrationella, låt samexistens besegra konfrontation. Helt enkelt, låt freden besegra kriget.
<P>
Ärade ledamöter, jag önskar er en god resa och att de från de allra nordligaste regionerna kan berätta, när vi träffas nästa månad, att snösmältningen har skett och att vi alla har fått se tusen och åter tusen blad av fred och samexistens slå ut.

<CHAPTER ID=7>
Avbrytande av sessionen
<SPEAKER ID=86 NAME="Ordföranden">
Jag förklarar Europaparlamentets session för avbruten.
<P>
(Sammanträdet avbröts kl. 11.35.)

