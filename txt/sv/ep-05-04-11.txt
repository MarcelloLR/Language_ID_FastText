<CHAPTER ID="1">
<SPEAKER ID="1" LANGUAGE="" NAME="" AFFILIATION="Talman">
<SPEAKER ID="2" LANGUAGE="" NAME="Talmannen." AFFILIATION="">
<P>
   Jag förklarar Europaparlamentets session återupptagen efter avbrottet den 10 mars 2005. 
<SPEAKER ID="3" LANGUAGE="" NAME="Talmannen." AFFILIATION="">
<P>
   Låt mig börja med att välkomna Monsignore Rallo, Vatikanens särskilda sändebud till Europarådet, till diplomatläktaren på Europaparlamentets vägnar. 
<SPEAKER ID="4" LANGUAGE="" NAME="Talmannen." AFFILIATION="(Parlamentet höll stående en tyst minut.)">
<P>
   Mina damer och herrar! Förra veckan nåddes vi av den sorgliga nyheten att påven Johannes Paulus II avlidit. Som ni alla vet skickade jag samma kväll ett meddelande till Vatikanen med den text som ni nu har fått utdelad. På fredagsmorgonen närvarade jag, på Europaparlamentets vägnar, vid påvens begravning i Rom tillsammans med vice talmannen Jacek Saryusz-Wolski och José Manuel Barroso som företrädare för Europeiska unionen.
<P>
Jag anser att vi i dag måste hedra minnet av påven Johannes Paulus II, som lämnat efter sig ett stort arv till mänskligheten genom sitt ständigt upprepade budskap om fred, kärlek och frihet. Han visade oss alla ett viktigt exempel på tro och hopp, och uthärdade under sina sista år sitt lidande med stor värdighet.
<P>
Framförallt måste vi i Europaparlamentet erkänna vår tacksamhetsskuld till honom för Europas enande. Hans budskap om fred och frihet fick otvivelaktigt en enorm betydelse för kommunistsystemets fall: först i hans eget hemland, Polen, och sedan i alla de andra länderna i Östeuropa. Hans bidrag till Berlinmurens fall, vilket sedan ledde till den europeiska återföreningen, som detta parlament utan tvekan är det viktigaste beviset på, var utan tvivel avgörande.
<P>
Vi bör i detta parlament minnas hans ord om att Europa behöver andas med båda lungorna. Dessa visionära ord är i dag en realitet, och Europeiska unionen går framåt med hjälp av den enighet som vi alla behöver och som han så gärna ville se.
<P>
Johannes Paulus II lämnar efter sig ett arv av dialog, förståelse och försoning mellan religionerna och även mellan troende och icke-troende. Han var en framstående man och utan tvivel en stor europé som kommer att finnas kvar i detta parlaments kollektiva minne. Av denna och flera andra anledningar vill jag be er att tillsammans med mig hålla en tyst minut till hans minne.
<SPEAKER ID="5" LANGUAGE="" NAME="Talmannen." AFFILIATION="Måndag:">
<P>
   Det slutgiltiga förslaget till föredragningslista som upprättades av talmanskonferensen vid sammanträdet den 7 april enligt artikel 130 och 131 i arbetsordningen har delats ut.
<P>
Inga ändringar har föreslagits.
<P>
Gruppen De gröna/Europeiska fria alliansen föreslår att kommissionen skall göra ett uttalande om olaglig import av BT 10-majs till Europeiska unionen. Förslagets författare, Friedrich-Wilhelm Graefe zu Baringdorf, har ordet. 
<SPEAKER ID="6" LANGUAGE="DE" NAME="Graefe zu Baringdorf (Verts/ALE )." AFFILIATION="">
<P>
   – Herr talman! Faktum är att Syngenta under flera år har infört genetiskt modifierad majs i Europa – om det har gjorts av misstag eller medvetet är svårt att säga. De amerikanska myndigheterna kände till detta under en viss tid innan de informerade oss. De lät saken dra ut på tiden, och det är inte förrän nu som kommissionen har informerats. Jag vill väldigt gärna att kommissionen talar om för oss i vilken utsträckning vi kan förvänta oss att dessa förfaranden bevakas i framtiden. Det är något som vi har rätt att få veta. 
<SPEAKER ID="7" LANGUAGE="" NAME="Talmannen." AFFILIATION="">
<P>
   Har vi någon talare för förslaget? Ingen. Har vi någon talare mot förslaget? 
<SPEAKER ID="8" LANGUAGE="FR" NAME="Grossetête (PPE-DE )." AFFILIATION="">
<P>
    Herr talman! Detta är ett värdefullt initiativ, trots att vi i gruppen för Europeiska folkpartiet (kristdemokrater) och Europademokrater anser att det skulle vara bäst att ta en diskussion med kommissionen inom Europaparlamentets utskott för miljö, folkhälsa och livsmedelssäkerhet, för att på så sätt följa det vanliga förfarandet och ge det utskottet ansvaret för behandlingen av denna fråga. Ett sådant förfarande skulle, om ni tillåter att jag säger det, få stöd av ordföranden för utskottet för miljö, folkhälsa och livsmedelssäkerhet, Karl-Heinz Florenz. 
<SPEAKER ID="9" LANGUAGE="" NAME="Talmannen." AFFILIATION="(Parlamentet förkastade förslaget.)">
<P>
   Vi kommer nu till omröstningen om begäran från gruppen De gröna/Europeiska fria alliansen att inkludera ett uttalande från kommissionen om olaglig import av BT 10-majs till Europeiska unionen.
<SPEAKER ID="10" LANGUAGE="DE" NAME="Swoboda (PSE )." AFFILIATION="">
<P>
    Herr talman! Det jämna resultatet och Françoise Grossetêtes uttalande leder till slutsatsen att frågan kommer att läggas fram inför kammaren så snart utskottet för miljö, folkhälsa och livsmedelssäkerhet har behandlat den. 
<SPEAKER ID="11" LANGUAGE="" NAME="Talmannen." AFFILIATION="">
<P>
   Självklart. En ordningsfråga. Jag tänker inte fråga er vilken artikel ni åberopar, eftersom jag inte frågade Hannes Swoboda heller, men om ni vill vara så snäll att berätta för mig vad den innehåller. 
<SPEAKER ID="12" LANGUAGE="PL" NAME="Piskorski (PPE-DE )." AFFILIATION="">
<P>
    Herr talman! Jag vill bara säga att jag röstade mot förslaget, men tyvärr utan att använda ett elektroniskt röstkort. Jag vill att detta skall tas till protokollet. 
<SPEAKER ID="13" LANGUAGE="" NAME="Talmannen." AFFILIATION="Onsdag:">
<P>
   Ni bör vara medveten om att kortet måste vara isatt för att man skall kunna rösta elektroniskt. Rent definitionsmässigt är det inte möjligt att rösta elektroniskt utan kort och jag har ingen möjlighet att ta reda på vem som har ett kort och vem som inte har det. Jag kan inte se om ni har ett kort eller inte. Det är datorn som räknar rösterna. Er röst har därför inte räknats om ni inte har ett kort. Jag är hemskt ledsen.
<P>
Inga ändringar har föreslagits.
<P>
Vi har fått två förslag om punkterna under debatterna om fall av kränkningar av de mänskliga rättigheterna samt av demokratiska och rättsstatliga principer.
<P>
Å ena sidan har socialdemokratiska gruppen i Europaparlamentet begärt att punkten om Bangladesh skall ersättas av Burmafrågan. Å andra sidan har gruppen för Europeiska folkpartiet (kristdemokrater) och Europademokrater begärt att punkten om Lampedusa skall ersättas av Burmafrågan.
<P>
Vi genomför först omröstningen om begäran från socialdemokratiska gruppen. Om den godkänns kommer begäran från gruppen för Europeiska folkpartiet (kristdemokrater) och Europademokrater att bortfalla. Finns det någon som vill förklara begäran från socialdemokratiska gruppen i Europaparlamentet? 
<SPEAKER ID="14" LANGUAGE="IT" NAME="Napoletano (PSE )." AFFILIATION="">
<P>
   – Herr talman, mina damer och herrar! Vår begäran är väldigt tydlig: vi vill att punkten om Bangladesh skall ersättas av punkten om Burma, därför att vi anser att situationen i det sistnämnda landet är mer brådskande. Jag tror inte att delegationen för förbindelser med länderna i Sydasien för tillfället hoppas på en resolution om Bangladesh, men däremot bör Europaparlamentet redovisa sin ståndpunkt i fråga om Burma. 
<SPEAKER ID="15" LANGUAGE="" NAME="Talmannen." AFFILIATION="">
<P>
   Har vi någon talare för förslaget? José Ignacio Salafranca Sánchez-Neyra. 
<SPEAKER ID="16" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
    Herr talman! Jag ville bara säga att begäran från ordföranden för den behöriga delegationen, Neena Gill, är mycket rimlig, eftersom den skulle medge att denna brådskande debatt skjuts upp till ett senare sammanträde. Det skulle i sin tur ge den behöriga delegationen tid att träffas, och min grupp skulle vara villig att stödja en sådan begäran, förutsatt att Socialdemokratiska gruppen i Europaparlamentet i sin tur stöder en annan rimlig begäran från oss, nämligen vårt förslag i den brådskande resolutionen om att Lampedusafrågan skall behandlas vid ett senare tillfälle och att utskottet för medborgerliga fri- och rättigheter samt rättsliga och inrikes frågor skall få tid att undersöka förhållandena på platsen, som det i princip har beslutat att göra.
<P>
Herr talman! Jag skulle vilja höra socialdemokratiska gruppens åsikter om detta. 
<SPEAKER ID="17" LANGUAGE="" NAME="Talmannen." AFFILIATION="">
<P>
   Ni är för förslaget med vissa villkor, men jag tänker inte nu be socialdemokratiska gruppen i Europaparlamentet svara på om de accepterar era villkor, eftersom det skulle vara detsamma som en förhandling i kammaren, och jag anser inte att det är lämpligt. Har vi någon talare mot förslaget? 
<SPEAKER ID="18" LANGUAGE="IT" NAME="Frassoni (Verts/ALE )." AFFILIATION="">
<P>
   – Herr talman, mina damer och herrar! Jag skulle vilja betona att vi försökt få frågan om Bangladesh – ett land där de inre spänningarna ligger på en väldigt hög nivå – uppmärksammad i denna kammare och av allmänheten inom Europeiska unionen under ett par veckor nu.
<P>
Jag menar att även om ordföranden i delegationen för förbindelser med länderna i Sydasien är emot det, så innebär det inte att situationen i landet inte skulle vara i brådskande behov av en debatt. Argumentet verkar bestickande, och därför är vi för förslaget om att behålla denna punkt på föredragningslistan. 
<SPEAKER ID="19" LANGUAGE="" NAME="Talmannen." AFFILIATION="(Parlamentet förkastade förslaget.)">
<P>
   Vi kommer nu till omröstningen om förslaget från socialdemokratiska gruppen i Europaparlamentet att byta ut punkten om Bangladesh mot frågan om Burma.
<P>
Vi kommer nu till omröstningen om förslaget från gruppen för Europeiska folkpartiet (kristdemokrater) och Europademokrater att byta ut punkten om Lampedusa mot frågan om Burma.
<P>
Punkten om Lampedusa skall stå kvar på föredragningslistan.
<P>
Inga ändringar har föreslagits inför sammanträdena den 27 och den 28 april.
<SPEAKER ID="20" LANGUAGE="" NAME="Talmannen." AFFILIATION="">
<P>
   Den första punkt som vi skall behandla är begäran från ledamöter om anföranden på en minut. Jag skall först ge ordet till de ledamöter som gjort sig besväret att informera ordförandeskapet i förväg om sin önskan att tala och vilket ämne de önskar tala om. Jag skall alternera anförandena utifrån talarnas politiska grupptillhörighet.
<P>
Luis de Grandes Pascual får ordet först. 
<SPEAKER ID="21" LANGUAGE="ES" NAME="de Grandes Pascual (PPE-DE )." AFFILIATION="">
<P>
    Herr talman! Under just detta plenarsammanträde kommer Europaparlamentet att begära av Bulgarien och Rumänien att de redovisar garantier för en tydlig maktfördelning i sina rättssystem, med en tydlig självständighet för domarkåren, så att de kan integreras fullt ut i Europeiska unionen. Samtidigt är Europeiska unionen i färd med att ratificera ett konstitutionellt fördrag för Europeiska unionen som omfattar maktfördelning som ett grundläggande element i sin konstitutionella arkitektur. I detta sammanhang är det trist att behöva fördöma den negativa inställningen hos Spaniens socialistiska regering och dess direkta angrepp på domarkårens självständighet. 
<SPEAKER ID="22" LANGUAGE="" NAME="Talmannen." AFFILIATION="">
<P>
   Ett ögonblick, herr de Grandes Pascual.
<P>
Ni får gärna lämna kammaren om ni så önskar. De som vill lämna kammaren får gärna göra det, men använd helst inte korridorerna som samtalsrum, eftersom det stör sammanträdet. Lämna kammaren om ni så önskar, men stå inte och prata ute i korridorerna.
<P>
Varsågod, herr de Grandes Pascual. 
<SPEAKER ID="23" LANGUAGE="ES" NAME="de Grandes Pascual (PPE-DE )." AFFILIATION="">
<P>
    Tack för ordet, herr talman.
<P>
Fakta är helt klara: Rodríguez Zapateros regering har genomfört en lagändring när det gäller domarkåren, har brutit den redan existerande överenskommelsen om domarkåren, halvvägs genom mandatperioden ändrat på reglerna för domarkårens allmänna råd och förhindrat alla utnämningar inom rättsväsendet utan politiskt klartecken från en blockerande minoritet som tar sina order från regeringen. Meriter eller kvalifikationer som gör personer lämpliga för domarämbetet kommer inte längre att vara relevanta, utan enbart det faktum att de tillhör en viss politisk minoritet.
<P>
Det råder ett dödläge och det allmänna rådets arbete att tillsätta lediga platser för domare och underrättsdomare har lamslagits. Det är en sådan skandal att vissa framstående kandidater har gett upp sina legitima ambitioner, skamsna över den kohandel som förhandlingarna om förordnanden har blivit. När socialisterna tog makten på 1980-talet så förkunnade de eftertryckligt att ”Montesquieu är död”. 
<SPEAKER ID="24" LANGUAGE="EL" NAME="Τzampazi (PSE )." AFFILIATION="(Talmannen avbröt talaren.)">
<P>
   – Herr talman! Jag vill informera kammaren om att ett projekt har godkänts och håller på att genomföras i Thessaloniki med finansiering från Europeiska unionen. Projektet går ut på att bygga och utrusta ett idrotts- och kulturcentrum med ökad tillgänglighet för handikappade personer, av det icke-affärsdrivande, icke-vinstdrivande företaget Adapted Physical Activity Cultural Development Centre 2000, tillsammans med det grekiska kulturministeriet och Thermaikos kommun.
<P>
Grekiska staten och den behöriga byggherren, landstinget i Thessaloniki, har dock plötsligt och utan någon som helst synbar anledning tills vidare ställt in slutförandet av centrumet och vägrar betala ut resten av pengarna som avsatts för projektet. Trots att alla tillåtna rättsliga förfaranden uppfyllts av de berörda organens sida, så håller den grekiska staten, som ett av de genomförande organen, på att äventyra ytterligare framsteg för projektet och hindra handikappade idrottsmän och resten av staden från att få tillgång till, delta i och bidra till att denna kultur- och idrottsprodukt slutförs.
<P>
Jag vill betona att ingen byråkrati har rätt ...
<SPEAKER ID="25" LANGUAGE="NL" NAME="In 't Veld (ALDE )." AFFILIATION="">
<P>
    När Europaparlamentet röstade om budgeten, så avslog det samtidigt förslaget att avsätta 1,5 miljoner euro för ungdomsvärldsdagen. Efter vad som sägs nu tänker kommissionen bevilja denna summa trots allt. Eftersom jag redan har skrivit till er i just denna fråga så skulle jag vilja att ni tog reda på av kommissionen om så är fallet, vilka kriterier kommissionen tillämpar och varför kommissionen är ovillig att godta Europaparlamentets beslut. 
<SPEAKER ID="26" LANGUAGE="PT" NAME="Guerreiro (GUE/NGL )." AFFILIATION="">
<P>
   – Jag vill uttrycka min oro över riktlinjerna för tillämpning av skyddsklausulen inom textil- och konfektionssektorn som tillkännagavs av kommissionen den 6 april. Förutom förseningen med att utarbeta dem, så innehåller dessa riktlinjer restriktioner och förfaranden som kan komplicera och hindra en aktivering av klausulen och därmed hindra oss från att vidta en välbehövlig och omedelbar åtgärd i en situation som är så allvarlig att tusentals företag och arbeten är i fara.
<P>
Kommissionen verkar ha bekräftat att de vill att riktlinjerna skall blockera, snarare än underlätta, tillämpningen av dessa skyddsåtgärder, vilket kommissionsledamot Bentia Ferrero Waldner klargjorde i debatten i denna kammare. Vi undrar vad konsekvenserna av detta kommer att bli. I ljuset av den rapporterat kraftiga ökningen av begäran om export till EU, så skulle åtgärder för denna sektor som är så viktiga i dag och i framtiden ha tagits för länge sedan, till exempel att så snart som möjligt tillämpa handelsavtalens skyddsklausuler. 
<SPEAKER ID="27" LANGUAGE="PL" NAME="Krupa (IND/DEM )." AFFILIATION="totus tuus">
<P>
    Herr talman! Jag skulle vilja hedra påven Johannes Paulus II inför denna kammare. Han följdes på sin sista resa av miljoner troende och icke troende som visade sin respekt i Rom, liksom ett oräkneligt antal människor över hela världen som följde händelserna via media. Genom sitt nära förhållande till Gud och genom att hålla fast vid sitt motto, , visade påven Johannes Paulus II oss genom sina handlingar Guds vilja att forma samhället, livet och kärleken. I sina roller som präst, biskop, kardinal och påve försvarade han livet från befruktningsögonblicket till en naturlig död, liksom varje individs och hela nationers värdighet och rättigheter, samtidigt som han påminde oss om att demokrati utan värderingar snabbt kan förvandlas till öppen eller förklädd totalitarism.
<P>
Påven Johannes Paulus II påminde oss om att endast ett Europa som återupptäcker sina kristna rötter, istället för att göra sig av med dem, kommer att kunna möta de stora utmaningarna under 2000-talet. Dessa utmaningar omfattar fred, dialog mellan olika kulturer och religioner och bevarande av skapelsen. Låt oss be för den helige fadern och även för ett enat Europa som består av länder med rötter i sina kristna värderingar. 
<SPEAKER ID="28" LANGUAGE="EN" NAME="Mote (NI )." AFFILIATION="">
<P>
    Herr talman! Jag skulle vilja rikta er uppmärksamhet på Global Security Fund, som inrättades i början av 1990-talet under Jacob Rothschilds beskydd. Det är en Brysselbaserad fond och inte någon vanlig fond. Den är inte föremål för handel, är inte börsnoterad, utan har ett helt annat ändamål. Den används för geopolitisk manipulation, till synes under ledning av underrättelsetjänsterna. Jag har tidigare ställt frågan om den påstådda inblandningen av Europeiska unionens egna underrättelseresurser i förvaltningen av mutfonder på utlandskonton, och jag väntar fortfarande på svar.
<P>
Till denna fråga skulle jag nu vilja lägga en till: Vilka förbindelser har Europeiska unionen med Global Security Fund, och vilket förhållande har den till EU-institutionerna? 
<SPEAKER ID="29" LANGUAGE="FR" NAME="Hennicot-Schoepges (PPE-DE )." AFFILIATION="">
<P>
    Herr talman! I samband med den internationella kvinnodagen den 8 mars förekom det en våldsam demonstration i Istanbul, där polisen använde våld för att skingra kvinnorna. Samtidigt befann sig en delegation från Europeiska unionen i Turkiet. De borde ha packat sina väskor omedelbart. Ibland säger gärningar mer än ord. Jag välkomnade förslaget om Turkiets anslutning. Kommissionen bör stå fast när det gäller att garantera att Turkiet följer de regler vi vill införa. 
<SPEAKER ID="30" LANGUAGE="EL" NAME="Beglitis (PSE )." AFFILIATION="casus belli">
<P>
   – Herr talman! I juni 1995 godkände Turkiets nationalförsamling ett förslag som gav den turkiska regeringen rätt att vidta nödvändiga åtgärder, däribland militära åtgärder, mot Grekland om Grekland skulle utöva sin suveräna rätt att utöka sin territorialvattengräns till 12 sjömil, i enlighet med Internationella havsrättskonventionen. Några dagar tidigare föreslog talmannen i Turkiets nationalförsamling ett upphävande av . Trots det återställdes det några timmar senare av både Turkiets premiärminister och utrikesministern.
<P>
Jag anser att ni som talman för Europaparlamentet och med ert välkända diplomatiska sinnelag omgående bör ta initiativ till att skicka en delegation i denna fråga till talmannen för Turkiets nationalförsamling och till de politiska partierna. Denna historiska anakronism, där Europaparlamentet godkände en positiv resolution i december 2004, måste bort i ett land som önskar ansluta sig till Europeiska unionen.
<P>
Det ligger i allas intresse att stärka Europaparlamentets trovärdighet, synlighet och effektivitet. 
<SPEAKER ID="31" LANGUAGE="" NAME="Talmannen." AFFILIATION="">
<P>
   Jag har uppmärksammat era kommentarer, herr Beglitis. Europaparlamentets tjänsteavdelningar kommer att undersöka frågan och vidta nödvändiga åtgärder om så behövs. Herr De Rossa. 
<SPEAKER ID="32" LANGUAGE="EN" NAME="De Rossa (PSE )." AFFILIATION="">
<P>
    Herr talman! Jag vill uttrycka min oro över att den irländska regeringen inte till fullo respekterar de rättsliga och humanitära miniminormer för mottagande och behandling av invandrare och asylsökande som har upprättats av Europeiska unionen. Den 14 mars i år tog polisen 35 nigerianer i förvar, bland dem män, kvinnor och barn. Polisen gjorde räder mot skolor för att gripa barn som skulle avvisas. Den avvisade föräldrar vars barn inte kunde hittas och avvisade även en ung man som inom några få veckor skulle få sitt avgångsbetyg – något mycket viktigt i Irland, eftersom det ger tillträde till irländska universitet.
<P>
Det ovanliga är att den irländska regeringen nu har blivit tvungen att återkalla sitt beslut att avvisa den unge mannen, och efter att ha förklarat att den beklagar sitt misstag har regeringen nu gett honom ett sexmånadersvisum.
<P>
Jag är övertygad om att den irländska regeringen bryter mot Europeiska unionens normer för öppenhet i tillämpningen av humanitär rätt och mot de miniminormer som vi har fastlagt. Därför skulle jag vilja be er, herr talman, att kräva att kommissionen genomför en undersökning av saken och lämnar en redogörelse till parlamentet. 
<SPEAKER ID="33" LANGUAGE="EN" NAME="Matsakis (ALDE )." AFFILIATION="">
<P>
    Herr talman! En tjugoårig turkisk kvinna som lider av leukemi kommer snart att dö om hon inte får ett benmärgstransplantat från en passande donator. Cypern har en av de största bankerna med benmärgstransplantat i Europa. Man har hittat två grekcypriotiska donatorer som är beredda att lämna benmärg till den turkiska patienten. Men olyckligtvis ställer de turkiska myndigheterna olika politiskt grundade hinder i vägen för överföringen av benmärgstransplantat från Cypern till Turkiet.
<P>
Herr talman! Skulle ni, som ett brådskande ärende, kunna använda ert inflytande och kontakta den turkiska regeringen för att förmå den att hjälpa till i denna humanitära angelägenhet och visa att kampen mot cancer inte känner några gränser i Europa. 
<SPEAKER ID="34" LANGUAGE="" NAME="Talmannen." AFFILIATION="">
<P>
   Jag skall ta hänsyn till er förfrågan. Parlamentets tjänsteavdelningar kommer att informera mig och vi kommer att vidta nödvändiga åtgärder.
<P>
Charles Tannock får ordet. 
<SPEAKER ID="35" LANGUAGE="EN" NAME="Tannock (PPE-DE )." AFFILIATION="">
<P>
    Herr talman! Jag vill protestera mot det beslut som Eutelsats VD Berretta har fattat att inte förlänga kontraktet för New Tang Dynasty Television, en USA-baserad global kanal och den enda fria ocensurerade kinesisk-språkiga sändning som når själva Kina, till stort förtret för den kommunistiska regeringen där. Denna uppsägning lär vara en följd av kommersiella hot från Kina om att annullera kontrakten om TV-sändningar från de olympiska spelen i Peking 2008.
<P>
Även om EU förståeligt nog är angelägen om handeln med Kina får den inte tumma på sitt engagemang för de grundläggande mänskliga rättigheterna, som innefattar yttrande- och samvetsfrihet samt tillgång till fria medier. Frågan prövas för närvarande av franska domstolar, men jag är övertygad om att mina kolleger stöder mig när jag ber parlamentets talman att skriva till Eutelsat och kräva en fullständig förklaring till varför deras egen stadga, som syftar till att upprätthålla mediefriheten, inte följs. 
<SPEAKER ID="36" LANGUAGE="NL" NAME="Dillen (NI )." AFFILIATION="The Times">
<P>
    Herr talman, mina damer och herrar! Hela världen har hört att president Mugabes parti ZANU-PF med överväldigande majoritet segrade i parlamentsvalet i Zimbabwe. Men här finns inga illusioner, för det är allmänt känt att det valet var långt ifrån fritt och rättvist. Det förekom hot och terror från Mugabes anhängare, och ett omfattande valfusk. Trots det påstod observatörerna från södra Afrikas utvecklingsgemenskap att valet hade gått fritt till och att resultatet till fullo återspeglade det zimbabwiska folkets vilja. Under tiden närmar sig landet långsamt avgrunden. Det är hög tid för en ny politik, en som kan påminna de afrikanska länderna om deras eget ansvar. Den sydafrikanske presidentens ”tysta diplomati” innebär delaktighet i Mugabes regim. Den brittiska tidningen har rätt när den säger att så länge de afrikanska ledarna och president Mbeki vägrar vidta några åtgärder gentemot Zimbabwe är deras egna löften om demokrati och gott styre i utbyte mot EU-medel fullständigt meningslösa. Om dessa länder fortsätter att skydda Mugabe bör Europeiska unionen upphöra med att skicka dem pengar. 
<SPEAKER ID="37" LANGUAGE="CS" NAME="Remek (GUE/NGL )." AFFILIATION="">
<P>
    Mina damer och herrar! Inget är äldre än gårdagens nyheter, som ordspråket säger. I praktiken skulle dock denna kammare kunna klara sig med samma tidning under ett helt år. Så lång tid har nämligen gått sedan parlamentsvalet, och trots det fortsätter vi att säga till våra besökare – varav ungefär 200 000 besökte Europaparlamentets byggnader här i Strasbourg och i Bryssel under året – att Pat Cox är Europaparlamentets talman. Broschyrerna som innehåller den här informationen, tillsammans med den tidigare sammansättningen av Europaparlamentets styrande organ och antalet platser som tidigare hölls av de olika politiska grupperna, har varit inaktuella under väldigt lång tid. Jag skulle därför vilja fråga hur länge till som vi på detta sätt tänker dra benen efter oss, eftersom vi vill att allmänheten i Europeiska unionen inte bara skall respektera våra beslut utan även följa dem. Vi borde skämmas för att vi distribuerar sådant inaktuellt material till tiotusentals människor. 
<SPEAKER ID="38" LANGUAGE="DE" NAME="Prets (PSE )." AFFILIATION="(Talmannen avbröt talaren.)">
<P>
    Herr talman! Jag skulle vilja göra er uppmärksam på det faktum att en domstol i Aten den 19 januari dömde den österrikiske karikatyrtecknaren och konstnären Gerhard Haderer till sex månaders fängelse sedan han blivit anklagad för hädelse av den grekisk-ortodoxa kyrkan på grund av sin bok ”The Life of Jesus”. Domen har ännu inte verkställts, eftersom Gerhard Haderer har överklagat den. Hans överklagande skall höras den 13 april, vilket med andra ord är i övermorgon.
<P>
Detta är en kränkning av yttrandefriheten och ett angrepp på konsten, och jag vädjar till de grekiska myndigheterna att granska ärendet och undersöka om deras lagstiftning strider mot Europeiska unionens grundläggande rättigheter i fråga om yttrandefrihet och konstnärlig frihet. Eftersom de österrikiska myndigheterna redan har stoppat rättegången mot Gerhard Haderer och eftersom Europeiska domstolen för de mänskliga rättigheterna har beslutat att ingen kan åtalas i en medlemsstat för en handling som redan har behandlats i en rättegång i en annan medlemsstat, så kan europeiska arresteringsordern inte tillämpas i detta fall och de österrikiska myndigheterna bör genast informera den grekiska domstolen om resultatet av sin undersökning.
<SPEAKER ID="39" LANGUAGE="PL" NAME="Czarnecki, Ryszard (NI )." AFFILIATION="">
<P>
    Herr talman, mina damer och herrar! Tidigare uppmanade talmannen oss att hålla en tyst minut till minne av påven Johannes Paulus II. Jag tar denna viktiga händelse till utgångspunkt, och uppmanar Europaparlamentet att tillsammans med påvestolen organisera en konferens om arbetslösheten, som bör hållas före årsslutet. Arbetslöshetsfrågan, som är ett stort problem som Europa, Europeiska unionen och hela världen brottas med, låg den polske påven väldigt varmt om hjärtat och han ansåg att hjälp alltid skulle ges till arbetslösa människor. Denna fråga skulle kunna ena troende och icke troende, och med troende menar jag både katoliker och troende från andra religioner. Därför uppmanar jag Europaparlamentet att hålla en konferens om detta ämne tillsammans med påvestolen i år. Jag anser även att detta skulle vara en passande hyllning till en så framstående man. 
<SPEAKER ID="40" LANGUAGE="EN" NAME="Ludford (ALDE )." AFFILIATION="">
<P>
    Herr talman! För två år sedan dog en ung man från London, Jeremiah Duggan, när han blev påkörd på en motorväg nära Wiesbaden i Tyskland. De tyska myndigheterna fastslog mycket snabbt att det rörde sig om ett självmord och brydde sig inte ens om att ta upp vittnesmål eller uttalanden av dem som såg honom sist. Det tycks ha varit fråga om att avsiktligt undvika att beakta alla fakta i fallet.
<P>
Trots att Erica Duggan, hans mor, hade samlat betydande bevis för att Jeremiah dog under högst oroväckande och tvivelaktiga omständigheter beslutade i förra veckan åklagaren i delstaten Hessen att inte inleda en undersökning. De bevis som hon lade fram avsåg den organisation som Jeremiah deltog i strax innan han omkom och som tycks vara en kuslig antisemitisk sekt. Det är tänkbart att han förföljdes av organisationen och torterades mentalt. Den kallas Lyndon LaRouche-nätverket eller Schillerinstitutet. Den värvar ungdomar i Europa till en farlig kult. En del av dess idéer är rena smörjan, men där finns också många destruktiva, antisemitiska konspirationsteorier. Under dessa omständigheter är det obegripligt att åklagaren kan påstå att hennes uppgift inte är att skydda allmänheten från kända faror.
<P>
Jag tänker ta upp detta med kolleger i parlamentet och kommer kanske att be er att ingripa vid lämpligt tillfälle. Europakonventionen om skydd för de mänskliga rättigheterna innefattar skyldigheten att skydda liv, vilket måste innebära att misstänkta dödsfall skall undersökas. 
<SPEAKER ID="41" LANGUAGE="DE" NAME="von Wogau (PPE-DE )." AFFILIATION="">
<P>
    Herr talman, mina damer och herrar! Den gemensamma utrikes- och säkerhetspolitik som Europeiska unionen håller på att utveckla kommer med nödvändighet att medföra en gemensam lagstiftning om vapenexport, och därför vill jag uppmärksamma er på det faktum att det för närvarande pågår en upprustningsprocess i Venezuela och att detta, med tanke på gränskonflikterna, riskerar att leda till en krissituation. Låt mig nämna ett exempel. Venezuela har köpt 100 000 Kalashnikovgevär från Ryssland, och eftersom deras armé enbart består av 35 000 soldater så kan man ju undra till vem de är avsedda.
<P>
Venezuela har även skrivit under ett kontrakt med en medlemsstat i Europeiska unionen om att köpa fyra korvetter, fyra patrullbåtar, tio transportflyg och två sjöspaningsflygplan.
<P>
Herr talman! Jag ber er undersöka om dessa handlingar kränker EU:s uppförandekod för vapenexport. 
<SPEAKER ID="42" LANGUAGE="PL" NAME="Grabowska, Genowefa (PSE )." AFFILIATION="pacta sunt servanda”">
<P>
    Herr talman! Jag skulle vilja fästa kammarens uppmärksamhet på den nuvarande situationen när det gäller Fördraget om upprättande av en konstitution för Europa. Fördraget, som undertecknades i oktober 2004, väntar för närvarande på att ratificeras innan det träder i kraft. Frågan som därmed uppstår är följande: Vilka skyldigheter är det som åligger en stat som har undertecknat fördraget men ännu inte ratificerat det? Svaret på denna fråga finner man i internationell rätt, speciellt i Wienkonventionen om traktaträtten. I artikel 18 i denna konvention sägs att en stat i denna position är tvungen att avstå från handlingar som skulle kunna hindra eller omöjliggöra att avtalet i fråga kan träda i kraft, eller som skulle kunna omintetgöra avtalets mål och syfte. Det betyder att regeringar enligt internationell rätt är tvungna att vidta alla nödvändiga åtgärder för att garantera att Europeiska unionens konstitution blir ratificerad. Följaktligen får varken stater eller regeringar på något sätt stödja eller tolerera kampanjer som riktas mot konstitutionen. Som det latinska ordspråket säger, ”, dvs. ”avtal skall hållas”. 
<SPEAKER ID="43" LANGUAGE="EL" NAME="Karatzaferis (IND/DEM )." AFFILIATION="">
<P>
   – Herr talman! Den mycket starka euron skapar oerhörda problem i de ekonomiskt mindre utvecklade länderna i Europeiska unionen.
<P>
Vi har problem med konkurrenskraften. Varor som inte är märkesvaror säljer inte. Mercedes säljer självklart, eftersom de är ett märkesnamn. Franska parfymer säljer, eftersom de också är märkesnamn. Men enkla varor från en fabrik i Grekland eller i andra länder säljer inte, eftersom de är alldeles för dyra. Den mycket starka euron är ett stort problem. Det är omöjligt för mitt land att plötsligt täcka underskottet när industrier stänger och tvingas flytta från Grekland, eftersom de inte kan täcka kostnaderna för den väldigt starka euron. Vi kan inte sälja våra produkter. Vi har inga turister. Ingen åker på semester till ett Medelhavsland med en så stark valuta. De åker till kusten på andra sidan.
<P>
Europiska unionen behöver därför fatta beslut om att knyta euron till dollarn, eftersom vi annars snart kommer att ställas inför ett allvarligt problem. Vi behöver tänka och blicka framåt för att Europas folk skall ha en dräglig levnadsstandard, snarare än den bedrövliga levnadsstandard som den mycket starka euron kommer att tvinga dem till. 
<SPEAKER ID="44" LANGUAGE="EN" NAME="Morgan (PSE )." AFFILIATION="">
<P>
    Herr talman! I dag skulle jag vilja börja peka ut och kritisera de medlemsstater som struntar i att genomföra unionens direktiv. Det finns för närvarande 83 Lissabondirektiv som vi har antagit i Europaparlamentet. Av de 63 som skulle ha varit genomförda nu har bara 10 genomförts helt.
<P>
I dag skulle jag vilja nämna eldirektivet, som skulle ha varit genomfört den 1 juni 2004. De länder som inte har genomfört eldirektivet är Belgien, Tyskland, Grekland, Spanien, Irland, Lettland, Luxemburg, Polen och Portugal. Sverige har ännu inte meddelat kommissionen hur eldirektivet skall genomföras i lagstiftningen.
<P>
Jag anser att Lissabonmålen är i fara. Det är dags att utöva påtryckningar på medlemsstaterna. Jag skulle vilja be er, herr talman, att skriva till dessa regeringar och fråga dem när de tänker genomföra direktivet. 
<SPEAKER ID="45" LANGUAGE="" NAME="Talmannen." AFFILIATION="">
<P>
   Jag har tagit del av er begäran. Parlamentets tjänsteavdelningar kommer att hjälpa mig undersöka detta och eventuellt kommer åtgärder att vidtas.
<P>
Bogdan Pęk får ordet. 
<SPEAKER ID="46" LANGUAGE="PL" NAME="Pęk (IND/DEM )." AFFILIATION="">
<P>
    Herr talman, mina damer och herrar! Den viktigaste människan i vår tid, Johannes Paulus II, har gått bort. Hela världen chockades av nyheten och försattes i sorg. Miljarder människor har hyllat honom. Vid en tidpunkt då Europeiska unionen befinner sig i en djup värdekris behöver denna kammare höra den riktiga sanningen om källan till Johannes Paulus II:s moraliska och andliga styrka och källan till den andliga kraft som denna fantastiska människa utstrålade. Det kom från någonting som ni förkastar, mina damer och herrar, nämligen från själva kärnan i Jesu Kristi lära som är fylld av kärlek och sanning. Det finns endast en sanning, och om den europeiska stat som för närvarande är under uppbyggnad förkastar denna sanning kommer den att gå emot tron hos miljoner människor över hela världen och begå ett allvarligt fel, vilket i sin tur kommer att leda till att hela bygget rasar samman. 
<SPEAKER ID="47" LANGUAGE="FR" NAME="Lienemann (PSE )." AFFILIATION="">
<P>
    Herr talman! Europaparlamentet måste försvara de tusentals, ja, miljontals textilarbetare som ser sina arbeten hotade genom att WTO:s kvoter avskaffats. Förenta staterna trasslade inte till det för sig på samma sätt som Europeiska kommissionen när det gällde att vidta åtgärder till skydd mot de kinesiska textilprodukterna. Europeiska kommissionen säger åt oss att vänta. Enligt organisationen Euratex kommer vi att förlora 1 350 jobb per dag inom textilsektorn om vi inte fattar beslut om att skydda den. Hur många arbetslösa kommer kommissionen att ha på sitt samvete innan den slutligen behagar reagera? 
<SPEAKER ID="48" LANGUAGE="" NAME="Talmannen." AFFILIATION="">
<P>
   Endast två personer har begärt ordet.
<P>
Manuel Medina Ortega får ordet. 
<SPEAKER ID="49" LANGUAGE="ES" NAME="Medina Ortega (PSE )." AFFILIATION="">
<P>
    Herr talman! Jag beklagar det som Luis de Grandes Pascual sagt, och det verkar som om han har hamnat i fel parlament. Han har tagit upp en fråga som gäller den operativa strukturen i de spanska institutionerna.
<P>
Den socialistiska regeringen försöker för närvarande återställa balansen som rubbades allvarligt genom den förra folkpartiregeringens tryck på domarkåren. Vi hoppas att det spanska folkpartiet, inom ramen för Spaniens konstitutionella system, är redo att anta en flexiblare ståndpunkt för att göra det möjligt för det spanska rättssystemet att åter uppfylla rättsstatens principer. 
<SPEAKER ID="50" LANGUAGE="LT" NAME="Sakalas (PSE )." AFFILIATION="">
<P>
    Herr talman! Vi talar aldrig om de kränkta barnens rättigheter, ungefär som om sådana barn inte existerade, men det gör de. Barn som utsätts för sexuella övergrepp och barn som utsätts för andra typer av kränkningar, vare sig det handlar om barnsoldater eller svältande barn eller barn som inte går i skolan. Kommissionsledamot Franco Frattini känner mycket väl till dessa problem och jag tycker det verkar som att ni skulle kunna komma överens med kommissionen om att denna fråga, det vill säga frågan om barnens rättigheter, skulle kunna diskuteras i kammaren. 
<SPEAKER ID="51" LANGUAGE="" NAME="Talmannen." AFFILIATION="">
<P>
   Herr de Grandes Pascual! Begär ni ordet för en ordningsfråga? 
<SPEAKER ID="52" LANGUAGE="ES" NAME="de Grandes Pascual (PPE-DE )." AFFILIATION="">
<P>
    Herr talman! Jag talar i enlighet med artikel 145 i arbetsordningen på grund av ett personligt uttalande. 
<SPEAKER ID="53" LANGUAGE="" NAME="Talmannen." AFFILIATION="">
<P>
   Artikel 145 har tidigare åberopats av andra parlamentsledamöter och jag har påpekat att denna artikel gäller personliga frågor. Uppriktigt sagt så anser jag inte att det har förekommit några personliga anklagelser mot er. 
<SPEAKER ID="54" LANGUAGE="ES" NAME="de Grandes Pascual (PPE-DE )." AFFILIATION="">
<P>
    Herr talman! Jag har nämnts vid namn, anklagad för bedräglig användning av Europaparlamentet. 
<SPEAKER ID="55" LANGUAGE="" NAME="Talmannen." AFFILIATION="">
<P>
   Ni har nämnts, men jag anser inte att ... 
<SPEAKER ID="56" LANGUAGE="ES" NAME="de Grandes Pascual (PPE-DE )." AFFILIATION="">
<P>
    Herr talman! Jag har nämnts och ett värdeomdöme har fällts om min person. 
<SPEAKER ID="57" LANGUAGE="" NAME="Talmannen." AFFILIATION="">
<P>
   Herr de Grandes Pascual! Jag vill inte att mina personliga åsikter skall leda till att jag tolkar arbetsordningen partiskt, eftersom det skulle vara beklagansvärt och jag anser inte detta vara fallet, herr de Grandes Pascual.
<P>
Jag kommer att ge er ordet. Det är andra gången som det händer; vilket innebär att jag kommer att behöva skicka en skrivelse till samtliga parlamentsledamöter som tydligt visar spännvidden av artikel 145. Ni får ordet för att kunna svara och jag skall läsa upp bestämmelsen om ”yttranden som under debattens gång fällts om ledamotens person”. Artikel 145 säger att ledamoten i fråga, i detta fall ni, inte får ”yttra sig i sakfrågan utan skall begränsa sitt inlägg till att vederlägga yttranden som under debattens gång fällts om ledamotens person”.
<P>
Detta är vad som står i artikel 145. Ni har åberopat den och jag ber er att följa den. 
<SPEAKER ID="58" LANGUAGE="ES" NAME="de Grandes Pascual (PPE-DE )." AFFILIATION="">
<P>
    Herr talman! Jag har nämnts vid namn, anklagad för att ha tagit fel på parlament.
<P>
Herr talman! Jag har inte tagit fel på parlament. Detta är rätt forum för att försvara stadgan om de grundläggande rättigheterna, och maktfördelningen, som min fråga avsåg, håller tyvärr på att äventyras i mitt hemland. Jag ville fördöma detta inom ramen för Europeiska unionen. När vi begär att andra länder skall respektera maktfördelningen så måste vi först och främst själva göra det. Det är därför det som händer just nu är så beklagansvärt, och det är på grund av detta som jag så kraftigt fördömde det i denna kammare. 
<SPEAKER ID="59" LANGUAGE="" NAME="Talmannen." AFFILIATION="">
<P>
   Tack så mycket. Det är diskutabelt om ert yttrande avsåg sakfrågan. Vi kommer att behöva klargöra spännvidden för denna artikel.
<P>
Herr Medina Ortega! Jag ber er att inte framhärda i denna fråga, eftersom det endast skulle leda till en evig diskussion. Jag ber er att vara förnuftig och att inte insistera, eftersom vi inte kan förvissa oss om huruvida ett personligt yttrande har fällts.
<P>
Tack så mycket, herr Medina Ortega. 
<SPEAKER ID="60" LANGUAGE="" NAME="Talmannen." AFFILIATION="">
<P>
   Nästa punkt på föredragningslistan är den årliga debatten om området med frihet, säkerhet och rättvisa.
<P>
Vi har flera muntliga frågor. Jean-Marie Cavada får ordet. 
<SPEAKER ID="61" LANGUAGE="FR" NAME="Cavada (ALDE )," AFFILIATION="frågeställare">
<P>
   .  Herr tjänstgörande rådsordförande, herr vice ordförande i kommissionen! De muntliga frågor som utskottet för medborgerliga fri- och rättigheter samt rättsliga och inrikes frågor lagt fram för er fokuserar på tre tidigare villkor som Europaparlamentet regelbundet återvänt till sedan man genom Amsterdamfördraget införde målet att förvandla Europeiska unionen till ett område med frihet, säkerhet och rättvisa. Vi har faktiskt sedan l999 varit övertygade om att ett sådant mål endast kan nås om tre villkor uppfylls: större legitimitet, ökad effektivitet och större trovärdighet för våra politiska handlingar.
<P>
Först en större legitimitet. Vad det innebär för Europaparlament är större respekt för den demokratiska princip enligt vilken Europaparlamentet definitivt måste bli mer seriöst engagerat i utarbetandet av EU:s lagstiftning och i förhandlingar kring internationella avtal. I Haag beslutade Europeiska rådet att gå över till medbeslutande när det handlade om olaglig invandring, fast – bisarrt nog – förkastades medbeslutande vid laglig invandring, vilket är den typ av invandring som intresserar flest europeiska medborgare.
<P>
Europaparlamentet skall även i fortsättningen enbart rådfrågas i straffrättsliga frågor, vilket är det känsligaste området för förbindelserna mellan Europeiska unionens medborgare och EU-institutionerna. Rådet har ännu inte förstått att om detta förhållande inte är baserat på väldigt strikta normer och en modig politik som främjar grundläggande rättigheter, kommer det att finnas en risk för att initiativen från Europeiska unionen riskerar att ifrågasättas av samma medlemsstater som drar i handbromsen när det gäller Europeiska unionens utveckling. Denna klyfta mellan offentliga förklaringar och praktiska beslut gör att vi redan nu hamnar inför EG-domstolen i samband med tolkningstvister inom områden som familjeåterförening, uppgiftsskydd och, kanske i morgon, asylförfarande.
<P>
Sedan kommer ökad effektivitet, eftersom merparten av de svar som institutionerna ger på förfrågningar om fri rörlighet för personer, bekämpning av den organiserade brottsligheten eller terrorism förblir väldigt vaga när de inte bara är teoretiska förklaringar. Att detta fortfarande är fallet bevisas av att vi fortsätter pröva oss fram, inte enbart när det handlar om gränskontroll och utvecklingen av Schengensamarbetet, utan även i samband med konfliktförebyggande eller integrationsfrämjande åtgärder. I lika hög grad som bristen på en självklar koppling till andra delar av gemenskapens politik, som dock faktiskt kompletterar den politik som är förbunden med området med frihet, säkerhet och rättvisa, leder frånvaron av tydliga mål och prioriteringar till att vi slösar bort vår energi.
<P>
En annan avgörande faktor som bör klargöras är förhållandet mellan europeiska och nationella institutioner. Det kommer att bli svårt för oss att skapa större ömsesidig tillit om vi inte är i en position där vi kan fastställa uppgifterna för varje beslutsfattande nivå, förväntade gensvar och vilka åtgärder som skall vidtas vid underlåtenhet att handla. Vi får inte glömma att när vi talar om människors frihet eller säkerhet är kedjan inte starkare än sin svagaste länk.
<P>
Avslutningsvis behöver vi större trovärdighet. Förra året konfronterades Europeiska rådet med ett anmärkningsvärt stort antal fall där handlingsplanen för att bekämpa terrorism inte hade verkställts. Allt vi kunde göra var att utse en företrädare för generalsekretariatet och på så sätt vid behov lägga till en ny bit i ett slags institutionellt Meccano som redan nu misslyckas med att imponera i fråga om insyn och, självklart, effektivitet. Ännu i dag måste organisationer som Europol eller Europeiska polisakademin fortfarande bevisa sitt värde och har svårt för att integrera med de nationella säkerhetssystemen. Vid flera tillfällen har Europaparlamentet uppmanat rådet att skapa trovärdiga organ som är bättre integrerade i Europeiska unionens institutionella ramverk utan att någonsin få några trovärdiga svar. I vissa fall, som när det gäller utvecklingen av informationsorgan, har svaren varit så vaga att man undrar om de verkligen är avsedda att överensstämma med de frågor som ställts.
<P>
Jag skall under alla omständigheter lyssna mycket noga, eller snarare – eftersom skyldigheter i samband med den franska valkampanjen kräver att jag lämnar denna kammare om några minuter – inte senare än i morgon förmiddag läsa de svar som vi fått in under denna debatt. Jag kan redan nu åta mig att lägga fram förslag till den behöriga parlamentarikerkommitté som utformats för att åter skapa en dialog mellan våra institutioner som motsvarar våra förväntningar – från våra medborgare, liksom de förväntningar som uppstår ur de uppgifter som har anförtrotts oss enligt fördragen och som kräver ett tydligt politiskt perspektiv, snarare än byråkratiska svar som skapar förseningar. 
<SPEAKER ID="62" LANGUAGE="DE" NAME="Alvaro (ALDE )," AFFILIATION="frågeställare">
<P>
   .  Herr talman, mina damer och herrar! Det var riktigt av Jean-Marie Cavada att ta upp frågan om parlamentets engagemang just nu, och jag anser att vi bör fundera mer över vår hållning inom detta känsliga område.
<P>
Eftersom vi diskuterar området med frihet, säkerhet och rättvisa vill jag särskilt fokusera på det planerade förslaget om lagring av uppgifter. Utskottet för medborgerliga fri- och rättigheter – och jag, som dess föredragande – hade sina tvivel om den rättsliga grunden för detta förslag och utskottet för rättsliga frågor, kommissionen och rådets rättstjänst höll med oss om det. Nu skulle jag bara vilja veta om vi kan anta att detsamma gäller för rådet och att parlamentet kommer att delta i beslutet i denna fråga, eller om vi kan förutsätta att medlemsstaterna kommer att hålla fast vid sitt förslag trots att de är fullt medvetna om att de sätter sig emot tre institutioner. Jag skulle vara mycket intresserad av att få veta detta mycket snart. 
<SPEAKER ID="63" LANGUAGE="NL" NAME="Buitenweg (Verts/ALE )," AFFILIATION="frågeställare">
<P>
   .  Herr talman! Min grupp är mycket bekymrad över planen att i framtiden spåra när och med vem medborgare kommunicerar per telefon, fax och e-post och dessutom vilka webbplatser de besöker, i syfte att fastställa vilka intressen de har. Detta måste vara helt oacceptabelt och det är ett typiskt exempel på lagstiftning som framför allt har till syfte att hjälpa politiker att må bättre och visa att de ibland kan vidta bestämda åtgärder, även om det återstår att se om de är effektiva eller ej. Skulle det inte vara bättre att kanalisera de många miljoner som är inblandade i specifika utredningar? Innan jag ens överväger att lämna mitt godkännande vill jag att rådet övertygar mig om att denna enorma ökning är nödvändig, proportionell och effektiv. Jag utmanar rådet att ge mig fakta och avstå från den tomma retoriken.
<P>
Min grupp är också – som Alexander Nuno Alvaro sade för en stund sedan – djupt oroad över förfarandet. Rådet vet att parlamentet känner mycket starkt för de medborgerliga rättigheterna och för effektiva åtgärder för brottsbekämpning – mer än regeringarna. Det är därför som regeringarna är fast beslutna att lagstifta utan att något parlament är inblandat. Kommissionen och rättstjänsterna berättar att detta ämne faller inom den första pelaren, där parlamentet har något att säga till om. Kommissionen har redan sagt att den kommer att lägga fram ett eget förslag, men rådet fortsätter, som om det gick på autopilot, att hålla möten om förslaget från dessa fyra medlemsstater.
<P>
Jag skulle också vilja veta hur detta kan förenas med regeringarnas inställning till konstitutionen, enligt vilken parlamentet ändå skall delta i lagstiftningen inom den tredje pelaren. Regeringarna hävdar att de verkligen vill ha denna demokratiska kontroll, men de kommer att förlora varje spår av trovärdighet om de nu försöker undvika den genom att snabbt tvinga igenom något som kommer att få enorma konsekvenser för allmänheten och för hundratals Internet- och telekomföretag. Kommer rådet helt enkelt att bestämma sig för att vänta på kommissionens förslag, eller bör denna kammare än en gång vända sig till domstolen för att tvinga fram demokrati i medlemsstaterna genom ett rättsligt avgörande? 
<SPEAKER ID="64" LANGUAGE="DE" NAME="Reul (PPE-DE )," AFFILIATION="frågeställare.">
<P>
   – Herr talman, mina damer och herrar! Vi har precis fått ett påtagligt exempel på vad denna debatt handlar om. Exemplet – med ramdirektivet om lagring av uppgifter – är viktigt för fastställandet av två helt skilda frågor, varav den första är hur institutionerna relaterar till varandra. Det finns ingen mening med att ställa upp vackra principer om frågor som rör lag, frihet och skyddet av rättigheter, men inte göra någonting åt dem i en verklig situation som rör relationerna mellan institutionerna. Den fråga som Alexander Nuno Alvaro belyste har ännu inte besvarats, och rådet skulle göra det i dag.
<P>
Om denna kammare och kommissionen har välgrundade farhågor om huruvida parlamentet bör vara involverat och i så fall i vilken utsträckning, så måste rådet – för att vi skall kunna komma någon vart – ge oss sitt slutliga beslut i frågan i dag. I månader har vi haft en känsla av att parlamentet hålls på sträckbänken i denna fråga. Vi kan debattera så mycket vi vill, men inget konkret och slutgiltigt beslut är möjligt. Parlamentet är inte involverat och inget slutgiltigt beslut fattas.
<P>
Den andra frågan handlar om att inget svar ännu har lämnats på den fråga som Kathalijne Maria Buitenweg precis tog upp, om det verkligen är nödvändigt att göra detta med uppgifter – om huruvida det är produktivt, till hjälp, verkligen kommer att lyckas med att hålla människor i Europeiska unionen säkra, eller om det inte blir något annat än ett skott från höften i en tid då Europeiska unionen också befann sig i en djup kris.
<P>
För det första: vilken roll kommer parlamentet att spela och för det andra: i vilket skede i processen kan vi förvänta oss att det spelar den? Vi förväntar oss exakta svar på båda dessa frågor. Den tredje fråga som måste besvaras har att göra med vilken den egentliga poängen med denna åtgärd är. 
<SPEAKER ID="65" LANGUAGE="FR" NAME="Roure (PSE )," AFFILIATION="frågeställare.">
<P>
    Herr talman! År 2004 gjordes stora framsteg inom området med frihet, säkerhet och rättvisa, för det första genom antagandet av Haagprogrammet, som ställer upp nya prioriteringar för de närmaste åren och för det andra genom rådets beslut av den 22 december, som tillåter en övergång till medbestämmande när det gäller gränskontroller, asyl, invandring, rättsligt samarbete i brottsfrågor och polissamarbete. Vi kan inte vara annat än mycket nöjda över att rådet har hört våra krav, och vi vill fortsätta i denna anda av dialog mellan jämbördiga partner för att se till att framstegen fortsätter.
<P>
Tyvärr har utvecklingen av EU:s invandringspolitik främst handlat om hämmande åtgärder och kampen mot den olagliga invandringen. Jag är därför mycket nöjd över att kommissionen har framställt en grönbok om ekonomisk invandring. Jag vill dock att denna grönbok skall tillåta en bredare debatt om nya sätt att invandra lagligt och inte vara begränsad till den europeiska arbetsmarknadens behov.
<P>
Om en diskussion om ekonomisk invandring är absolut nödvändig för den europeiska invandringspolitiken är vi faktiskt inte beredda att leta i tredjeländer. Vi måste komma på varaktiga lösningar för invandrare, och dessa lösningar måste respektera deras grundläggande rättigheter. Jag uppmanar därför medlemsstaterna att tillåta övergången till medbeslutande när det gäller laglig invandring.
<P>
Under 2004 lade man också fram förslaget till direktiv om förfarandena för att ge och upphäva flyktingstatus. Jag vill verkligen rikta rådets och kommissionens uppmärksamhet mot vår stora oro över detta förslag. Genom att tillåta ett alltför stort antal dispenser innebär detta förslag faktiskt ingenting annat än en sänkning av asylpolitiken till en lägre nivå. I värsta fall kan det äventyra den mer skyddande asylpolitiken i vissa medlemsstater. Jag beklagar att rådet inte har tillåtit övergången till medbeslutande i denna fråga, och jag vill uppmana det att ta hänsyn till Europaparlamentets oro.
<P>
Vi vill fråga rådet hur läget är just nu när det gäller dess förslag om lagring av uppgifter, efter att kommissionsledamot Frattini meddelade oss att kommissionen ville framställa ett eget förslag. Kommer ni att tillåta ett verktyg för att skydda personuppgifter inom den tredje pelaren? Frågan är ställd, och vi hoppas på ett svar.
<P>
Slutligen vill jag uppmana rådet att under denna veckas RIF-råd samråda med Europaparlamentet om ramdirektivet om rasism och främlingshat, och jag ser fram emot era svar. 
<SPEAKER ID="66" LANGUAGE="FR" NAME="Frieden," AFFILIATION="rådets tjänstgörande ordförande.">
<P>
     Herr talman! Jag vill först tacka er för den möjlighet som rådet har fått att analysera de framsteg som har gjorts under 2004 i utvecklingen av området med frihet, säkerhet och rättvisa. Jag vill särskilt tacka Jean-Marie Cavada, Alexander Nuno Alvaro, Kathalijne Maria Buitenweg, Herbert Reul och Martine Roure för de frågor som har ställts och som är relevanta för framtiden och funktionen inom detta område med frihet, säkerhet och rättvisa inom vilket – som ni betonade – stora framsteg gjordes under 2004.
<P>
2004 var konstitutionsfördragets år, då stora framsteg gjordes i uppbyggnaden av ett säkrare och därför friare Europa. Det var det år då Haagprogrammet – en praktisk lista över de åtgärder som skall införas – antogs för området med frihet, säkerhet och rättvisa. Det var också det år då över 100 dokument antogs i samband med frihetsområdet. Vilket framsteg för ett av de största projekten för ett fördjupat EU efter dess utvidgning, som också ägde rum under 2004!
<P>
Ja, 2004 var konstitutionsfördragets år, vilket öppnar nya horisonter för människor och för Europaparlamentet, vilket framgår av de frågor som har ställts av Jean-Marie Cavada.
<P>
Genom att förstärka det rättsliga och polisiära samarbetet, utvidga medbeslutandet och omröstningen med kvalificerad majoritet – en absolut nödvändighet i ett demokratiskt EU med 25 medlemsstater – och lägga grunden för en genuin gemensam asyl- och invandringspolitik kommer Europa att bidra med verkligt mervärde till våra medborgare när det gäller säkerhet, rättvisa och frihet. Ingen medlemsstat är tillräckligt stark för att själv möta utmaningarna med invandring, organiserad brottslighet och internationell terrorism. Vi behöver mer genom EU. En röst för EU:s konstitution kommer att vara en röst för ett säkrare och därför friare Europa. En röst mot EU:s konstitution innebär att vi behåller de nationella barriärer som vår polis och våra domare möter samtidigt som brottslingarna utnyttjar avsaknaden av gränser. Det är ett tillstånd som vi inte får acceptera.
<P>
Det är riktigt av Jean-Marie Cavada att betona hur konstitutionsfördraget öppnar många nya möjligheter till samarbete och medbeslutande som rör våra institutioner. Om jag har förstått saken rätt har många av de frågor som har ställs till syfte att påskynda tillämpningen av bestämmelserna i konstitutionsfördraget.
<P>
I en gemenskap som styrs av lag, som t.ex. Europeiska unionen, kommer rådet att utföra sitt arbete samtidigt som det tar hänsyn till de bestämmelser som föreskrivs i de fördrag som för närvarande gäller. Rådet kommer inte att påskynda konstitutionsfördraget av respekt för de viktiga beslut som skall fattas under de närmaste månaderna av våra nationella parlament och våra invånare.
<P>
Detta förhindrar naturligtvis inte ett nära samarbete, och en utmärkt förståelse mellan parlamentet och rådet. När fördragen tillåter det förhindrar det inte heller att våra två institutioner lyssnar på varandra eller gör mer än bara utbyter information. Redan under 2004 kännetecknades rådets verksamhet inom området med rättsliga och inrikes frågor av stora framsteg, särskilt tack vare det utmärkta arbetet av de nederländska och irländska ordförandeskapen. Som bevis för detta anger jag det faktum att rådet antog en viktig lag inom det institutionella området – och en som ni nämnde – genom att göra medbeslutandeförfarandet tillämpligt inom områden som avsåg yttre gränskontroller och kampen mot olaglig invandring. Det är ett första steg och ett viktigt sådant. Jag anger också som bevis det fortsatta arbetet med att skapa ett område med frihet, säkerhet och rättvisa som utvidgas till att omfatta 25 medlemsstater. Rådet har särskilt antagit nio förordningar, sju direktiv och över 30 beslut eller rambeslut. Det är mycket!
<P>
Slutligen har Europeiska rådet antagit det utmärkta och särskilt pragmatiska Haagprogrammet i syfte att förstärka de tre pelare som utgörs av frihet, säkerhet och rättvisa. Rådet har uppmanat kommissionen att lägga fram en handlingsplan 2005 som kommer att ge ett praktiskt uttryck för målsättningarna och prioriteringarna i Haagprogrammet, målsättningar som ni med all rätt kräver skall uppfyllas. Vi skall på nytt diskutera frågan denna vecka i rådet (rättsliga och inrikes frågor), samt i rådet i juni.
<P>
Inom asylområdet har rådet antagit ett direktiv om de lägsta standarderna för de villkor som medborgare i tredjeländer eller statslösa personer måste uppfylla för att hävda flyktingstatus eller för personer som behöver internationellt skydd. För att säkerställa en större solidaritet mellan medlemsstaterna har vi inrättat en europeisk flyktingfond, som kommer att göra det möjligt att stödja medlemsstaternas arbete inom detta område. Andra åtgärder måste fortfarande vidtas inom detta område, särskilt förslaget till direktiv om förfarandet för att ge och upphäva flyktingstatus.
<P>
Rådet har också ägnat särskild uppmärksamhet åt invandringsaspekterna genom att definiera åtgärder inom de områden som rör inträde. Dessa har särskilt omfattat en framgångsrik integration av invandrare, vilket är en viktig aspekt på hanteringen av laglig invandring, och hanteringen av olaglig invandring. När det gäller inträde vill jag särskilt betona att rådet har antagit direktivet om uppehållstillstånd som utfärdas till medborgare i tredjeländer som är offer för människohandel.
<P>
Vidare har rådet skapat gränsförvaltningsbyrån. Denna myndighet kommer att fungera från och med den 1 maj 2005. Det luxemburgska ordförandeskapet strävar efter att hitta ett definitivt huvudkontor för den, men jag måste säga till er att det med fem konkurrerande kandidater inte kan antas att det går att uppnå ett enhälligt stöd för en viss lösning, särskilt om inget av de fem länderna ger upp sin kandidatur, vilket inget ännu har gjort.
<P>
När det gäller utvisningar har flera åtgärder, som ni känner till, antagits, exempelvis den gemensamma organisationen av delade flygresor för utvisning av medborgare i tredjeländer. Två återtagandeavtal med Hongkong och Macao har nu trätt i kraft. Avtalen med Albanien och Sri Lanka har slutförts. Som rådets ordförandeskap ser på saken måste dessa förhandlingar skyndas på i syfte att uppnå ett brett nätverk av europeiska återtagandeavtal.
<P>
När det gäller viseringspolitiken har rådet beslutat att till Europeiska unionens budget lägga de anslag som behövs för att utveckla VIS, det system genom vilket medlemsstaterna kommer att kunna utbyta uppgifter som rör viseringar och som kommer att ge de nationella myndigheterna möjlighet att fånga in och uppdatera uppgifter som rör viseringar samt komma åt dessa uppgifter elektroniskt.
<P>
Vi har också antagit en förordning som rör de standarder som styr säkerhetselement och biometriska element, som är en viktig del av de pass och resehandlingar som utfärdas av medlemsstaterna. Genom att göra detta har vi skapat en grund för harmonisering varigenom pass och resehandlingar måste innehålla digitala fotografier av deras innehavares ansikten, samt registrerade fingeravtryck. I enlighet med detta beslut kommer medlemsstaterna att ha fram till augusti 2006 på sig att införa biometriska element i sina pass. Som vi vet löper denna tidsfrist ut senare än den som har fastställts av våra amerikanska partner för att människor skall kunna komma in i deras land utan visum. Jag uppmanar alla EU-institutioner att förmedla en avsiktsförklaring till USA:s regering och, framför allt, dess kongress så att en situation som vi skulle beklaga på båda sidor av Atlanten inte uppstår i oktober 2005. Rådets ordförandeskap arbetar med detta varje dag, liksom kommissionen.
<P>
Inom området polissamarbete vet ni att kampen mot den internationella terrorismen har blivit en prioritet efter de avskyvärda attackerna i New York och Madrid. Europeiska unionen har beslutat att handla gemensamt för att bekämpa terrorismen och säkerställa bästa möjliga skydd för dess invånare. Europeiska unionens strategi har en global karaktär och föreskriver en hel serie åtgärder. Gijs de Vries utsågs till samordnare av kampen mot terrorism i mars förra året. Hans huvuduppgifter består för det första av att samordna rådets arbete i kampen mot terrorism och för det andra att se till att en övergripande bild skapas av alla verktyg som är tillgängliga för EU samt för det tredje att noggrant följa införlivandet av handlingsplanen för bekämpandet av terrorismen.
<P>
Denna samordnande funktion inom rådet – jag betonar detta som svar på den fråga som har ställts – är viktig om de olika strukturerna inom rådet skall ha en sammanhängande infallsvinkel inom ett område som påverkar utveckling, polis, rättvisa, försvar, utrikespolitik och andra områden.
<P>
Jag vill dessutom påminna er om att rådet vidtar åtgärder för att var sjätte månad utvärdera handlingsplanens genomförande. Denna genomgång ägde rum i december 2004, och en annan kommer att genomföras i juni i år. Som rådets tjänstgörande ordförande lägger jag särskild vikt vid att fortsätta att göra dessa gemensamma ansträngningar för att bekämpa terrorismen och för att se till – och detta är viktigt – att de beslut som fattas införlivas på rätt sätt av medlemsstaterna.
<P>
Europaparlamentet frågade också om rådet skulle kunna tänka sig att omvandla polisens delade värderingar och yrkesstandarder till lagstiftningsåtgärder. För närvarande finns det inget rådsbeslut i detta avseende, och man måste fråga sig vad som nu i huvudsak skulle förändras om vi skulle ta denna riktning.
<P>
När det gäller Europols integration i EU-rätten vill jag påminna er om att det i Haagprogrammet föreskrivs att rådet måste anta EU-lagstiftning om Europol så snart som möjligt efter att konstitutionsfördraget har trätt i kraft och senast i januari 2008, och ta hänsyn till alla de uppgifter som anförtros Europol. Under tiden kommer Europol att fortsätta med sitt arbete för att förbättra sin verksamhet genom att till fullo utnyttja det samarbetsavtal som har slutits med Eurojust. Europol och Eurojust skall vidare lämna in en rapport till rådet varje år om sina delade erfarenheter och de exakta resultat som har uppnåtts. Dessutom bör Europol och Eurojust uppmuntra tillflykten till medlemsstaternas gemensamma utredningsgrupper och underlätta sitt eget deltagande i dessa.
<P>
Rådet har också vidtagit kompletterande åtgärder i syfte att göra det möjligt för Europeiska polisakademin att utvecklas. Vi har särskilt gett den juridisk personlighet och inrättat dess huvudkontor. Vidare har rådet vidtagit flera åtgärder i syfte att förstärka polissamarbetet inom vissa specifika områden. Rådet har fattat beslutet om att bekämpa fordonsbrottslighet. Antalet stulna fordon varje år i medlemsstaterna i Europeiska unionen uppskattas för närvarande till 1,2 miljoner. Det är en enormt hög kostnad, som uppgår till minst 15 miljarder euro per år. Dessa beslut inför ett bättre samarbete, i syfte att förhindra denna typ av gränsöverskridande brottslighet.
<P>
Rådet har fattat flera beslut i syfte att bekämpa våld som särskilt är förknippat med fotboll, den allmänna oordning som det medför och dess konsekvenser för dem som följer lagen. I detta sammanhang har vi vidtagit flera samarbetsåtgärder som gör att vi kan inrätta säkerhetsåtgärder, exempelvis för det europamästerskap i fotboll som ägde rum i Portugal förra året.
<P>
När det gäller hanteringen av narkotika signalerade rådet i december 2004 att det hade nått ett avtal om en strategi för bekämpning av narkotika för tidsperioden 2005 till 2012.
<P>
När det gäller det rättsliga samarbetet inom brottbekämpning, och även här med hänsyn till den fråga som just har ställts av Jean-Marie Cavada avseende rättvisans kvalitet, vill jag informera er om att rådet med intresse har uppmärksammat rekommendationen från Europaparlamentet om kvalitet i straffrättskipning och harmonisering av medlemsstaternas straffrätt. Jag vill i detta sammanhang ta mig friheten att påminna er om att Europeiska rådet i Tammerfors redan har fastställt de inledande parametrarna för åtgärder inom detta område, och i 2004 års Haagprogram fastställs de åtgärder som skulle vara lämpliga att införa i framtiden. En avgörande faktor i detta sammanhang är ömsesidigt förtroende för medlemsstaternas rättssystem. Ett ömsesidigt förtroende kan inte skapas genom ett dekret. Det kräver en rad åtgärder, däribland ett lägsta antal gemensamma regler, informationsutbyte och en mer europeisk utbildning av poliser och domare.
<P>
År 2004 fortsatte rådet att införa programmet för ömsesidigt erkännande av domar, vilket måste förankras i det ömsesidiga förtroende som jag just har talat om. Inom området ömsesidigt erkännande har vi nått en principöverenskommelse om utkastet till rambeslut avseende ömsesidigt erkännande av böter, samt om utkastet till rambeslut avseende ömsesidigt erkännande av konfiskeringsbeslut.
<P>
Rådet har också granskat förslaget som syftar till att planera ett system för utbyte av information som hämtas från polisregister med syfte att främja bättre kunskaper om fällande domar. Jag hoppas att vi under denna veckas råd och under de råd som kommer senare kommer att kunna göra framsteg i denna fråga, som är viktig för livet för människor i våra medlemsstater.
<P>
Vi har även gjort framsteg inom den materiella straffrätten, särskilt genom att anta rambesluten inom områdena narkotikahandel och flera rapporter om införandet av rambeslut i ämnena, särskilt om kampen mot penningtvätt och terrorism. I rådet har vi börjat undersöka förslaget till rambeslut om ett antal rättssäkerhetsgarantier som ges inom ramen för straffrättsliga förfaranden i Europeiska unionen, nödvändiga faktorer för att skapa det förtroende som jag just har talat om. Jag skall snart lyssna med intresse på betänkandet i detta ämne, vilket skall läggas fram i denna kammare.
<P>
När det gäller lagringen av telekommunikationsuppgifter, som också omfattas av de frågor som har ställts i kväll, vill jag betona att rådet lägger stor vikt vid detta dokument i kampen mot brottslighet. Det är inte en fråga om telefonavlyssning, utan om lagring av uppgifter, exempelvis telefonnummer, under en viss tidsperiod. Ja, vi är övertygade om att detta dokument är användbart, med tanke på den erfarenhet som vi har fått som justitie- eller inrikesministrar. Som jurist är jag väl medveten om att den rättsliga grunden är viktig, men jag ber er! Låt oss inte, varken i rådet eller i diskussioner mellan våra institutioner, slösa bort för mycket tid på den rättsliga grunden om vi, som jag hoppas, delar målsättningen att bekämpa brottslighet effektivt samtidigt som vi säkerställer respekten för skyddet av privatlivet – en angelägenhet även för rådet – och samtidigt som vi kommer ihåg de ekonomiska kostnaderna för dessa nya åtgärder.
<P>
Vi skall ha en positiv inställning till att undersöka de förslag som har lämnats in av kommissionen till rådet för bara några dagar sedan, särskilt yttrandet från rättstjänsten i detta avseende. Om jag har förstått saken rätt kommer kommissionen att lämna in ett nytt förslag under de närmaste veckorna. Det kommer att granskas mot bakgrund av rättstjänstens yttrande. Jag vill dock åter betona att huvudsaken för rådet är innehållet. Det kommer naturligtvis att vara möjligt att diskutera alla de övriga aspekter som nämns i kammaren i kväll.
<P>
Rådet har också gjort effektiva framsteg inom området för rättsligt samarbete i civilrättsliga frågor vilket dessutom utgör en viktig dimension av européernas liv. När det gäller säkerhet och rättvisa talar vi kanske alltför ofta om den straffrättsliga dimensionen. Rådet har angett regler för det ömsesidiga erkännandet av beslut som rör familjerätt, handelsrätt eller andra civilrättsliga områden. Vi har exempelvis antagit förordningen om en exekutionstitel för obestridda fordringar. Vi har antagit ett direktiv som rör ersättningen till offer vid gränsöverskridande situationer. Vi har fortsatt med arbetet om förslaget till en förordning om tillämplig lag för utomobligatoriska förpliktelser (Rom II). Det är dessutom ett förslag av särskild vikt eftersom det syftar till att fastställa den tillämpliga lagen, exempelvis i situationer med ansvar till följd av defekta produkter.
<P>
Vi har börjat granska förslaget till förordning om att införa ett europeiskt betalningsorderförfarande. Jag hoppas att vi snart kommer att kunna göra framsteg, både i Europaparlamentet och i rådet, i de frågor som rör den rättsliga grunden. Dessutom skall vi, samtidigt som vi väntar på parlamentets yttrande, hålla en orienterande debatt i detta sammanhang med RIF-rådet för att göra framsteg tillsammans med er när det gäller detta viktiga dokument. Vi har också börjat undersöka förslaget till direktiv om vissa aspekter på medling så att det blir möjligt att de beslut som fattas i enlighet med direktivet erkänns och införs i alla medlemsstaterna.
<P>
Listan är lång, jag skulle kunna fortsätta, men ni känner redan till många av dessa dokument. Ni kan se att stora framsteg gjordes under 2004 i uppbyggnaden av ett säkrare, rättvisare och därför friare Europa. Jag beklagar bara att det fortfarande återstår mycket att göra och att framstegen ibland är långsamma, med tanke på behovet av enighet i rådet och olika rättsliga traditioner. Inom detta europeiska rättsliga område tror jag att rådet och Europaparlamentet delar samma ambitioner. Konstitutionsfördraget öppnar nya möjligheter för oss. Jag kan berätta för er på rådets vägnar att jag strävar efter att uppnå ett konstruktivt samarbete med parlamentet och efter att arbeta outtröttligt för att se till att våra medborgare kan leva i säkerhet och frihet. 
<SPEAKER ID="67" LANGUAGE="" NAME="" AFFILIATION="Vice talman">
<SPEAKER ID="68" LANGUAGE="IT" NAME="Frattini," AFFILIATION="kommissionens vice ordförande">
<P>
   . – Fru talman, ärade ledamöter! Kommissionen arbetar naturligtvis engagerat med att utveckla ett verkligt effektivt europeiskt område med rättvisa, säkerhet och frihet. Vi har för avsikt att arbeta enligt detta engagemang i nära och lojalt samarbete med detta parlament och med rådet.
<P>
Det finns några strategiska riktlinjer för våra åtgärder, vilka jag mycket snabbt skall förklara för denna kammare.
<P>
Den första principen är att söka en balans – inte en rättslig balans, utan främst en politisk och institutionell – mellan de två huvudkraven från EU:s medborgare – mer säkerhet å ena sidan och mer frihet å den andra.
<P>
Jag kan inte föreställa mig ett europeiskt område där medborgarna garanteras mer säkerhet på bekostnad av deras frihet, med en minskning av deras område av frihet och skydd. Som minister Frieden mycket riktigt påpekade kan det mervärde som Europa kan erbjuda hittas i denna balans.
<P>
Den andra huvudriktlinjen är solidaritet, som vi ser som en princip som kommer att göra att vi än en gång kan utveckla ett europeiskt område inom det stora området invandringspolitik. Vi skall eftersträva en lämplig balans mellan en bestämd inställning mot människohandel och olaglig invandring å ena sidan och å andra sidan ett genuint europeiskt område med hantering av laglig invandring, vilket jag anser är en möjlighet och inte en risk, förutsatt att den åtföljs av exempelvis lämpliga åtgärder för integration.
<P>
Alla dessa är tillvägagångssätt som kommissionen kommer att arbeta med från och med i år, 2005, än en gång med tanken att Europa kan göra en skillnad, jämfört med åtgärder av enskilda medlemsstater. Tänk exempelvis på samarbetet med länder utanför EU – ursprungs- och transitländer – som behöver stöd i sin politik så att vi tillsammans kan hantera invandringsfrågan och inte bara se på den som om den inte borde påverka oss direkt, i framtiden eller redan nu.
<P>
Det finns också en tredje strategisk riktlinje – stärkandet av det europeiska rättsliga området – jag menar både civil- och straffrätt. Jag anser att EU:s engagemang inom detta område ligger i ett främjande och inte bara i ett skydd för de grundläggande rättigheterna, med början i inrättandet av en byrå för de grundläggande rättigheterna, vars syfte blir just att främja en fullständig respekt för dessa rättigheter och inte bara att genomdriva dem.
<P>
I allt detta måste vi arbeta tillsammans med parlamentet och rådet, och skapa de synergier som blir nödvändiga för all den verksamhet som faller inom vårt ansvarsområde. För det första kommer handlingsplanen – som har nämnts av minister Frieden och Jean-Marie Cavada med flera – att lämnas in i tid för att godkännas under det luxemburgska ordförandeskapet i juni. Den kommer naturligtvis att lämnas in före detta, men den kommer att ha hänsyn till debatten som ännu i dag tar upp en del viktiga punkter.
<P>
Som jag har lovat och som rådet har begärt kommer handlingsplanen att innehålla detaljerade åtgärder, en tidtabell för antagandet av bestämmelserna och ett angivande av de specifika åtgärder som medlemsstaterna måste anta, i prioritetsordning.
<P>
Kommissionen överväger absolut också ett antal punkter som ännu inte har tagits upp direkt eftersom konstitutionsfördraget inte har trätt i kraft, men det finns vissa aspekter som enligt kommissionen förtjänar en del förberedande arbete just nu även om de inte kommer att fungera direkt. Vi funderar över att göra det förberedande arbetet till början av 2006, till och med innan konstitutionsfördraget träder i kraft, en händelse som vi ivrigt – mycket ivrigt – hoppas skall ske.
<P>
Jag skall bara ge ett exempel: demokratisk kontroll av Europol och Eurojust är bara en av de verkligt viktiga aspekter som markerar ett steg framåt för det europeiska området. Den är naturligtvis beroende av att den europeiska konstitutionen träder i kraft, men det finns ingenting som hindrar kommissionen från att börja tidigt med en studie och en rapport så att vi kan vara redo så snart konstitutionsfördraget träder i kraft.
<P>
Handlingsplanen kommer sedan att innehålla en mekanism som inte bara Jean-Marie Cavada i hans fråga, utan också, tror jag, många medlemsstater skulle vilja se – en mekanism för att utvärdera och övervaka införandet av åtgärderna i handlingsplanen. Som rådsordföranden redan har påpekat anser jag att denna övervakning bör vara konstant – den skall äga rum var sjätte månad enligt ett system som har varit framgångsrikt inom ett helt annat område, även om det är principen som räknas – den inre marknadens poängräkningssystem. Vi tänker på en modell som räknar ut poängen var sjätte månad, inte i syfte att hota, namnge och fördöma, utan för att hjälpa medlemsstaterna att hålla tidtabellen för att anta de nödvändiga initiativen.
<P>
Annars, mina damer och herrar, om vi ställer upp en tidtabell och denna tidtabell sedan bara finns på papperet blir kommissionens arbete ganska meningslöst. Vi anser därför att vi i stället bör hjälpa, uppmuntra och sporra medlemsstaterna genom en gemensam ansträngning mellan kommissionen och rådet, som i detta avseende är nödvändig.
<P>
Jag skall inte uppehålla mig vid de främsta prioriteringarna, eftersom de redan har nämnts – terrorismen kräver en bred, långsiktig strategi för prevention och reaktion, som absolut måste respektera människors grundläggande rättigheter – initiativ för skydd av personuppgifter kommer att lämnas in formellt mycket snart, och under årets andra hälft kommer det också att vara ett omfattande initiativ för skydd av uppgifter under den tredje pelaren, som jag lovade detta parlament.
<P>
Den organiserade brottsligheten är en klar prioritet, med särskild uppmärksamhet på offren för brott och olaglig handel, särskilt människohandel och särskilt handeln med barn, en grupp som jag anser vara särskilt viktig. De är de mest sårbara offren av alla och jag anser att de förtjänar det starkaste skyddet.
<P>
Nästa punkt är de grundläggande rättigheterna. Jag har redan nämnt den konsekvensanalys som vi skall utföra. Innan det antas skall varje initiativ från kommissionen värderas mot det system av grundläggande rättigheter som finns i konstitutionen – inget initiativ som är olämpligt kan antas genom ett kommissionsbeslut och erbjudas till världen utanför – en typ av föregående analys av överensstämmelse och konsekvenser för lagstiftning på EU:s initiativ.
<P>
Jag vill avsluta med några tankar om Europas yttre åtgärder inom området med säkerhet, frihet och rättvisa. I början av juli skall vi lägga fram ett heltäckande meddelande om den internationella dimensionen av säkerhet och rättvisa – av det europeiska området med frihet, säkerhet och rättvisa – och åter bekräfta den roll som Europa kan och måste spela i världen som försvarare och främjare av grundläggande rättigheter och av goda principer och värderingar.
<P>
Mycket har sagts om rättvisa – självförtroende och ömsesidigt förtroende och harmonisering är de två nyckelbegreppen. När det gäller invandringen har jag redan nämnt att vi måste slå ned hårt på människohandeln, men vi måste ha en sund, balanserad integrationspolitik för dem som invandrar lagligt. Kommissionen ser naturligtvis med stort intresse fram emot resultaten av de olösta frågor som grönboken om invandring har gjort alla här uppmärksamma på, utan att föreskriva lösningar, som ni vet, men med angivande av problemen.
<P>
Detta är därför den anda i vilken vi vill samarbeta med parlamentet. Vi skall arbeta med de nationella parlamenten för att stärka den princip som vi har skrivit in i konstitutionen, om kontroll av subsidiaritetsprincipen, och vi skall naturligtvis också arbeta med detta parlament, som skall vara, som det redan är, en viktig referenspunkt för oss när vi genomför initiativen. 
<SPEAKER ID="69" LANGUAGE="PT" NAME="Coelho," AFFILIATION="på PPE-DE-gruppens vägnar">
<P>
   . – Med anledning av den årliga bedömningen av uppbyggnaden av området med frihet, säkerhet och rättvisa, är vi i en delikat politisk situation. Vi kan inte ge den nya kommissionen äran för de framsteg som har gjorts, men inte heller hålla den ansvarig för de förseningar som har uppstått.
<P>
2004 var det år då Prodikommissionen avgick och Barrosokommissionen inledde sitt arbete – med andra ord tog Franco Frattini över efter Antonio Vitorino. Det var emellertid ett historiskt år av tre huvudorsaker. För det första utvidgades EU och har nu mer än 450 miljoner invånare, vilket ger unionen större politisk, geografisk och ekonomisk tyngd. För det andra tog vi förutom ekonomin och den inre marknaden på oss ett delat ansvar för att hantera hot mot stabiliteten och säkerheten, som inte inskränks av gränser, som med terrorism – vi får inte glömma de tragiska händelserna den 11 mars i Madrid. För det tredje har, såsom har nämnts av Jean-Marie Cavada och Martine Roure, stora förändringar ägt rum inom området med rättsliga och inrikes frågor, med en ny institutionell ram som träder i kraft när det gäller viseringar, asyl och invandring, varigenom medbeslutande med parlamentet och omröstning med kvalificerad majoritet i rådet nu gäller.
<P>
Mot denna bakgrund visar de frågor som vi ställer här, till både kommissionen och rådet, de problem som vi vill få lösta. Vi vill veta vilka initiativ som tas och parlamentet vill övervaka dessa initiativ. Vi vill inte bara spela en biroll, utan vi till att våra åsikter skall utnyttjas, så att alla EU:s medborgare kan leva fritt i en säker värld, där alla typer av katastrofer bekämpas och våra friheter garanteras. Ur detta perspektiv, kommissionsledamot Frattini, gratulerar jag er till de garantier som ni har gett oss om att större säkerhet inte måste underminera friheten, och till ert initiativ i rådet när det gäller den europeiska dagen mot dödsstraffet.
<P>
Jag vill avsluta med tre aspekter som gruppen för Europeiska folkpartiet (kristdemokrater) och Europademokrater anser vara grundläggande: för det första konstitutionsfördragets ikraftträdande, med det medföljande avskaffandet av trepelarstrukturen, för det andra att processen för medbeslutande skall utvidgas till områden som laglig invandring och integration, så att en fullständig demokratisk ansvarsskyldighet kan garanteras i de beslut som fattas inom dessa områden och för det tredje och sista att den rättsliga kontrollen skall förbättras genom att domstolens befogenheter utvidgas. 
<SPEAKER ID="70" LANGUAGE="HU" NAME="Kósáné Kovács," AFFILIATION="på PSE-gruppens vägnar.">
<P>
    – Fru talman! Upprättandet av ett europeiskt område med frihet, säkerhet och rättvisa är en historisk uppgift och perioden som för närvarande är föremål för granskning är en historisk period eftersom EU år 2004 blev en union med 25 medlemsstater och i denna nya politiska miljö måste säkerhet och rättvisa ges en möjlighet att vidareutvecklas. I detta EU med 25 medlemsstater har termerna “utanför” och “innanför” en annan betydelse och denna nya värld behöver inte bara nya bestämmelser utan även nya institutioner som inte enbart fungerar i formella termer utan verkligen känner dessa 25 medlemsstater, inbegripet de tio nya medlemsstaternas inhemska problem och brister. Därför är vi angelägna att se till att de nya institutionerna, Europeiska byrån för förvaltningen av det operativa samarbetet vid de yttre gränserna och Europeiska byrån för mänskliga rättigheter, verkligen kan arbeta självständigt och effektivt. 
<P>
EU befinner sig i praktiken mitt i motstridiga intressen och förväntningar från medborgarnas sida. Som Franco Frattini helt rätt påpekar vill EU-medborgarna ha mer säkerhet och mer frihet. Vi vet dock alla att vi också behöver mer solidaritet även om EU ibland är ogenerösare när det gäller att visa solidaritet än att hålla ett fast grepp om säkerheten. 
<P>
Vi förstår att vi efter 11:e september och Madrid kan tvingas vidta åtgärder mot terrorismen. Vi förstår också att vi ibland kan frestas av att åsidosätta värderingar som frihet och solidaritet men vi får inte tillåta oss att göra det. Av hänsyn till dem som ser EU som ett nytt hemland får vi inte låta detta ske. Vi välkomnar den ökade differentieringen i invandrarpolitiken och vi är nöjda med frågorna som tagits upp i grönboken. Men när dessa frågor skall besvaras ber jag er att vi granskar situationen på EU:s arbetsmarknad, inklusive utbudet på arbetsmarknaden i de nya medlemsstaterna, med kritiska ögon. 
<SPEAKER ID="71" LANGUAGE="EN" NAME="Ludford," AFFILIATION="på ALDE-gruppens vägnar">
<P>
   .  Fru talman! Jag är tacksam för minister Luc Friedens mycket utförliga redogörelse för rådets verksamhet under 2004. Men han gick knappt alls in på parlamentets kända missnöje med både kvaliteten på och riktningen för EU:s utveckling på området rättsliga och inre frågor. Det krävs ett helt annat klimat i rådet, så att parlamentet behandlas som en sann bundsförvant.
<P>
Att ministern sade att vi inte bör ägna alltför mycket tid åt att oroa oss över den rättsliga grunden för förslaget om lagring av personuppgifter är verkligen kännetecknande för det faktum att rådet helt enkelt inte fattar vad det är frågan om! Det kan göra stor skillnad, när det gäller såväl graden av intrång i privatlivet som graden av öppenhet och demokrati i beslutsfattandet, om förslaget grundar sig på gemenskapsrätt eller bara är mellanstatligt. Det överlägsna sätt som frågor om personlig integritet behandlas på i rådet är djupt oroväckande. Fler och fler förslag inkräktar på normerna för personuppgiftsskydd. Detta är en accelererande utveckling.
<P>
Slutmålet blir – eller är redan – att sammanlänka hela raden av EU-databaser och nationella databaser med uppgifter om personliga vanor, biometrisk information och troligen till slut DNA. Detta kräver en seriös offentlig debatt, förmedlad genom parlamentet, utifrån grundliga bedömningar av varje förslags konsekvenser för den personliga integriteten. Men vad vi ser nu är osthyvelsmetoden, där varje nytt förslag tar bort lite mer av skyddet mot intrång i den personliga integriteten. Detta sluga och lömska sätt är ingen klok strategi, för om allmänheten i unionen en dag upptäcker att den inte tycker om det övervakningssystem som har byggts upp så kommer den att reagera starkt.
<P>
Jag uppmanar ministern att övertala inrikesministrarna och inrikesdepartementen att ändra sina inrotade vanor och bli öppna, uppriktiga och ansvarsfulla i sitt agerande. 
<SPEAKER ID="72" LANGUAGE="DE" NAME="Voggenhuber," AFFILIATION="på Verts/ALE-gruppens vägnar">
<P>
   .  Fru talman! Jag blev ganska irriterad över två saker som rådets ordförande sade. Den första var att rådet inte kommer att göra något försök att påskynda bestämmelserna i den framtida konstitutionen. Den andra var att om vi gör något för säkerheten bör vi inte tvista om dess lagliga grund. Den förra återspeglar en trend som har varit påtaglig i diskussioner om såväl kampen mot terrorism som uppgiftsinsamling under de senaste månaderna. Man kan inte låta bli att tänka att rådet under en tid har rört sig runt de nuvarande fördragens yttersta gränser och, på ett mer iögonfallande sätt och allt oftare, brutit mot garantierna om de grundläggande rättigheterna. Jag tänker då på information om flygpassagerare och diskussionen om insamlingen av personuppgifter inom telekommunikationsområdet. 
<P>
Det är uppenbarligen mycket hög tid att klargöra att förbättringarna i konstitutionen, i fråga om vad som kan göras för den interna säkerheten och de förbättrade instrument som den innehåller, är oskiljaktiga från de grundläggande rättigheter som garanteras i stadgan om de grundläggande rättigheterna och från parlamentets gränsöverskridande engagemang. Dessa två kan inte hållas isär. Därför kommer vi när det gäller uppfyllandet av de grundläggande rättigheterna och vår grundläggande lagstiftning att strida om det med er. 
<SPEAKER ID="73" LANGUAGE="EL" NAME="Pafilis," AFFILIATION="på GUE/NGL-gruppens vägnar">
<P>
   . – Herr talman! Den missvisande benämningen område med frihet, säkerhet och rättvisa, som den också kallas i konstitutionen, är ett uttryck för främjandet och blomstrandet av förtryck under förevändning av att bekämpa terrorism och organiserad brottslighet, institutionaliseringen och utbredandet av antidemokratiska och andra metoder, utbredandet av förtrycksmekanismer och byggandet av fästning Europa med en strängt kontrollerad invandring som till och med går så långt som att inrätta uppsamlingsläger i tredjeland som påminner oss om koncentrationen av slavar under tidigare århundraden. 
<P>
Hänvisningen till frihet och rättvisa är en förolämpning mot folket när ni under förevändning av terrorism försöker terrorisera människor så att ni kan dölja den barbariska politiken mot arbetstagarna och de förtrycksåtgärder som vidtas och som ni kommer att försöka använda mot dem som reagerar, när Tammerfors-programmet redan har resulterat i framväxten av en industri, en verklig fabrik som tillverkar reaktionära lagar och mekanismer som strider mot de demokratiska fri- och rättigheterna, och när ni sätter upp ett otroligt system för att registrera socialt agerande och personuppgifter i varje land, med nätverk av kameror och annan övervakningsutrustning. Alla övervakar allt: telefoner, flygbolag, vägkameror, kameror på offentliga platser, zeppelinare i luften. Samhällskampen kriminaliseras medan radikalt handlande ses som den största faran och indirekt men tydligt inkluderas i terroristhot. 
<P>
År 2004 kan därför ses som året då EU:s knuff åt höger påskyndades, med folket som huvudmåltavla och huvudfiende. Arbetar- och gräsrotsrörelsens reaktion måste vara att trappa upp kampen mot att de reaktionära lagarna inte efterföljs och hörsammas, och mot själva EU. 
<SPEAKER ID="74" LANGUAGE="" NAME="Cederschiöld (PPE-DE )." AFFILIATION="inte">
<P>
    Fru talman! Herr kommissionär och rådet! Detta rättsområde är ännu väldigt outvecklat även om man i hederlighetens namn också måste konstatera att det ändå har hänt väldigt mycket de senaste tio åren. Om man ser till t.ex. tonen och andan som fanns när vi röstade igenom handlingsplanen mot organiserad brottslighet kan man konstatera att det i alla fall finns en annan retorik idag än det gjorde nationellt då. Men det finns en allvarlig obalans. Medlemsstaterna negligerar de grundläggande mänskliga rättigheterna. Andan i det nya fördraget, som innehåller ny demokrati och respekt för grundläggande rättigheter, kan ju faktiskt negligeras. Europaparlamentets synpunkter kan inte bara lämnas därhän i ett läge då vi arbetar på att genomföra just detta fördrag. Här handlar det om att öppna för dialog.
<P>
Innan frågan om datalagring diskuteras är det dags att diskutera om sådana åtgärder överhuvudtaget är rimliga. Frattini har ett väldigt viktigt ansvar och jag stöder det han sade i sitt inlägg. Även om det luxemburgska ordförandeskapet har de bästa intentioner så undrar många i detta parlament vart målen och prioriteringarna egentligen håller på att ta vägen i rådet som helhet. Datalagring och övervakning är allvarliga ingrepp i medborgarnas frihet. Vi kan absolut inte i detta parlament acceptera att man driver igenom det utan att ha samarbete med parlamentet i den frågan. Vi ser med hopp framemot Frattinis insatser framöver. 
<SPEAKER ID="75" LANGUAGE="" NAME="" AFFILIATION="Vice talman">
<SPEAKER ID="76" LANGUAGE="EL" NAME="Lambrinidis (PSE )." AFFILIATION="">
<P>
   – Herr talman! I dag bevittnar vi något häpnadsväckande. Jag tror att alla politiska partier här i kammaren – eller de flesta av dem – har slagit larm om personuppgiftsfrågan, om hur vi kontrollerar och skyddar personuppgifterna och trots allt detta verkar det ändå som om rådet och kommissionen, bortom alla ord som ibland låter så fina, inte har förstått vad det är som händer. 
<P>
Uppenbarligen hjälper det att kontrollera personuppgifter när man bekämpar terrorism: frågan är hur man gör det, i vilket syfte och om det är effektivt och slutligen vad det är man försöker underkuva när det gäller våra medborgares personliga rättigheter för att man skall lyckas för – om ni ursäktar det långsökta exemplet – tortyrkammare är också mycket effektiva sätt att få fast terrorister på. Vi européer har bestämt att de är olagliga. Vi kan inte säga att allt som hjälper polisen nödvändigtvis är av godo. Vår hållning i dessa frågor måste vara något klokare, något rimligare och i alla händelser tydligare. 
<P>
Jag håller fullständigt med om det som Sarah Ludford sade om salamitaktiken: den är ett problem och den måste upphöra. Låt oss ha en seriös diskussion, låt oss lägga alla kort på bordet. 
<P>
Ett exempel, inte bara på detta utan samtidigt även på medlemsstaternas oförmåga att samarbeta inom områden som de påstår att de vill samarbeta inom är en viktig del av räddningstjänsten och våra länders infrastrukturskydd mot terroristrisker. Rådet ger pengar till detta – och det är bra – men rådet har inte under några omständigheter lyckats instruera kommissionen att utarbeta ett tydligt program. Medlemsstaterna kommer att få pengar utan att samarbeta. Detta fungerar inte i praktiken. Det låter bra i medborgarnas öron men det löser inga problem. Så snälla: färre ord och mer tyngd bakom dem. 
<SPEAKER ID="77" LANGUAGE="EN" NAME="in 't Veld (ALDE )." AFFILIATION="">
<P>
    Herr talman! Det har pratats mycket om den rätta balansen mellan säkerhet och medborgerliga fri- och rättigheter, men låt oss se hur det fungerar i praktiken. Förra året slöts mot Europaparlamentets vilja ett avtal som ger USA tillgång till passagerarlistor. Senast i lördags förvägrades ett KLM-plan från Amsterdam till Mexiko som flög över USA tillträde till USA:s luftrum och skickades tillbaka till Nederländerna. Varför? Därför att USA hade fått reda på att det fanns två passagerare ombord som stod på en av USA:s listor över potentiella terrorister. Hur fick USA tag på dessa uppgifter? Hur fick de tag på de namnen? Avtalet om passagerarlistor gäller bara flygningar till och från USA, inte flygningar som går genom USA:s luftrum. USA bröt därför helt klart mot reglerna, och jag skulle vilja höra vilka åtgärder kommissionen tänker vidta.
<P>
För det andra välkomnar jag varmt Franco Frattinis uttalande om att vi bör främja och inte bara skydda grundläggande rättigheter, och jag skulle vilja tillägga att vi bör främja värderingar och inte bara stifta lagar.
<P>
Jag skulle vilja be Franco Frattini att informera oss om läget när det gäller inrättandet av arbetsgruppen för grundläggande rättigheter, som José Manuel Barroso har utlovat. Jag har inte hört någonting om den. Jag hoppas att arbetsgruppen särskilt kommer att titta på förslag för att få slut på diskriminering mot homosexuella. Hur går det till exempel med erkännandet av äktenskap mellan personer av samma kön? Hur går det med bekämpandet av den tilltagande homofobin? Hur går det med pådrivandet av de medlemsstater som hittills har vägrat att erkänna eller kompensera homosexuella offer för nazistregimen?
<P>
Jag hoppas att kommissionen kommer att besvara dessa frågor. 
<SPEAKER ID="78" LANGUAGE="FR" NAME="Flautre (Verts/ALE )." AFFILIATION="">
<P>
    Herr talman! Jag måste uttrycka min förvåning över att varken kommissionsledamoten eller rådets ordförande uttalade sig närmare om den externa dimensionen av asyl- och immigrationspolitiken. 
<P>
Ni vet att parlamentet har beslutat att diskutera situationen i Lampedusa och lägren i Libyen i samband med de aktuella och brådskande resolutionerna på torsdag, att delegationen för förbindelserna med Maghrebländerna och arabiska Maghrebunionen (inklusive Libyen), som kommer att resa till Libyen nästa vecka, har beslutat att besöka en flyktingmottagning och att utskottet för medborgerliga fri- och rättigheter samt rättsliga och inrikes frågor funderar på att tillsätta en undersökningskommission. 
<P>
Under dessa omständigheter anser jag att parlamentet, som vid flera tillfällen har upprepat sitt motstånd mot att betrakta asylfrågan som något rent yttre och mot att inrätta läger vid EU:s yttre gränser, förtjänade ett mer fullständigt uttalande om dessa intressen från er sida. De grundläggande rättigheter som så uppenbart har kränkts på Lampedusa och i Libyen omsluts inte bara av stadgan om de grundläggande rättigheterna utan även av den Europeiska konventionen om skydd för de mänskliga rättigheterna och de grundläggande friheterna och Genèvekonventionen om flyktingars rättsliga ställning. 
<P>
Mot bakgrund av dessa uppgifter, har rådet för avsikt att göra påpekanden för den kränkande staten om det upprepade och systematiska kränkandet av rättigheter eftersom det är tredje gången, tror jag, som Lampedusa-frågan har kommit upp? 
<SPEAKER ID="79" LANGUAGE="EL" NAME="Triantaphyllides (GUE/NGL )." AFFILIATION="">
<P>
   – Herr talman! De huvudsakliga åtgärder som införs och vidtas på grundval av Haag-principerna garanterar inte allt som proklameras. Hur kan man förena de grundläggande målen i tillämpandet av politiken för att försvara de mänskliga rättigheterna med att infoga biometrisk information i medborgarnas pass? Hur kan det vara rätt att fatta beslut som strider mot de grundläggande friheterna? 
<P>
Haag-programmet från Europeiska rådets slutsatser i november säger att säkerhetsfrågan brådskar och att den är ett prioriterat mål, speciellt mot bakgrund av terroristangreppen den 11 september 2001 i USA och den 11 mars i Madrid. 
<P>
Vägen som EU har valt är att offra de mänskliga friheterna. Haag-programmet används till att stödja politiken att skilja EU-medborgarna från medborgarna i tredjeland, vilka ständigt målas upp som en källa till mer ondska. Unionen själv främjar, i frihetens och rättvisans namn, främlingsfientlighet och bygger murar som klassificerar medborgare från utvecklingsländer som en annan kategori av människor. 
<P>
På grundval av detta anser vi därför att Haag-programmet är sjukt, inte endast i fråga om dess tillämpning utan vad som är ännu viktigare, rent allmänt sett. 
<SPEAKER ID="80" LANGUAGE="PL" NAME="Sonik (PPE-DE )." AFFILIATION="">
<P>
      Herr talman, mina damer och herrar! Den senaste utvidgningen innebar både geografiska och demografiska förändringar för EU med tio nya medlemsstater och en befolkning som nu beräknas till 450 miljoner. Dessa är nya och mycket betydande faktorer när det gäller att stärka området med frihet, säkerhet och rättvisa.
<P>
Vid denna tidpunkt uttryckte många människor sin rädsla för att öppnandet av EU skulle kunna leda till att organiserad brottslighet och okontrollerad invandring “exporterades”. I dag är det dock uppenbart att utvidgningen inte har haft någon negativ inverkan på EU:s interna säkerhet. Anslutningen av en ny grupp medlemsstater har tvärtom inneburit att vi kan samarbeta mer effektivt i Europa. 
<P>
Ömsesidig tillit är avgörande för att kunna upprätta ett effektivt samarbete och detta gäller för alla aspekter av området med frihet, säkerhet och rättvisa. Detta innefattar rättsligt samarbete i civila och straffrättsliga ärenden, vilka är ytterst betydande för medborgarnas rättsliga säkerhet. Jag noterar att en brist på tillit till de nya medlemsstaterna har framkommit i flertalet instanser, exempelvis det hittills okända påläggandet av övergångsperioder som gäller innan dessa medlemsstater kan bli fullvärdiga medlemmar i Schengen. Vi kan redan se de första tecknen på att det som de nya medlemsstaterna hittills har uppnått har erkänts, exempelvis i Haag-programmet som antogs i november 2004. Enligt detta program skall Schengenförhandlingarna påbörjas under första hälften av 2006 och tidsfristen för ett inträde i Schengen löper ut 2007. Hur framgångsrik denna process blir beror dock på om alla nödvändiga kriterier uppfylls. Detta gäller framför allt kommissionen som ansvarar för upprättandet och samordningen av den nya andra generationen av Schengens informationssystem. Det senare skall överlåtas i mars 2007 och jag anser att det är ytterst viktigt att vi gör allt vi kan för att se till att detta datum hålls. 
<P>
Det kommer dessutom att vara omöjligt att upprätta ett samarbete om intern säkerhet, om man ser till utvidgningen i ett bredare sammanhang, om besluten fortsätter att fattas inom små och oklara mellanstatliga strukturer som t.ex. G5-gruppen som innefattar Förenade kungariket, Frankrike, Spanien, Italien och Tyskland. Detta kommer särskilt att besannas om anledningen till varför de nya medlemsstaterna inte tillåts att delta i dessa grupper är att så kallade olika operativa kulturer råder i dessa länder och att de därför inte kan delta i sådana organ. Denna typ av inställning gynnar inte alls tillit och gott samarbete. 
<P>
Den sista punkten som jag skulle vilja understryka i fråga om utvidgningen är viktig, nämligen att handlingsplaner och strategier måste upprättas rörande EU:s förbindelser med tredjeländer längs förlängningen av den yttre östra gränsen, för detta är ett nytt territorium när det gäller rättsliga och inrikes frågor. 
<SPEAKER ID="81" LANGUAGE="HU" NAME="Lévai (PSE )." AFFILIATION="For Europe">
<P>
   – Herr talman! Robert Schuman avslutar sin bok med orden: ”Europa söker efter sig självt”. Denna tanke är lika relevant för EU nu som då. Av alla de utmaningar som EU står inför i dag är de två viktigaste områdena Lissabonprogrammet och programmet som syftar till att upprätta ett område med frihet, säkerhet och rättvisa. Jag är övertygad om att dessa två områden är tätt sammankopplade och att de ömsesidigt stärker varandra och att de samtidigt är ömsesidigt beroende av varandra för att lyckas. 
<P>
När man talar om detta ämne kan man inte undgå vikten av att vidta åtgärder mot olaglig invandring. Många anser att ett av de viktigaste sätten att göra detta på – tillsammans med förstärkandet av samarbetet mellan tullmyndigheter och myndigheter för inrikes frågor – är att styra olaglig invandring i riktning mot laglig invandring. Detta skulle mildra Europas demografiska problem men det skulle också kunna hjälpa upp den ekonomiska tillväxten genom att tillgodose ett välbehövligt nytt arbetskraftsutbud. 
<P>
Invandring inkräktar naturligtvis på mänskliga rättigheter och värderingar och även på diskriminerings- och fördomsfrågor. Här skulle jag kortfattat vilja göra er uppmärksamma på att den 8 april har förklarats som den internationella romdagen och att Europas största minoritet rutinmässigt utsätts för diskriminering och extrem intolerans. Medlemsstaterna inställning i denna fråga varierar men detta bör inte stå i vägen för att parlamentet skall kunna få till stånd en verklig förändring tillsammans med kommissionen och rådet. Att skapa säkerhet och frihet samtidigt i Europa kommer att ge alla dess medborgare en bättre framtid. 
<SPEAKER ID="82" LANGUAGE="IT" NAME="Agnoletto (GUE/NGL )." AFFILIATION="">
<P>
   – Herr talman, mina damer och herrar! Jag skulle vilja göra er uppmärksamma på en specifik aspekt rörande behovet av att göra polisens arbete mer öppet för insyn inom EU. Jag vill understryka vikten av att parlamentet uppmanar rådet att göra den europeiska kodexen för polisetik bindande. Ministerrådet antog denna kodex den 19 september 2001 och den bör ses som startpunkten för utvecklingen av yrkesstandarder för polisen inom EU. Att göra kodexen till lag i EU-länderna skulle vara ett viktigt bidrag till utvecklingen av en EU-lagsamling mer i enlighet med de internationella mänskliga rättigheterna och de nationella lagstiftningar som har kommit längre när det gäller polisfrågor. 
<P>
Att göra kodexen till en tvingande lag skulle, när det gäller unionens inrikespolitik, få en viktig förebyggande och skyddande funktion tack vare de bestämmelser som den innehåller rörande utbildning i etik för polismän. På så sätt – Franco Frattini vet vad jag talar om – kommer allvarliga brott mot de mänskliga rättigheterna såsom dem som begicks av den italienska polisen i Genua under G8-toppmötet 2001 inte att hända igen. 
<P>
När det gäller yttre förbindelser skulle EU få en större internationell trovärdighet om kodexen antogs. Respekten för de mänskliga rättigheterna, de demokratiska principerna och rättstaten i tredjeland är en ytterst viktig faktor för EU när man utvecklar yttre förbindelser och sluter internationella fördrag. 
<SPEAKER ID="83" LANGUAGE="MT" NAME="Busuttil (PPE-DE )." AFFILIATION="">
<P>
   – Vid två tillfällen förra helgen drogs två kroppar upp ur havet i Malta. I det ena fallet hade havet sköljt upp personens kropp på land. I det andra fallet, som inträffade igår, hittades en annan kropp några kilometer utanför Maltas kust och togs i land av armén. Det råder knappast något tvivel om att båda kropparna tillhörde personer som fallit offer för människosmugglare, detta allvarliga och grymma brott som gör den tragiska olagliga invandringen i Medelhavsområdet mycket svårare. Därför är det ytterst lämpligt att vi håller denna typ av debatt i dag för att diskutera vad vi konkret gör i Europa för att lösa detta problem. Haag-programmet som skall sträcka sig fram till 2010 är ett ambitiöst program som nu verkligen leder oss till en gemensam politik om politisk asyl och invandring. 
<P>
Därför vill jag gratulera kommissionen till förslaget som på ett särskilt sätt har samband med problemet som kallas “delning av bördan”. Kommissionens förslag, speciellt det att upprätta en särskild fond för detta ändamål, är ett konkret steg i rätt riktning så att åtagandet institutionaliseras och bördan av invandringsproblemet därmed delas av alla och inte bara av dem som är direkt utsatta för denna företeelse. Det är synd att Europeiska byrån för förvaltningen av det operativa samarbetet vid de yttre gränserna inte ännu har påbörjat sin uppgift när det finns en sådan brådskande efterfrågan på att få se en kollektiv ansträngning inom denna sektor. Jag håller också med kommissionen om vikten som den lägger på denna politik när det gäller budgetanslag och speciellt med beaktande av den nya budgeten. Å andra sidan ställer jag mig tvekande till hur mycket vi bör diskutera utvidgandet av befogenheter, även när det gäller beslut fattade genom medbeslutandeförfarandet, inom området för laglig invandring när det fortfarande finns så mycket kvar att göra inom området för olaglig invandring, speciellt i länder som direkt handskas med den olagliga invandringens problem och bördor. Vi måste visa att EU förmår möta denna utmaning som är i annalkande på ett effektivt sätt. Tack. 
<SPEAKER ID="84" LANGUAGE="PT" NAME="Esteves (PPE-DE )." AFFILIATION="">
<P>
   – Inom EU grundas lag och ordning på ett system av universella värderingar som innesluts av stadgan om de grundläggande rättigheterna och av konstitutionen som är under utveckling. Därför är EU:s maktsystem – medlemsstaternas och EU-institutionernas – inte moraliskt neutralt. 
<P>
Den utmaning som frågor av grundläggande mänsklig värdighet utgör för den allmänna ordningen kan tydligast ses inom området med frihet, säkerhet och rättvisa. Frågor som rör asyl, invandring, det straffrättsliga systemet och avvägningen mellan frihet och säkerhet kräver enighet i de rättsliga frågorna och oftast en harmonisering av lagstiftningen. 
<P>
Mot denna bakgrund finns angelägna frågor som jag vill rikta rådets och kommissionens uppmärksamhet på. Hur skall vi exempelvis handskas med den olagliga invandringen? Godtar denna kammare det brådskande behovet av en gemensam politik eller låter vi varje medlemsstat ha sin egen politik, inklusive straffrättspolitik? Hur föreslår rådet och kommissionen att man skall ta itu med frågan om fängelsereformer? Anser de att detta också är en fråga för varje enskild medlemsstat eller kräver detta område omgående en gemensam politik som täcker hela det straffrättsliga systemet, det vill säga som omfattar stadiet för avtjänandet av fängelsestraff och i synnerhet straffjämkning? 
<P>
Sanningen är att Europeiska unionen är ofullkomlig om den bara är ett överdimensionerat säkerhetsområde. Europeiska unionen kommer endast att bli fullkomligt om den, tillsammans med intresset för ett säkerhetsområde, på ett effektivt sätt blir ett rättsligt område. 
<SPEAKER ID="85" LANGUAGE="FR" NAME="Frieden," AFFILIATION="rådets ordförande.">
<P>
    Herr talman! Jag håller verkligen inte med vissa ledamöters åsikter här i kammaren när de försöker ge parlamentet en heroisk roll av frihetsförsvarare och göra rådet (rättsliga och inrikes frågor) till mästare i säkerhet. Låt mig försäkra er om att vi i alla beslut vi fattar försöker behålla en balans mellan de tre målen i denna politik frihet, säkerhet och rättvisa. Vi har många gånger sagt att vi söker en parallell utveckling av dessa delar. Detta är särskilt viktigt för oss och därför tillbakavisar jag påståendet att vi i parlamentet måste bromsa vår strävan att skapa mer säkerhet för att det skulle uppnås på bekostnad av friheten. 
<P>
Detta är helt enkelt inte sant och jag skall ge er några exempel för att illustrera min ståndpunkt. Den dag då en mördare eller våldtäktsman kan ställas inför rätta för att genetiska fingeravtryck som är samlade i DNA-databaser gör det möjligt för oss att säkra hans fällande dom kommer allmänheten att vara nöjd, och så även ni. I dag kan den skyldige flytta till en annan EU-medlemsstat för att undvika straff eftersom det inte finns några kopplingar mellan DNA-databaser och när detta händer kommer parlamentet att fråga rådet varför vi inte gjorde någonting för att ändra situationen. 
<P>
Samma sak gäller sammanlänkningen av polisregister. Om en person som har utnyttjat barn sexuellt flyttar till en annan medlemsstat där myndigheterna inte blivit informerade om personens förflutna har människor all rätt att ifrågasätta varför vi fortsätter att tillåta detta. Vi håller för närvarande på att undersöka hur vi kan förbättra sammanlänkningen av de uppgifter som finns i de olika polisregistren.
<P>
Efter den 11 september blev vi tillfrågade – och med all rätt – varför vi inte hade gjort några framsteg med den europeiska arresteringsordern när ett lagförslag hade lagts fram för rådet sedan en tid tillbaka. Då agerade vi men när det inte sker något dramatiskt är vi aningen benägna att glömma – precis som ni, verkar det ibland – att ett aktivt förebyggande av brott och terrorism innebär att man vidtar ett antal åtgärder medan man samtidigt behåller den rätta balansen mellan frihet, säkerhet och rättvisa. Detta är ett bekymmer vi delar så låt oss för Guds skull glömma villfarelsen att parlamentet hyser frihetsförsvararna under sitt tak medan rådet är ute efter att inskränka våra grundläggande friheter.
<P>
Min andra kommentar gäller lagring av uppgifter. Det jag precis har sagt om underliggande principer gäller även lagringen av uppgifter. Jag är dock oerhört förvånad och verkligen chockerad över vissa påståenden som har gjorts här som jämställer lagringen av uppgifter med användandet av tortyrkammare. 
<P>
Har parlamentet glömt att vi – för hela tre år sedan, tror jag – godtog ett direktiv om informationsbehandling som tillåter medlemsstater att, under egen nationell lagstiftning, bevara personuppgifter inom telekommunikationsområdet under en begränsad tidsperiod för vissa specifika syften. Detta direktiv antogs genom medbeslutandeförfarandet. 
<P>
Det vi försöker göra i dag är med andra ord inte att lagra resultaten från telefonavlyssningar eller innehållet i telefonsamtal. Vi försöker bara bekämpa brottslighet på ett mer effektivt sätt genom att i ett lagligt instrument, som vi för närvarande diskuterar och som kan komma att ändras, etablera principen att det som kan göras på nationell nivå också kan göras på EU-nivå, under samma villkor. Jag uppmanar oss alla att bli mer ”EU-inriktade” när det gäller kampen mot brottslighet. 
<P>
Det är självklart att tydliga villkor och mål krävs i fråga om de uppgifter som får lagras, lagringsperioden och användandet av uppgifterna. Detta är varken mer eller mindre än det vi redan kräver i många av våra medlemsstater. Lagrade uppgifter har spritt ljus över många narkotika- och terroristbrott i våra medlemsstater. Låt oss därför vara realistiska i fråga om de möjligheter som lagringen av uppgifter öppnar upp för oss. 
<P>
Om den rättsliga grunden – som vi kommer att undersöka, som jag sade tidigare – är sådan att vi delvis befinner oss inom den första pelaren kommer rådet naturligtvis inte att ha några problem att diskutera ärendet med parlamentet och jag skall gladeligen åter infinna mig på utskottet för medborgerliga fri- och rättigheter samt rättsliga och inrikes frågor för att diskutera det i detalj. 
<P>
Jag anser, och jag är övertygad om, att detta är ett användbart vapen i kampen mot brottslighet och jag hoppas att vi hittar den rätta mekanismen. Det är därför vi uppenbarligen, som jag sade, måste diskutera den rättsliga grunden och jag har inga som helst problem med det. De som påstod det motsatta för ett tag sedan har fel. Ja, jag vill diskutera den rättsliga grunden men jag sade också att vi inte bör kasta bort vår tid på oändliga diskussioner, för brottslingarna struntar i den rättsliga grunden. De vill bara utnyttja frånvaron av kopplingar mellan de nationella systemen och bristen på tydligt reglerade mekanismer. 
<P>
Rådet kommer därför att analysera kommissionens rättsliga yttrande och kommissionens nya förslag, om det finns ett sådant. De fyra medlemsstater som lade fram förslaget som vi för närvarande diskuterar i rådet vill inget annat än att ta de egna nationella instrumenten och begära en europeisk lösning, något som rådets ordförande finner helt normalt.
<P>
Min tredje kommentar gäller den yttre dimensionen. Det är sant att jag inte nämnde invandringens yttre dimension, men jag ansåg att jag redan hade sagt mer än nog om detta ämne; mitt mål var närmare bestämt att rapportera för er om förra årets framsteg i riktning mot ett område med rättvisa. Jag kunde ha talat mycket länge om vår strategi och vårt arbete under detta år. Jag anser att den externa dimensionen av den gemensamma politiken i rättsliga och inrikes frågor är ytterst viktig i samband med både invandringsfaktorn och antibrottsfaktorn. Jag anser att det är viktigt att vi beaktar den yttre dimensionen av politiken i rättsliga och inrikes frågor när det gäller situationen i Medelhavsområdet och på Balkan för den har en direkt inverkan på våra medlemsstaters inrikespolitik. Därför vädjar jag än en gång om en verklig gemensam politik inom området för asyl och invandring. 
<P>
När det gäller framstegen år 2004, som jag till min stora sorg sade tidigare, är dessa endast minimiregler men det är bra att de faktiskt existerar. Vi behöver konstitutionen för att utveckla en verklig gemensam politik för asyl och invandring och den yttre dimensionen kommer säkerligen att behöva sättas i första rummet. Jag har ofta sagt att det inte längre finns någon gräns mellan yttre och inre säkerhet, därför att alla beståndsdelar interagerar och detta är fallet när det gäller både brott och invandring. Dessa är två skilda politiska områden som behandlas enligt samma modell av rådet.
<P>
Slutligen frågan om insyn och samråd med parlamentet. Jag är förvånad över att höra vissa av er tala för att det nya fördraget skall träda i kraft tidigare. Jag anser att rådet lyssnar på parlamentet i de frågor som fördraget föreskriver att det måste lyssna på parlamentet. Rådet fattar beslut tillsammans med parlamentet där nuvarande fördrag påbjuder det. Om ett nytt fördrag träder i kraft i morgon kommer vi att tillämpa dess bestämmelser. Jag är för dessa nya bestämmelser; jag anser att jag har klargjort det. 
<P>
Parlamentet är i dagsläget fullt informerat om rådets verksamhet. I motsats till vad vissa av er tror ger vi oss inte in i salamitaktik när det gäller våra förbindelser med parlamentet. Vi informerar parlamentet om alla beslut vi fattar och vi uppdaterar er om utvecklingen inom alla områden på den politiska dagordningen. Vi har gjort detta, i förbigående, när det gäller våra slutsatser om biometrisk information i viseringar och uppehållstillstånd och i informationssystemet för viseringar (VIS), och vi kommer att fortsätta att göra det. 
<P>
Vi ger oss inte heller in i salamitaktik när det gäller våra mål för de är tydligt upprättade. De kommer att bli ännu mer tydliga så fort vi har handlingsplanen som gör det möjligt att införliva Haag-programmet. Det är därför vi vill ha programmet. Vi bad kommissionen att arbeta snabbt för jag skulle vilja att vi antog handlingsplanen från Haag-programmet under det luxemburgska ordförandeskapet i juni. Då kommer vi att veta exakt vilka mål vi skall sträva efter även om vi kanske måste anpassa handlingsplanen när konstitutionen träder i kraft.
<P>
Min slutliga kommentar gäller en fråga jag glömde nämna tidigare, nämligen rasism. Jag tror att det var Martine Roure som ställde den relevanta frågan. Det luxemburgska ordförandeskapet fäster verkligen stor vikt vid detta direktiv. Jag har gjort allt i min makt för att lyfta fram det och sätta tillbaka det på rådets dagordning men, som med de andra ärendena jag tagit upp i dag, finns det ett behov av att upprätta en balans mellan intressen som ibland hamnar i konflikt. 
<P>
När jag säger att vi bör ha gemensamma värderingar inom EU och att rasism kategoriskt måste fördömas, reagerar vissa människor med att anklaga oss för att undertrycka yttrandefriheten. Detta är en annan typ av argument från dem inom de andra områden som jag talade om tidigare men det finns ändå en balans som måste upprättas. 
<P>
Jag satte inte detta förslag på dagordningen för denna veckas rådsmöte (rättsliga och inrikes frågor) eftersom flera medlemsstater, speciellt de nya medlemsstaterna, sade att de skulle vilja detaljgranska det förslag som de äldre medlemmarna redan hade granskat före utvidgningen. Jag kan dock försäkra parlamentet om att det är min bestämda avsikt att lägga fram detta förslag till rådet i juni, för det är min önskan – och vi kan alla ha våra önskningar och förhoppningar – att få det godtaget under det luxemburgska ordförandeskapet. Tjugofem medlemsstater måste naturligtvis komma överens om formuleringen; om den ändras på ett väsentligt sätt är det självklart att parlamentet kommer att rådfrågas igen men jag hoppas verkligen att vi gör framsteg med detta instrument, som är särskilt viktigt för mig. 
<SPEAKER ID="86" LANGUAGE="IT" NAME="Frattini," AFFILIATION="kommissionens vice ordförande">
<P>
   . – Herr talman! Jag har lite att tillägga: endast tre synpunkter. Den första är att många ledamöter har tagit upp en grundläggande fråga som jag redan hade berört i mitt tidigare anförande. Det råder inget tvivel om att de tre viktiga delar som utgör EU:s agerande i de tre stora områdena med frihet – som innebär främjandet och inte bara skyddandet av friheterna – rättvisa och säkerhet, alla måste utvecklas tillsammans. 
<P>
För att uttrycka mig ännu tydligare behöver vi inte bara skydda människors grundläggande rättigheter för att uppnå en tillfredsställande säkerhet utan också verkligen utveckla EU:s rättsliga område. Från ena sidan finns det tydliga krav på att harmonisera eller försöka göra vissa grundläggande principer enhetliga – vi kommer att behandla rättssäkerhetsgarantier i brottmål om några minuter – och jag är i hög grad för detta försök till harmonisering men sedan säger naturligtvis andra att man måste ta hänsyn till den stora skillnaden i traditioner, historia och kultur i vårt rättssystem. 
<P>
Det står då klart att kommissionen måste beakta även detta. Vi kommer absolut alltid att arbeta hårt för att dessa tre stora områden skall utvecklas parallellt och på ett balanserat sätt.
<P>
I synnerhet när det gäller grundläggande rättigheter har det ifrågasatts vad den grupp kommissionsledamöter som kommissionsordförande José Manuel Barroso meddelade parlamentet gör. Arbetsgruppen tillsattes i december. Den har haft flera möten; kommissionsordförande Barroso leder mötet och jag är vice ordförande i gruppen och samordnar de nödvändiga initiativen tillsammans med andra kolleger. Vi har utarbetat en färdplan – ett antal åtgärder och principer som vi skall ta itu med; vi har redan tagit itu med några av dem. Jag nämnde tidigare frågan om skyddet av barn; detta är ett av de ämnen som vi har inriktat oss på under de första veckorna och som vi kommer att rikta in oss på i framtiden. 
<P>
Vi har många fler ämnen och när parlamentet vill lyssna på mig direkt i kommissionen när jag talar om de framsteg som gruppen av kommissionsledamöter har gjort i sitt arbete, kommer jag naturligtvis att vara beredd att göra det.
<P>
Vi har nämnt att rasism och antisemitism är frågor som måste kvarstå på EU:s dagordning. Jag sätter mitt hopp till ordförandeskapet när jag säger att EU inte får ge ett intryck av att vara så svagt att man inte kan nå en överenskommelse, om än inte en lätt sådan, i juni, när det handlar om en fråga som presenterats för rådet (rättsliga och inrikes frågor) för dryga tre år sedan. Jag hoppas på detta och vädjar naturligtvis också om att vi äntligen kommer överens om denna text och att vi får ett gemensamt system som tar hänsyn till subsidiaritetsprincipen. Jag vill inte att EU-medborgarna skall få höra att vi efter tre års diskussioner inte har lyckats bekräfta den grundläggande principen att rasism inte får tillåtas inom EU. Detta är en annan fråga som gruppen av kommissionsledamöter har arbetat med och som de kommer att fortsätta med.
<P>
Mycket har sagts om skydd för personuppgifter. Ingen har för avsikt att skapa en europeisk storebror som fångar upp och registrerar allt. Kommissionen har naturligtvis inte den minsta avsikt att göra något sådant. Vi har ett väl avvägt initiativ i åtanke som först och främst skall ta hänsyn till de specifika kraven för att undersöka vissa allvarliga gränsöverskridande brott – helt säkert terrorism, men även människohandel och pedofili – och som kommer att göras tillgängligt för speciellt fastställda myndigheter under en lämplig tid. Det kommer således inte att finnas någon permanent databas, något som ingen av oss anser förenligt med Europeiska unionens stadga om de grundläggande rättigheterna.
<P>
Kommissionen kommer att lägga fram ett eget förslag eftersom vi har våra betänkligheter om den rättsliga grund som rådet föreslagit. Jag har redan sagt det flera gånger och jag säger det igen: om några veckor kommer vårt förslag att vara klart för granskning av rådet. Vi kommer att beakta parlamentets utvärdering av frågan och vi har beaktat – det får vi aldrig glömma – de utvärderingar som myndigheterna för skydd för personuppgifter har gjort. Dessa myndigheter har bildat en obestridlig expertgrupp, inklusive teknisk expertis, och gjort utvärderingar som ofta är kritiska till kommissionens förslag. 
<P>
Vi tar verkligen hänsyn till deras utvärderingar och vi kommer att fortsätta göra det men om deras bedömning av detta förslag exempelvis är positiv kommer vi att ha ett starkt argument på vår sida, i bemärkelsen att förslaget tar hänsyn till den grundläggande rätten till skydd för uppgifter. 
<P>
Slutligen några ord om asyl och EU:s asylpolitik. Även här bör vår strategi vara väl avvägd och fortsätta att vara det: ett minimum av rättssäkerhetsgarantier är nödvändigt och de utgör ett första steg. Vårt mål är att i framtiden – snart, hoppas jag – inrätta ett europeiskt system för att erkänna eller återkalla flyktingstatus utan någon åtskillnad i behandling och som kännetecknas av hög standard, och inte sänker sig till en lägre standard som någon antydde. 
<P>
Vi anser inte att EU:s politik kan gå tillbaka till att vara dåligt avvägd, i bemärkelsen att man bara tar itu med avvisandet av asylsökande och inte accepterandet och integreringen av dem. Båda aspekterna är relevanta: det lämpar sig inte att föra en politik som förhindrar eller avvisar om vi inte är villiga att integrera dem som kommer lagligt till EU.
<P>
Vi kommer sannerligen inte att hjälpa dem som vill arbeta på ärligt sätt om vi inte visar att vi intar en tydlig, bestämd och sträng inställning mot dem som utövar människohandel. Dessa strategier är två sidor av samma mynt och de kommer, för kommissionens del, att skapa riktlinjerna för EU:s politik. 
<SPEAKER ID="87" LANGUAGE="" NAME="Talmannen." AFFILIATION="">
<P>
   – Debatten är avslutad. 
<P>
Omröstningen kommer att äga rum under sammanträdet i maj. 
<SPEAKER ID="88" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är debatten om betänkandet av Kathalijne Maria Buitenweg om rättssäkerhetsgarantier i brottmål i Europeiska unionen.
<P>
Franco Frattini har ordet igen.
<SPEAKER ID="89" LANGUAGE="EN" NAME="Frattini," AFFILIATION="kommissionens vice ordförande">
<P>
   .  Herr talman! Först och främst skulle jag vilja välkomna parlamentets stöd för detta viktiga förslag. Vårt förslag har två huvuddelar. Den första syftar till att upprätta gemensamma miniminormer för vissa rättssäkerhetsgarantier i brottmål i hela unionen. Avsikten är att främja efterlevnad snarare än att duplicera Europeiska domstolen för de mänskliga rättigheterna. De områden där gemensamma miniminormer föreslås i detta första skede är för det första tillgång till juridisk rådgivning både före och under rättegången, för det andra tillgång till kostnadsfri tolkning och översättning, för det tredje garantier för att vederbörlig hänsyn visas personer som inte är i stånd att förstå eller följa förhandlingarna och för det femte rätt för utländska misstänkta att meddela sig med konsulära myndigheter samt skriftlig information till misstänkta om deras rättigheter.
<P>
Ett beslut har fattats om att först utarbeta förslag om dessa fem rättigheter, eftersom de är särskilt viktiga när det gäller ömsesidigt erkännande. Avsikten är inte att antyda att dessa fem rättigheter skulle vara viktigare än andra utan bara att de är av mer omedelbar betydelse för det ömsesidiga erkännandet. I och med att ramverket generellt syftar till att stärka rätten till en rättvis rättegång kommer det att bidra till att garantera en rimlig skyddsnivå för utländska misstänkta och tilltalade.
<P>
Slutligen kan det ömsesidiga erkännandet bara fungera effektivt i en anda av förtroende. Förslaget till rambeslut kommer att stärka det ömsesidiga förtroende som medlemsstaterna har för varandras straffrättsliga system. Det är viktigt att inte bara kunna lita på integriteten i en partners bestämmelser utan också att kunna lita på att dessa bestämmelser tillämpas korrekt. Därför föreslår vi en övervakningsmekanism. 
<SPEAKER ID="90" LANGUAGE="NL" NAME="Buitenweg (Verts/ALE )," AFFILIATION="föredragande">
<P>
   .  Herr talman! Jag är väldigt stolt över att vi i dag äntligen för en debatt om betänkandet om miniminormer för rättssäkerhetsgarantier i brottmål som måste tillämpas i hela EU. Min grupp röstade nej till den europeiska arresteringsordern 2001. Ett av skälen till det var att förslaget inte innehöll några bestämmelser för att omhänderta de misstänktas rättigheter, de misstänkta som tack vare den nya förordningen mycket lättare kunde överlämnas till andra medlemsstater i EU. Nu har vi möjlighet att sätta punkt för den politiska strid som utspelades då, därför att vi är i alla händelser eniga om att den misstänktes rättssäkerhetsgarantier utgör ett nödvändigt tillägg till den europeiska arresteringsordern. Många ledamöter har granskat frågan mycket noga och jag måste tacka herr Costa för hans förslag från fjärran ort. Jag vill också tacka alla andra ledamöter så mycket för ett utmärkt samarbete.
<P>
I övrigt har mitt arbete underlättats av att kommissionen har gjort ett utmärkt arbete. Kommissionen sammanförde många idéer, samrådde med vissa personer och lade fram resultaten i en grönbok om vilken den tidigare ordföranden i utskottet för medborgerliga fri- och rättigheter samt rättsliga och inrikesfrågor, Jorge Salvador Hernández Mollar, skrev ett positivt betänkande. Jag har utgått från hans observationer när jag har skrivit mitt betänkande.
<P>
Eftersom brottslingar inte håller sig inom nationella gränser måste uppspårandet av dem också överskrida dessa. Detta förutsätter emellertid att rättssäkerhet råder i hela EU. Betänkandet handlar inte bara om de misstänktas rättigheter utan också om effektiv brottsbekämpning. När allt kommer omkring är det så att om medlemsstaterna misstror varandra kommer de att vara obenägna att lämna över sina egna medborgare till varandra utan tvekan. Ett exempel på det är de brittiska och nederländska flygspanare som, som ni kanske minns, blev anhållna i Grekland för några år sedan. Trots den proteststorm som detta gav upphov till hos nederländska och brittiska politiker och medborgare antogs den europeiska arresteringsordern samma månad, i december. Som en följd därav måste alla flygspanare därefter utlämnas till Grekland. Frågan är emellertid om detta verkligen kommer att göras om det protesteras så mycket mot det. Därför anser jag att för att få en effektiv brottsbekämpning så måste det finnas ett verkligt förtroende mellan medlemsstaterna och ett förtroende kräver tydliga överenskommelser om de misstänktas rättigheter.
<P>
Naturligtvis är det så, som kommissionsledamoten redan har sagt, att många rättigheter redan omfattas av Europeiska konventionen om skydd för de mänskliga rättigheterna, men de betraktas som rättsliga principer och måste ta sin form i de olika medlemsstaterna. Kommissionens förslag är mycket mer specifikt. Därtill kommer rättigheterna att bli synligare och lättare att tillämpa. Att Europadomstolens arbetsbörda kommer att minska blir en välkommen extra fördel. Liksom kommissionsledamoten redan har sagt innebär kommissionens förslag att ytterligare rättigheter införs; den misstänkte får rätt till juridisk rådgivning under hela brottmålsförfarandet, rätt till tolkning och översättning. Myndigheterna blir skyldiga att informera den misstänkte om dennes rättigheter. Jag ställer mig bakom större delen av kommissionens förslag men det är uppenbart att detta utgör ett första steg och att ytterligare rambeslut kommer att behövas, om till exempel erkännande av bevismaterial, borgen och utredningsmetoder. Jag hoppas att kommissionsledamoten kommer att påskynda händelseutvecklingen i det avseendet.
<P>
Jag är också glad över att utskottet för medborgerliga fri- och rättigheter samt rättsliga och inrikes frågor har angett att ett antal punkter i kommissionens förslag måste ges en mer precis ordalydelse. Således föreskriver man att en advokat måste vara på plats inom 24 timmar, att en förhandling inte kan äga rum om den misstänkte inte har fått någon juridisk rådgivning och att det skall finnas en oberoende instans som klienterna kan vända sig till med klagomål som rör deras advokater. I övrigt är det viktigt att inte bara regeringar, utan också advokater och inblandade organisationer bör ombes bedöma huruvida normerna följs och att dessa bedömningar sedan offentliggörs, därför att bara öppenhet och insyn kan verkligen främja förtroende. 
<P>
Ett sista ord om skäl 8, eftersom jag vet att det är ett centralt stycke för många ledamöter. Det tycks vara få medlemsstater som är intresserade av att ha kvar möjligheten att inte tillämpa dessa grundläggande rättigheter för de misstänkta på medborgare som är misstänkta för att ha begått allvarliga och komplexa former av brott, särskilt terrorism. Detta är en angelägen fråga för mig, framförallt som tillhörande gruppen De gröna/Europeiska fria alliansen. Som föredragande skulle jag gärna se att vi kom fram till en kompromisslösning, men personligen tror jag att medlemsstaterna kommer att vara mycket mindre benägna att utlämna personer till andra medlemsstater om de befarar att de grundläggande rättigheterna, miniminormerna, inte kommer att respekteras. Jag vill också tillägga att det är en principsak att miniminormerna per definition skall gälla alla. När Jorge Salvador Hernández Mollar, en ledande kristdemokrat, var föredragande i denna fråga argumenterade han aldrig under några omständigheter för att undantag skulle göras från miniminormerna. Frågan nu är om betänkandet bör antas över huvud taget om detta undantag inte är omfattande nog. Jag hoppas att vi fortfarande skall kunna mötas halvvägs under morgondagens omröstning, därför att jag är övertygad om att medborgarnas rättigheter förtjänar hela parlamentets stöd. 
<SPEAKER ID="91" LANGUAGE="NL" NAME="Eurlings," AFFILIATION="på PPE-DE-gruppens vägnar">
<P>
   . Herr talman! Förslaget till rambeslut är ett direkt resultat av grönboken från 2003 om processgarantier i brottmål i hela EU. Som kommissionsledamoten sade för en stund sedan är kommissionens avsikt med förslaget att få bort alla eventuella skillnader som kan föreligga mellan de rättssäkerhetsgarantier som gäller för misstänkta i medlemsstaterna. Det råder ingen tvekan om att förslaget har många fördelar och jag skulle kortfattat vilja redogöra för några av dem.
<P>
Som föredraganden, Kathalijne Maria Buitenweg, redan har nämnt går det inte att förneka att rambeslutet tack vare kodifieringen av miniminormer kan, och säkerligen kommer att, bidra på ett användbart sätt till nivån för det rättsliga skyddet i EU. För det andra går det inte att förneka att rambeslutet kan få positiva följder för det ömsesidiga förtroendet för ländernas olika straffrättsliga system, något som är ännu viktigare i och med den utvidgade Europeiska unionen. Slutligen är rambeslutet mindre långtgående och därför mer realistiskt än grönboken och det är bra att rambeslutet för en gångs skull ger uttryck för skyddsfunktionen i straffrätten.
<P>
Det finns dock också frågetecken kring subsidiariteten, om vilken det verkligen råder tvivel. EU-fördraget erbjuder ingen uttrycklig rättslig grund för brottmål även om det tillhandahåller en för harmoniseringen av straffrätten i sig. Dessutom innehåller förslaget grundläggande normer som redan finns inskrivna i Europeiska konventionen om skydd för de mänskliga rättigheterna.
<P>
Från denna synvinkel förhåller sig gruppen för Europeiska folkpartiet (kristdemokrater) och Europademokrater positiv men inte naiv – således både positiv och kritisk – till förslaget. Vi måste säga att förslaget trots dess uppenbara fördelar kommer att leda till ytterligare byråkrati. Enligt beräkningar gjorda i mitt hemland Nederländerna kommer kommissionens förslag att innebära en kostnad på ca 40 miljoner euro per år för översättning, lagring av visuellt material och bedömningen av det nya systemet. Kommissionen har sagt att man vill lägga till en mängd andra saker, så för ett litet land som mitt, och också för andra medlemsstater, kommer summan att stiga ytterligare. Trots det anser jag på min grupps vägnar att fördelarna väger tyngre än de extra kostnaderna därför att misstänkta måste få ett effektivt skydd var de än befinner sig. Kommissionen har emellertid gjort det mycket tydligt att detta långtgående förslag inte skall påverka den nationella lagstiftning som syftar till att bekämpa terrorism i de olika medlemsstaterna. Därför kunde vi inte godkänna Kathalijne Maria Buitenwegs ändringsförslag där detta stryks. Därefter lade hon fram en kompromiss, en första kompromiss i ändringsförslag 4: “Medlemsstaterna får anpassa de bestämmelser som anges i detta rambeslut [...] under förutsättning att det egentliga innehållet i dessa bestämmelser respekteras och de är i enlighet med Europeiska konventionen om skydd för de mänskliga rättigheterna och de grundläggande friheterna och Europeiska unionens stadga om de grundläggande rättigheterna”. Men även med denna formulering kommer flera medlemsstater, däribland Spanien, Frankrike och Förenade kungariket, att få problem med sina nuvarande system för terroristbekämpning.
<P>
Därför avslutar jag med den vettiga kompromiss som jag kom fram till med föredraganden i ändringsförslag 51 där en hänvisning görs till rättigheterna i enlighet med Europeiska konventionen om skydd för de mänskliga rättigheterna, och det är jag nöjd med. Jag vill uppmana alla i parlamentet att stödja det ändringsförslaget snarare än ändringsförslag 4 för att få till stånd ett brett stöd för betänkandet, därför att jag tänker inte bara på att betänkandet måste få ett brett stöd, utan jag tänker också på socialdemokraterna och de socialdemokratiska regeringarna i Spanien och Förenade kungariket. Försätt inte era egna medlemsstater i knipa. Om ändringsförslag 51 överlever omröstningen och ändringsförslag 4 inte gör det, då kommer majoriteten i PPE-DE-gruppen att stödja Buitenwegbetänkandet. Annars anser vi tyvärr att betänkandet används för att äventyra den pågående nationella kampen mot terrorism och i det fallet tvingas vi avstå från att godkänna betänkandet. 
<SPEAKER ID="92" LANGUAGE="FR" NAME="Roure," AFFILIATION="">
<P>
   Herr talman! Låt mig börja med att tacka föredraganden för ett utmärkt betänkande som jag vill ge mitt fulla stöd. Faktum är att vi borde ha vidtagit en harmonisering av miniminormer för rättigheter i samband med rättegång parallellt med skapandet av den europeiska arresteringsordern.
<P>
Genom antagandet av betänkandet bekräftar vi att upprättandet av ett område med frihet, säkerhet och rättvisa inte bara innebär antagandet av åtgärder för brottsbekämpning utan också fastställandet av rättigheter. Trots att förfarandena har tillnärmats betydligt i EU finns det fortfarande kvar skillnader. Därför är det av yttersta vikt att fastställa gemensamma bestämmelser som garanterar bistånd från en advokat och rätten till tolkning, liksom även skydd, särskilt av de mest sårbara.
<P>
Den viktigaste nyckeln till skapandet av ett sant europeiskt område med säkerhet och rättvisa ligger i skyddet och främjandet av de europeiska medborgarnas grundläggande rättigheter. Vi visar på vår vilja att stödja denna politiska vision av ett område med frihet, säkerhet och rättvisa genom att stärka kommissionens förslag som fastställer miniminormer för att garantera den enskildes rättsäkerhet i brottmål. Vi vill också garantera rätten till tillgång till en advokat inom 24 timmar och fullständig information till den misstänkte, som bör få information om åtalspunkterna och sina rättigheter skriftligen på ett språk som vederbörande förstår. Slutligen måste kvaliteten på tolktjänsterna garanteras och därför föreslår vi att ett nationellt tolkregister skall upprättas.
<P>
Även om man måste ägna särskild uppmärksamhet åt terroristförbrytelser – barbariska brott – fortsätter kriget mot terrorismen ändå att vara oupplösligen förenat med skyddet av de grundläggande rättigheterna i våra demokratier. Även om det kan bli nödvändigt att skapa särskilda bestämmelser för misstänkta i samband med utredningar av terroristdåd måste varje enskild individs rättigheter fortfarande respekteras. Upprättandet av ett sant europeiskt område med rättvisa är en prioritet. Ett förbättrat rättsligt samarbete och ömsesidigt erkännande beror av harmoniseringen av rättigheter och förfaranden. 
<SPEAKER ID="93" LANGUAGE="EN" NAME="Alvaro," AFFILIATION="på ALDE-gruppens vägnar">
<P>
   .  Herr talman! Eftersom många bra saker redan har sagts är det inte nödvändigt att jag tar upp precis allt. ALDE-gruppen välkomnar Kathalijne Maria Buitenwegs betänkande om förslaget till rådets rambeslut om straffrättsligt samarbete. Rättssäkerhetsgarantier är ett oundgängligt komplement på ett område där samarbetet mellan medlemsstaternas rättsvårdande och brottsbekämpande organ blir allt djupare.
<P>
Vi anser att det samtidigt som det ömsesidiga erkännandet av beslut kräver förtroende mellan medlemsstaterna är lika viktigt att berörda misstänkta åtnjuter likvärdiga rättigheter. Jag måste erkänna att det för mig som ny ledamot av parlamentet var skrämmande att höra att så inte var fallet tidigare i unionen. Men nu är detta på tillfredsställande sätt reglerat så att misstänkta har samma rättigheter i hela unionen, och jag är mycket glad över att rambeslutet nu behandlas.
<P>
ALDE-gruppen hade vissa idéer angående förslaget. Först och främst föreslog vi att ett register över specialiserade och kvalificerade tolkar samt en jourlinje för tolkning skulle upprättas. Vi ville garantera de handikappades rättigheter samt psykologiskt stöd. Vi ville att rättighetsinformationen skulle göras tillgänglig för de handikappade, att vittnens rättigheter skulle innefattas och att en oberoende grupp erfarna, oberoende och vederbörligen arvoderade advokater skulle organiseras. Vi är mycket glada över att föredraganden har tagit till sig de flesta av dessa idéer.
<P>
Detta är ett mycket bra resultat, och vi stöder därför föredragandens ursprungliga linje. Vi strävar efter att ge misstänkta lika rättigheter oavsett vad de är misstänkta för. Vi strävar efter lika skydd och harmonisering.
<P>
Slutligen är jag mycket nöjd över att majoriteten i utskottet för medborgerliga fri- och rättigheter samt rättsliga och inrikes frågor stödde våra ändringsförslag, som syftade till att ge de handikappade lika rättigheter och som klargjorde skyldigheterna för advokaterna och tolkarna.
<P>
Fru Buitenweg! ALDE-gruppen kommer att stödja er och ert betänkande. 
<SPEAKER ID="94" LANGUAGE="DE" NAME="Kaufmann," AFFILIATION="på GUE/NGL-gruppens vägnar">
<P>
   .  Herr talman, mina damer och herrar! Vad händer med dem som åtalas för ett brott i ett annat land än deras eget, i en annan medlemsstat i EU? De ställs oundvikligen inför en mängd problem och kan inte annat än stöta på många hinder eftersom rättssystemet skiljer sig från det i deras hemland. De som dessutom står anklagade utan att tala språket i landet ifråga är helt borta. Jag upplevde själv detta på ett mycket påtagligt sätt för några år sedan. Det var i Genua vid tiden för de stora demonstrationerna mot G8-toppmötet. Ett oräkneligt antal ungdomar blev först misshandlade av polisen på ett otroligt brutalt sätt bara för att kort därefter hamna i italienska fängelser, hjälplösa – och i en del fall – fråntagna sina rättigheter i dagar i sträck. Rätten till en rättvis rättegång som finns inskriven i artikel 6 i Europeiska konventionen om skydd för de mänskliga rättigheterna visade sig sakna skärpa. Det är för sent för EU att vidta några åtgärder i det fallet nu. Det som hände då får aldrig mer hända någonstans. Utlämningsskyldigheten i enlighet med den europeiska arresteringsordern måste en gång för alla balanseras av tydligt definierade rättigheter för den tilltalade. Gemensamma miniminormer för rättsäkerhetsgarantier måste fastställas i EU.
<P>
Jag vill också sälla mig till dem som tackar föredraganden och jag kan på min grupps vägnar säga att vi stöder hennes betänkande som innehåller flera viktiga ändringsförslag som är av yttersta vikt för att garantera den tilltalades rättigheter. Det är självklart att personer som står åtalade för brott måste meddelas sina rättigheter på ett språk de behärskar. Det är lika självklart att detta måste ske skriftligen. Rätten till ett juridiskt ombud måste garanteras, liksom rätten till tolkning. De krav på obligatorisk översättning av alla dokument och på att det skall vara självklart att den tilltalades partner informeras, som framförs i betänkandet, är lika viktiga. Jag hoppas att majoriteten i parlamentet kommer att stödja betänkandet i morgon.
<SPEAKER ID="95" LANGUAGE="EN" NAME="Allister (NI )." AFFILIATION="">
<P>
    Herr talman! Som många andra av unionens harmoniseringsförslag ger betänkandet vid första påseendet ett rätt så tilltalande intryck. Men bara den som är naiv kan undgå att märka att det är en del av upprättandet av ett integrerat straffrättsligt system för unionen som våra nationella system slutligen kommer att underkastas, inte minst på det viktiga området hur det bör stå oss fritt att bekämpa terrorism. Som utskottet för rättsliga frågor har påpekat bör förslaget ses som en utgångspunkt snarare än en slutpunkt.
<P>
Om det är fråga om att garantera ett minimum av mänskliga rättigheter så finns instrumentet redan, i enlighet med Europakonventionen om skydd för de mänskliga rättigheterna, i form av domstolen här i staden. Men det är uppenbart att unionens ambition är att själv överta den rollen.
<P>
Som brittisk medborgare och faktiskt även som advokat måste jag säga att de brutala upplevelser som brittiska medborgare har råkat ut för utomlands ger stöd för min uppfattning att vi har lite att vinna men mycket att förlora på omfattande straffrättslig integration. Den skandalösa behandlingen av Dinesh Sakaria i Sverige, det spektakel som brittiska flygplansskådare utsattes för i Grekland och den skrämmande domen mot Kevin Sweeney i Nederländerna övertygar medborgare i Förenade kungariket om att de gör bäst i att behålla förfarandena och skyddsverken i sitt sedvanerättsgrundade rättssystem i stället för att någonsin frestas att byta ut detta mot den bristfälliga kontinentala modellen.
<P>
Om sådana saker kan inträffa – och de har inträffat – med dessa länder, som sägs följa Europakonventionen om skydd för de mänskliga rättigheterna, skulle en flytt av samordningen från Europarådet till Europeiska kommissionen inte på något sätt bidra till att effektivt garantera individens rättigheter i realiteten. 
<SPEAKER ID="96" LANGUAGE="EN" NAME="Kirkhope (PPE-DE )." AFFILIATION="">
<P>
    Herr talman! Naturligtvis är vissa miniminormer önskvärda. Jag ifrågasätter inte detta. Jag är säker på att vi alla tror på rättvisa: rättvisa för misstänkta brottslingar och för de människor som vi företräder, liksom på mänskliga rättigheter för misstänkta brottslingar men också mänskliga rättigheter för alla våra väljare. Men vi får inte vara naiva. Dessa förslag och vissa av deras förespråkare här i parlamentet vill ge alla misstänkta brottslingar samma rättssäkerhetsgarantier. Men en terrorist är inte detsamma som till exempel en inbrottstjuv, utan måste behandlas annorlunda.
<P>
Vi genomlever en internationell kris och kan inte tillåta att något underminerar vår kamp mot terrorism och mot dem som gör sig skyldiga till terrorism. Vårt ansvar gäller i första hand – vilket det också bör göra – den stora majoriteten oskyldiga män, kvinnor och barn i våra olika länder samt deras rättigheter, till exempel rättigheten att njuta av livet utan att behöva frukta att drabbas av våld eller plötslig död på grund av dessa skrämmande terrorister.
<P>
Förslaget bidrar inte mycket till att hjälpa oss i vårt arbete eller ens till att hjälpa dessa oskyldiga människor, särskilt inte i en tid då våra ansträngningar i första hand borde inriktas på att hjälpa de brottsbekämpande myndigheterna i våra olika länder snarare än att bakbinda dem. De på vänsterkanten här i parlamentet har inte mycket hjälp att erbjuda dem som är i behov av det, särskilt inte dem som behöver vårt skydd och vårt stöd. 
<SPEAKER ID="97" LANGUAGE="IT" NAME="Fava (PSE )." AFFILIATION="habeas corpus">
<P>
   – Herr talman, mina damer och herrar! Min grupp välkomnade kommissionens förslag och anser att de ändringsförslag som föredraganden lagt fram är mycket väl formulerade. De grundar sig egentligen på en grundläggande princip om de rättsäkerhetsgarantier som skall harmoniseras och erbjudas alla tilltalade i brottmål i hela EU. Om brottmålsförfaranden organiseras på EU-nivå, då måste även medborgarnas rättigheter garanteras på samma nivå. Det är en viktig princip då den ökar det ömsesidiga förtroendet mellan de olika rättssystemen som är en förutsättning för samarbete.
<P>
Liksom kommissionsledamot Frattini har påpekat är detta miniminormer men samtidigt absolut grundläggande rättigheter i en rättegång; närvaron av ett juridiskt ombud i förfarandets alla delar, översättning av dokument, tillgång till tolkning och så vidare. Om dessa rättigheter inte kan garanteras riskerar vi att få orättvisa eller godtyckliga rättegångar.
<P>
Sedan kommer stötestenen: utfärdandet av undantag, eller möjligheten – som en del ledamöter vill se – för medlemsstaterna att inte tillämpa dessa garantier i fall av särskilt grova former av brott som t.ex. terrorism.
<P>
Min grupp förkastar den lösningen. Den uppnådda kompromissen i ändringsförslag 4 till skäl 8 erkänner detta, nämligen behovet en rättslig och etisk tröskel som medlemsstaterna aldrig får överskrida, inte ens för att bekämpa terrorism. Det är en fråga om mänskliga rättigheter, om den internationella konventionen om mänskliga rättigheter och om Europeiska unionens stadga om de grundläggande rättigheterna.
<P>
Därför tycker jag att det argument som en ledamot framförde om de höga kostnader som reformen skulle ge upphov till är ganska tarvligt. Det är att gå ett steg för långt, delvis därför att det är mycket svårt att göra en ekonomisk bedömning av värdet av att skydda mänskliga rättigheter.
<P>
Vi måste göra mer för att bekämpa terrorismen men utan att beröva de personer som är föremål för utredning och de tilltalade sina rättigheter. Vi kan inte acceptera ett tudelat system som det som tyvärr finns i Förenta staterna med till exempel Guantánamo och förändringarna av systemet för de rättsvårdande myndigheterna i Förenta staterna, därför att Europas rättskultur och minnet av allt Cesare Beccaria stod för innebär, det jag är övertygad om, att man inte kan avskaffa rätten att genast få ett frihetsberövande prövat av domstol ().
<P>
Herr talman! Terrorism är framförallt en grov kränkning av mänskliga rättigheter, därför skulle det vara en paradox om vi själva skulle vilja bekämpa den genom att kränka de tilltalades eller de misstänktas medborgerliga rättigheter i dylika förfaranden. 
<SPEAKER ID="98" LANGUAGE="" NAME="Ek (ALDE )." AFFILIATION="">
<P>
    Herr talman! Rätten till rättvis rättegång är en av de absolut viktigaste mänskliga rättigheterna. Ändå kränks denna fundamentala rättighet i alla våra medlemsländer. Jag har själv följt både fallet med en brittisk medborgare i Sverige och det med en svensk medborgare i Grekland där rätten till tolkning till det egna modersmålet inte har uppfyllts. I fallet med Calle Jonsson, den svenska medborgaren, har familjen tvingats sälja hus och låna 50 000 euro för att klara kostnaderna för tolkning. Detta är självklart inte acceptabelt på något sätt. Samtidigt finns hela den stora europeiska konventionen om mänskliga rättigheter och medborgerliga friheter. Det finns utförlig rättspraxis ifrån domstolen i Strasbourg. Det som vi behöver lägga till i Europaparlamentet och Europeiska unionen är den dimension av uppfyllelse av dessa regler som detta parlament, kommissionen och rådet kan tillföra. När jag tidigare lyssnade på Luxemburgs representant så blev jag mycket bekymrad då jag tycker att det är viktigt att rådets representant i alla lägen talar för de fullständiga mänskliga rättigheterna och rätten till rättvis rättegång.
<P>
Jag tycker att föredraganden har gjort ett alldeles utmärkt arbete. Det återstår mycket när det gäller både tillgången till en försvarare, rättslig översättning och minimistandarder överhuvudtaget, liksom skyddet av den som är misstänkt i en rättegång.
<P>
Man skall ha klart för sig att en misstänkt inte alltid är detsamma som en dömd person. Domstolsförfarandet skall skilja de oskyldiga från de skyldiga, och då gäller det att se till att det finns tillräckligt stöd i detta sammanhang. Dagens debatt och de beslut vi kommer att fatta i parlamentet kommer inte att räcka, utan det kommer att krävas ytterligare åtgärder. 
<SPEAKER ID="99" LANGUAGE="" NAME="" AFFILIATION="Vice talman">
<SPEAKER ID="100" LANGUAGE="DE" NAME="Klamt (PPE-DE )." AFFILIATION="">
<P>
    Herr talman, mina damer och herrar! Rambeslutet om vissa rättssäkerhetsgarantier i brottmål i EU som vi diskuterar i dag skall – enligt rådet – begränsas till de fall där den europeiska arresteringsordern tillämpas. Det var – och fortsätter vara – gruppen för Europeiska folkpartiet (kristdemokrater) och Europademokraters åsikt. Eftersom föredraganden hela tiden fram till omröstningen i det berörda utskottet höll fast vid ståndpunkten att rambeslutet – i motsats till vad rådet hade föreslagit – också borde tillämpas på personer som åtalats för terroristbrott röstade min grupp nej till betänkandet i utskottet. Kathalijne Maria Buitenweg har arbetat mycket hårt de senaste veckorna för att få till stånd en kompromisslösning som kan få alla gruppers stöd. Jag är mycket glad över att hon gjorde detta och vill tacka henne för hennes ansträngningar.
<P>
Som talesman för PPE-DE-gruppen kan jag säga att gruppen kommer att stödja Kathalijne Maria Buitenwegs betänkande förutsatt att plenarsammanträdet röstar nej till det tidigare ändringsförslaget till skäl 8 och att majoriteten i stället röstar för det nya förslaget från gruppen De gröna. Detta innebär att de föreslagna bestämmelserna inte kommer att söka hindra de nu gällande särskilda åtgärder i den nationella lagstiftningen som syftar till att bekämpa vissa allvarliga och komplexa former av brott, särskilt terrorism. Därtill kommer kravet att dessa nämnda åtgärder skall vara förenliga med Europeiska konventionen om skydd för de mänskliga rättigheterna och Europeiska unionens stadga om de grundläggande rättigheterna.
<P>
Till de socialdemokratiska ledamöterna vill jag säga att det därav följer att dessa gränser inte överskrids och att kompromissförslaget uppfyller alla deras krav. 
<SPEAKER ID="101" LANGUAGE="FR" NAME="Hazan (PSE )." AFFILIATION="">
<P>
    Herr talman! Jag vill inleda med att gratulera Kathalijne Maria Buitenweg till hennes utmärkta betänkande. Jag anser att hon på ett ypperligt sätt har visat varför frihets- och rättvisefrågor inte får skiljas ut från säkerhetsfrågorna. I dag har vi chansen – tack vare detta betänkande för övrigt – att återställa balansen, för den repressiva sidan av rättsliga och inrikes frågor har under flera år varit den mer utvecklade delen av politiken och till och med i vissa avseenden den enda utvecklade delen. Det är absolut nödvändigt att vi går vidare i dag och ser till att utlämningssystemet tillämpas på alla misstänkta, även på dem som misstänks för terrorismrelaterad brottslighet, utan att respekten för individens rättigheter kränks.
<P>
Dessutom behöver vi en korrigeringsmekanism för de fall där ett nationellt rättssystem inte uppfyller miniminormerna. Denna typ av åtgärder skulle ge större tyngd åt rätten till en rättvis rättegång, en princip som slagits fast i Europeiska konventionen om de mänskliga rättigheterna. Precis som sades nyss skulle en sådan mekanism vara ett grundläggande komplement till den europeiska arresteringsordern – något som saknats länge.
<P>
Låt oss komma ihåg – särskilt med tanke på ett antal ganska chockerande observationer som vi har hört – att det inte handlar om att dalta med brottslingar utan om att höja förtroendet för alla våra rättssystem för att uppmuntra medlemsstaterna att arbeta tillsammans. Det är ett absolut nödvändigt steg på vägen mot ökat ömsesidigt förtroende mellan medlemsstaterna och mot principen om ömsesidigt erkännande av rättsliga beslut. Det är ett grundläggande villkor för att skapa ett europeiskt rättsområde, något som jag är säker på att vi alla helt och hållet står bakom. 
<SPEAKER ID="102" LANGUAGE="" NAME="Talmannen." AFFILIATION="">
<P>
   – Med detta sista anförande avslutas debatten om detta betänkande.
<P>
Omröstningen kommer att äga rum i morgon kl. 12.00. 
<SPEAKER ID="103" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är en debatt om ett betänkande av Panayiotis Demetriou om Europeiska polisakademin.
<P>
Franco Frattini har ordet på kommissionens vägnar. 
<SPEAKER ID="104" LANGUAGE="FR" NAME="Frattini," AFFILIATION="kommissionens vice ordförande">
<P>
   . Herr talman! Låt mig börja med att uttrycka min tacksamhet för att Europaparlamentet har gett sitt stöd till detta förslag. Jag tackar särskilt föredraganden, Panayiotis Demetriou.
<P>
Kommissionen är i princip positivt inställd till några av ändringsförslagen och kommer att stödja dem i sina förhandlingar med rådet. Detta gäller idén med nationella enheter, som avvisas av en majoritet av delegationen, men där vi skulle kunna godta en ändring av ordalydelsen i enlighet med vad föredraganden föreslår. Vi skulle kunna acceptera termen ’kontaktpunkt’ som föreslås i ordförandeskapets kompromissförslag och som tycks bygga på samma logik.
<P>
Detsamma gäller för ändringsförslaget om att tillåta rådet, som företräds av styrelsen, att säga upp direktören om denne begått tjänstefel. Vi stöder också ändringsförslagen i fråga om budgeten.
<P>
När det å andra sidan gäller möjligheten att låta Europaparlamentet företrädas av en observatör i styrelsen kan vi bara hänvisa till en resolution som antogs av parlamentet den 13 januari 2004 om rambestämmelser för EU:s tillsynsmyndigheter och till det utkast till interinstitutionellt avtal om rambestämmelser för dessa myndigheter som kommissionen antog den 25 februari 2005, som ni vet. Enligt resolutionen bör man undvika att ha företrädare för parlamentet med i dessa styrelser. Det var faktiskt parlamentet självt, som del av budgetmyndigheten, som insåg att det inte skulle vara etiskt hållbart med en representation eftersom det är parlamentet som skall bevilja ansvarsfrihet för myndighetens budget. 
<SPEAKER ID="105" LANGUAGE="EL" NAME="Demetriou (PPE-DE )," AFFILIATION="föredragande.">
<P>
   – Herr talman, mina damer och herrar! Debatten om de båda föregående punkterna, och framför allt minister Luc Friedens och kommissionsledamot Franco Frattinis uttalanden, har bekräftat och motiverat ståndpunkten att upprättandet av ett område med frihet, säkerhet och rättvisa är en grundläggande politik och ett avgörande mål för Europeiska unionen.
<P>
Ett korrekt och effektivt polisarbete utgör grunden för denna politik. Därav följer att en kontinuerlig modernisering och utveckling av utbildningen av polisstyrkorna i varje medlemsstat i unionen är en nödvändig förutsättning för att främja politisk frihet, säkerhet och rättvisa.
<P>
Det råder inga tvivel om att Europeiska polisakademin under sin framgångsrika treårsperiod har bidragit till EU:s arbete för att utveckla området med frihet, säkerhet och rättvisa.
<P>
Polisakademin tillämpar gemensamma polisutbildningsprogram som bygger på erfarenheterna från samtliga nationella polishögskolor i EU:s medlemsstater, vilket alla är överens om har resulterat i att gemensamma utbildningsnormer och -metoder har skapats på övergripande europeisk nivå. Kommissionen har därför med rätta beslutat att höja polisakademins status.
<P>
Polisakademin har fått en permanent placering i Bramshill i Förenade kungariket, den har infogats i EU:s organisation och blivit EU:s sjuttonde myndighet, och, framför allt, den har fått status som juridisk person och fått en budget – alla dessa åtgärder har vi helt och fullt stött från första början. Syftet med de ändringsförslag som vi har lagt fram i fråga om kommissionens förslag och som har godkänts av utskottet för medborgerliga fri- och rättigheter samt rättsliga och inrikes frågor är att få polisakademin att arbeta mer kollektivt, produktivt och effektivt. Ändringsförslagen innebär följande: Det grundläggande ansvaret för polisakademins verksamhet ligger kvar hos den transnationella styrelsen. Personalen anställs enligt EU:s föreskrifter. En balans har skapats i relationerna mellan polisakademin och de nationella polishögskolorna i stället för att polisakademin skall upprätta nationella enheter i varje medlemsstat, vilket skulle leda till förvirring och en eventuell missuppfattning om att polisakademin skulle lägga sig i medlemsstaternas angelägenheter. Varje medlemsstat skall skapa en sambandsenhet med ansvar för att tillämpa de gemensamma polisutbildningsprogrammen i de nationella polisutbildningscentrumen.
<P>
Parlamentet kommer att få rätt att efter eget gottfinnande skicka en observatör till akademins styrelse och kommer i alla fall enligt förslaget att ha rätt att kontrollera akademins årsberättelse via EU:s budget. Det verkar inte som om vi kommer att framhärda i denna ståndpunkt; Franco Frattini har sagt sin åsikt, vilket vi respekterar, men jag är säker på att vi kan hitta en medelväg.
<P>
Våra rekommendationer har utformats efter flera samråd med kommissionen och rådet. Båda dessa organ godtar i princip ändringsförslagen från utskottet för medborgerliga fri- och rättigheter samt rättsliga och inrikes frågor och godkänner det ändrade förslaget, som godkändes enhälligt av vårt utskott, med undantag för den punkt som kommissionsledamot Frattini hänvisade till i fråga om Europaparlamentets möjlighet att företrädas av en observatör i polisakademins styrelse.
<P>
Jag anser att ändringsförslagen från utskottet för medborgerliga fri- och rättigheter innebär en förbättring av förslaget. Jag litar därför på att alla mina ärade vänner och alla politiska grupper kommer att rösta för mitt betänkande i sin nuvarande utformning på onsdag. 
<SPEAKER ID="106" LANGUAGE="DE" NAME="Haug (PSE )," AFFILIATION="föredragande för yttrandet från budgetutskottet">
<P>
   .  Herr talman, mina damer och herrar! Avsikten att göra Europeiska polisakademin till en EU-institution är ett mål som vi alla delar. Om vi på allvar skall bekämpa brottsligheten i Europa och om vi skall förklara krig mot framför allt organiserad gränsöverskridande brottslighet, måste våra polisstyrkor och brottsbekämpande organ ha tillgång till utbildning.
<P>
Om polisakademin skall vara en EU-institution måste den drivas enligt EU:s administrations- och budgetföreskrifter och det är de senare som budgetutskottet har koncentrerat sig på i sitt yttrande till utskottet för medborgerliga fri- och rättigheter samt rättsliga och inrikes frågor.
<P>
Till att börja med är de 4,5 miljoner euro som skall anslås årligen från 2007 beroende av den nya budgetplan som skall antas. För det andra anser vi att den medlemsstat där polisakademin har sin placeringsort bör ge ekonomiskt stöd. För det tredje får polisakademins styrelse enbart anta en provisorisk tjänsteförteckning och preliminär budget, åtminstone till dess att parlamentet i december antar den generella budgeten för det kommande året. För det fjärde skall budgetmyndigheten – det vill säga detta parlament och rådet – informeras om berättigade avvikelser från budgetförordningens allmänna principer.
<P>
Utskottet har genom sitt sedvanliga fruktbara samarbete – under ledning av föredraganden – arbetat in våra ändringsförslag i sitt betänkande, vilket jag tackar dem varmt för. 
<SPEAKER ID="107" LANGUAGE="FR" NAME="Hazan," AFFILIATION="på PSE-gruppens vägnar">
<P>
   . Herr talman, mina damer och herrar! Jag vill börja med att gratulera föredraganden till hans utmärkta betänkande och tacka honom för det fruktbara samarbete som gjorde det möjligt för oss att komma fram till ett antal kompromisser tillsammans, vilket utmynnade i detta förslag, som jag hoppas kammaren kommer att godkänna på onsdag.
<P>
Låt mig än en gång betona att vårt syfte här är att rätta till de brister som uppstått på grund av den bristande överensstämmelsen mellan CEPOL:s nuvarande struktur och de uppgifter den har fått, nämligen att i första hand öka kunskapen om de nationella polissystemen och strukturerna i andra medlemsstater, att harmonisera polisens arbetsmetoder och slutligen att utarbeta effektivare brottsbekämpningsmetoder.
<P>
Jag är medveten om de skilda åsikter som finns om detta inom rådet, att de tyvärr är många och att situationen förvärras av att medlemsstaterna är extremt känsliga så snart ett europeiskt initiativ påverkar deras självbestämmande på allra minsta vis, trots att deras gemensamma mål är att effektivisera kampen mot gränsöverskridande brottslighet. Därför vet jag att det kommer att bli mycket svårt att uppnå det målet. Jag har alltså inga illusioner om vad som väntar Europaparlamentets yttrande i rådets händer eftersom parlamentet – tyvärr – fortfarande har en rent rådgivande roll. Vi kommer att få vänta ett tag innan det går att göra ytterligare framsteg inom detta område. Vi borde få hjälp i detta avseende genom den europeiska konstitutionen, som jag verkligen hoppas kommer att ratificeras. Men medan vi väntar uppmanar jag rådet att göra allt som går för att göra polisutbildningen till gemenskapens ansvar, för det är det enda sättet för oss att skapa största möjliga säkerhet för Europas folk, som dagligen konfronteras med våldshandlingar och andra brott med en stadigt ökande övernationell dimension. 
<SPEAKER ID="108" LANGUAGE="EN" NAME="Newton Dunn," AFFILIATION="på ALDE-gruppens vägnar">
<P>
   . Herr talman! ALDE-gruppen stöder föredraganden och gratulerar honom varmt till hans arbete. Vi kommer att rösta för.
<P>
Detta är bara ett litet steg i den väldiga utmaning som vi står inför när det gäller att bekämpa gränsöverskridande organiserad brottslighet, med tanke på de öppna gränser som vi har i Europa och som brottslingar utnyttjar och så lätt korsar. Det finns mycket mer att göra. Jag vill lägga fram ett förslag som kan bli nästa steg.
<P>
Den största fördelen med Europeiska polisakademin är troligen att poliser för första gången kommer att lära känna varandra och arbeta tillsammans. Detta är så viktigt eftersom det i dag är så man bekämpar organiserad brottslighet. När man nu får kännedom om ett gränsöverskridande brott så tar poliserna upp telefonen och säger: “Ja, jag känner ju en där. Jag tror att jag kan samarbeta med honom“. Den teoretiska idén om gemensamma undersökningsgrupper fungerar inte. Det förekommer politisk inblandning, saker och ting går för långsamt, nej, de fungerar helt enkelt inte, och för närvarande bekämpas gränsöverskridande brottslighet av poliser med personliga kontakter. Om de inte har sådana så fungerar det inte.
<P>
Herr kommissionsledamot! Det finns ingen möjlighet för poliser i unionen att hitta kontaktpersoner om de inte redan känner dem. Det finns ingen central i unionen där poliser kan hitta sin kontaktperson i till exempel Litauen, Portugal, Förenade kungariket eller Italien. De kan inte hitta sina kontaktpersoner om de inte känner dem personligen. Skulle ni, herr kommissionsledamot, därför kunna föreslå ett direktiv, en budget eller vad som än krävs för att upprätta en informationscentral där det går snabbt att få tag på namn på och telefonnummer till ansvariga personer i de 25 länderna innan brottslingarna hinner undkomma? 
<SPEAKER ID="109" LANGUAGE="NL" NAME="Blokland," AFFILIATION="på IND/DEM-gruppens vägnar">
<P>
   . Herr talman! Den nederländska polisen gjorde en gång under devisen ”polisen är din bästa vän” ett försök att förbättra sin image och återställa polisens auktoritet för att förbättra den allmänna ordningen och säkerheten. Eftersom denna allmänna ordning och säkerhet än en gång hotas verkar det nu vara nödvändigt att gå samman över gränserna. De nationella polisstyrkorna har redan omfattande kontakter mellan sina polischefer. Dessa kontakter utökas nu till att omfatta utbildning för högre tjänstemän och chefer, vilket är ett välkommet tillskott. Jag stöder med viss reservation kommissionens förslag om att omvandla Europeiska polisakademin till ett EU-organ. Det står helt klart att syftet med detta förslag är att skapa en effektivare akademi för polistjänstemän.
<P>
Jag motsätter mig att målgruppen utvidgas. En sådan utvidgning till att gälla samtliga brottsbekämpande myndigheter är inte förenlig med proportionalitets- och subsidiaritetsprinciperna. Enligt utvärderingen i december 2003 finns det inget behov av att utvidga målgruppen till att omfatta polistjänstemän av lägre grad eller andra brottsbekämpande myndigheter. Detta skulle innebära ett onödigt intrång i den nationella självständigheten och det skulle också krävas eftergifter i fråga om innehåll.
<P>
Om en effektiv användning av budgetmedlen är ett av syftena med kommissionens förslag, vilket föredraganden med rätta påpekar, förvånar det mig att man inte har valt Bryssel som placeringsort. Under mina arbetsbesök hos olika EU-organ har det gång efter annan visat sig att kostnaderna för att ha personal stationerad utanför Bryssel är betydligt högre än för personal i Bryssel. Framför allt är kostnaderna för kommissionens tjänstemäns resor mellan placeringsorten och Bryssel betydande.
<P>
Slutligen stöder jag Panayiotis Demetrious betänkande och hoppas att kommissionen under detta samrådsförfarande kommer att ge parlamentets ändringsförslag det utrymme som krävs i direktivet. På det viset kommer polisens auktoritet att kunna återställas mer effektivt. 
<SPEAKER ID="110" LANGUAGE="" NAME="Talmannen." AFFILIATION="">
<P>
   – Kommissionen vill inte svara på detta.
<P>
Debatten är avslutad.
<P>
Omröstningen kommer att äga rum i morgon kl. 12.00. 
<SPEAKER ID="111" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är en gemensam debatt om två andrabehandlingsrekommendationer om vägtransporter av Helmuth Markov: ”Sociallagstiftning på vägtransportområdet” och ”Harmonisering av viss sociallagstiftning på vägtransportområdet”.
<P>
Jag ger ordet till föredraganden, Helmuth Markov. 
<SPEAKER ID="112" LANGUAGE="DE" NAME="Markov (GUE/NGL )," AFFILIATION="föredragande">
<P>
   .  Herr talman, herr kommissionsledamot, mina damer och herrar! Jag vill först – helhjärtat och inte bara som en formell artighet – tacka mina kamrater, främst Ioannis Damis, Achim Haug och också skuggföredragandena, som har varit med mig under en lång tid, från det att vi utarbetade parlamentets ståndpunkt för förstabehandlingen och som, med mig, nu driver frågan vidare efter rådets gemensamma ståndpunkt, för en andrabehandling.
<P>
Jag vill också tacka kommissionen, även om vi i vissa frågor ibland intagit ståndpunkter som varit ganska långt ifrån varandra, och även rådet, trots att jag inte är särskilt nöjd med det resultat vi uppnått så här långt – med sina olika faser. Jag kommer att gå närmare in på detta senare. Det måste ändå sägas att rådets ordförandeskap trots allt alltid försökte.
<P>
Vad är det vi bör se framför oss? Nu är vi här med det som jag för enkelhetens skull – för den officiella nomenklaturen är mycket förvirrande – kallar vilo- och körtidsförordningen och kontrolldirektivet. Vad är poängen med dem? Vad behöver vi dem för? I dag – man kanske beklagar detta, men så är ändå fallet – transporteras varor i stor utsträckning på vägarna. I dag försämras sociallagstiftningen ständigt och en del av dessa försämringar har slagits fast svart på vitt av kommissionen själv. Vi har satt upp ett mål för oss själva om att halvera antalet dödsolyckor fram till år 2010 och vad det hela handlar om är att vi vill göra vägsäkerheten mer synlig som en viktig fråga, Det betyder att dessa båda direktiv måste bidra till att väga vägsäkerheten, social trygghet och lika konkurrensvillkor mot varandra, något som våra olika grupper helt klart har olika åsikter om, där den ena betonar en sak och den andra en annan.
<P>
Resultatet av omröstningen i utskottet visade emellertid tveklöst att det finns ett brett samförstånd bland transportpolitikerna i denna kammare när det gäller vilo- och körtidsförordningen, som antogs med två tredjedelar av rösterna, medan kontrolldirektivet fick nästan fyra femtedelar.
<P>
Samtidigt som alla debatterna pågick i parlamentet stimulerades vi förstås också av det vi kallar utomparlamentariska debatter, även om en del av dem var ansträngande och omfattande, och det står helt klart att de europeiska fackföreningarnas kongress och åkeriförbundet måste ha olika åsikter i frågan. Men jag anser ändå att deras krav och ambitioner i slutändan kan samlas kring ett gemensamt mål, men den olika tonvikt som lades på vad som var överflödigt innebar att åsikterna gick isär.
<P>
Låt mig börja med förordningen om vilo- och körtider. Vilka positiva resultat har vi uppnått så här långt? En flexibel vecka föreslogs och förkastades. Vi gick tillbaka till kalenderveckan; det kom vi överens om. Vi har förstås också kommit överens om att denna förordning skall införas i AETR-avtalet. Däremot kunde vi inte komma överens om hur detta skall ske, hur mycket press vi måste bygga upp, för parlamentet har klargjort – och det anser även jag är helt nödvändigt – att denna förordning skall vara grundläggande och att alla som färdas på vägarna inom EU, oavsett vilket land de kommer från, skall följa den, och att detta skall ske så snart som möjligt. Detta kommer att bidra till säkerheten och framför allt till en rättvis konkurrens.
<P>
Redan under förstabehandlingen, och även denna gång, har vi kunnat komma överens sinsemellan och jag hoppas förstås att onsdagens omröstning bara kommer att bli en formsak. Den körtid vi har angivit – 90 timmar på två veckor, men högst 56 timmar på en vecka – är fortfarande ganska hög. Därigenom har vi garanterat den flexibilitet som krävs för vägtransporter. Samtidigt har vi sett till att den kan betraktas som acceptabel ur säkerhetssynpunkt, med tanke på att den sprids över två veckor.
<P>
Som ett svar på kommissionens förslag och även på rådets, har vi här i kammaren lagt till definitioner som rådet och kommissionen inte själva har tagit fram. Om vi skall ha en förordning om vilo- och körtider måste vi åtminstone säga vad som faktiskt är körtid och därför har denna kammare gjort stora insatser för att kompensera för sådant som saknas på sätt som lagstiftaren själv hade kunnat göra. Jag kan förstå att det kan finnas olika synpunkter i fråga om definitioner. Det går inte att ta fel på att parlamentet nådde en överenskommelse om dem. De som varken vill ha eller tycker om de föreslagna definitionerna har möjlighet att komma med andra förslag. Det är förstås en mer lämplig åtgärd för ett parlament än att bara förkasta ett förslag och inte vilja godta det.
<P>
När det gäller viloperioder var majoriteten i denna kammare överens; vi vill ha 12 timmar. Men vi vill också mycket gärna ha en viss flexibilitet i hur dessa viloperioder tas ut och fördelas – jag kan tillägga att detta är vad förarna själva säger och om ni pratar med deras fackförening kommer ni att få detta bekräftat. Det är dessutom genomförbart. Rådet kom faktiskt med ett förslag om rasttider, som jag tyckte var bra, även om det ändrades av utskottet och jag betraktar resultatet som en fungerande variant. Det illustrerar att det verkligen går att ha olika åsikter i olika frågor och ändå nå fram till ett resultat som alla kan komma överens om, men samtidigt har vi kvar ett antal problem som inte kommer att bli lika lätta att lösa, och jag kommer nu för tydlighetens skull att räkna upp dem.
<P>
Det är bara att vara tacksam över att detta parlament med rätta och med stor majoritet gav sitt stöd till att låta detta direktiv omfatta även fordon lättare än 3,5 ton – med rätta som vi ser det, eftersom detta direktiv inte är begränsat till fordonskategorier per vikt, vilket rådet och kommissionen i viss utsträckning vill hävda att det var. I stället har direktivet ett syfte, som alla fordon verksamma inom detta område måste omfattas av. Vi har lagt fram ett kompromissförslag enligt vilket vi kan tillåta undantag inom en radie på 60 km, vilket innebär att dessa fordon kan verka inom den radien utan att utrustas med en digital färdskrivare.
<P>
Under förutsättning att jag inte har missförstått det som sades under våra diskussioner med rådet, verkar arbetstider vara ett stort problem. Inom åkeribranschen förekommer det ofta att yrkeschaufförer inte enbart kör fordonet på vägen utan också lastar och lastar av det och att de också när de kommer fram till sin destination måste hjälpa till med lossning. Därav följer att om man vill prioritera vägsäkerhet och socialt skydd måste man helt enkelt acceptera att även dessa saker kontrolleras.
<P>
Efter att ha misslyckats med att få sin förordning om den digitala färdskrivaren klar i tid hade rådet ursprungligen tagit med dessa rester – som jag brukar kalla dem – i förordningen om vilo- och körtider. Saker och ting sker verkligen ibland till det bästa, för jag anser att det ligger i rådets intresse att få till stånd en lyckad lösning även av detta och därför har parlamentet goda möjligheter och befinner sig i en stark position. När det gäller kontrolldirektivet är det olyckligt att rådet vid den första behandlingen förkastade nästan allt vi föreslagit. Det går helt enkelt inte att förstå. Vi har ingen användning för ett direktiv om körtider och viloperioder om vi inte vill ha några möjligheter att kontrollera dem. Det måste göras skillnad mellan kontroller längs vägen och kontroller på plats, eftersom de olika leden måste kontrolleras på olika sätt. Men vid kontrollerna på plats går det också att kontrollera arbetstiderna, det går att titta igenom sjukfrånvaro och semesteransökningar och därmed se efter vad chaufförerna har gjort under perioden i fråga.
<P>
Men det är ingen mening med något av detta om det inte finns någon gemensam definition av vad en allvarlig överträdelse är. Det är nödvändigt med en sådan definition om vi sedan skall kunna analysera sanktioner för att i slutändan jämna ut och harmonisera dem i hela EU, för det är oacceptabelt att något skall tillåtas i en medlemsstat samtidigt som det är förbjudet i en annan.
<P>
Därför vill jag uppmana rådet – som inte finns här, men som kanske läser detta senare – att skynda på, vi vill ha denna förordning och vi vill ha detta direktiv, men inte till vilket pris som helst. Vårt klara och tydliga budskap till rådet måste vara att parlamentet inte kommer att tolerera det. Om den politiska viljan finns, kommer vi att komma överens. Om den politiska viljan inte finns, är det inte hos parlamentet den brister – tvärtom, här finns den – utan hos rådet. 
<SPEAKER ID="113" LANGUAGE="FR" NAME="Barrot," AFFILIATION="kommissionens vice ordförande">
<P>
   . Herr talman, herr Markov, mina damer och herrar! Vi behandlar två mycket nära sammanlänkade frågor. Den första handlar om bestämmelserna för det högsta antalet timmar bakom ratten för yrkeschaufförer och deras minsta antal raster och viloperioder. Den andra fastställer tillämpningsföreskrifter för sociallagstiftningen på vägtransportområdet.
<P>
Jag vill påminna er om att syftet med dessa båda förslag är att främja rättvis konkurrens mellan transportföretag i hela Europeiska unionen och att förbättra vägsäkerheten och arbetsvillkoren för yrkeschaufförer. Den europeiska harmoniseringen av sociallagstiftning på vägtransportområdet är på väg. Vår diskussion här i dag handlar förstås om den europeiska lagstiftningen om arbetstid inom vägtransporter, som trädde i kraft den 23 mars. Genom den nya lagstiftningen garanteras att chaufförer som arbetar i ett annat land än sitt eget måste uppfylla europeiska miniminormer. Nu finns det ett behov att komplettera denna lagstiftning.
<P>
Det är nödvändigt att tillämpa en harmoniserad sociallagstiftning, inte bara för den inre marknaden och vägsäkerheten utan också för att kunna garantera en lägsta nivå av sociala rättigheter för arbetstagare inom vägtransportindustrin. Parlamentets och rådets gemensamma ansträngningar har hittills inte lett till någon överenskommelse. Jag kan försäkra er om att kommissionen är redo, och kommer att fortsätta vara redo, att spela sin roll som medhjälpare och medlare mellan de båda institutionerna.
<P>
För att återgå till själva frågan vill jag betona att de bestämmelser som för närvarande är i kraft fastställdes för 20 år sedan. Under den tiden har vi sett vägtransporttjänsterna öppnas helt för konkurrens inom gemenskapen, inte bara för internationell verksamhet utan även för inrikestransporter. Samtidigt har EU utvidgats flera gånger, senast förra året, och vägtransporterna har blivit det dominerande transportsättet inom unionen. Konkurrensen är hård mellan åkeriföretagen, vilket får operatörerna att falla för frestelsen att strunta i grundläggande sociala bestämmelser för att skydda sin vinstmarginal.
<P>
På ett område där Europa ibland kritiseras för sin brist på agerande inom det sociala området, måste vi göra allt som går för att lösa en fråga som är så viktig för arbetstagarna inom vägtransportindustrin.
<P>
I detta sammanhang vill jag påminna er om kommissionens tre viktigaste mål när den utarbetade sitt förslag om körtider och viloperioder för yrkeschaufförer. Det är mot bakgrund av vad som har hänt tidigare som jag skall belysa Europeiska kommissionens ståndpunkt i fråga om de viktigaste delarna i ert betänkande herr Markov, som jag gratulerar er till p.g.a. dess analytiska klarhet och relevans.
<P>
Det första målet är att förenkla bestämmelserna. Eventuella försök att återinföra specialföreskrifter eller en mängd undantag kommer inte bara att göra bestämmelserna ytterst komplicerade utan också omöjliga att genomföra. Därför kommer vi inte att kunna – därför kommer jag personligen inte att kunna – godta några av de ändringsförslag som skulle göra detta instrument alltför komplicerat och därmed svårt att tillämpa. Allmänhetens bild av Europa måste präglas av tydlighet, enkelhet och tillgänglighet. Ett uppenbart exempel är ändringsförslaget för att göra det möjligt att dela upp den dagliga viloperioden i fyra separata delar. Bortsett från de tveksamma effekterna av ett sådant arrangemang i fråga om vägsäkerhet, skulle det leda inspektörerna att koncentrera sig enbart på den dagliga huvudviloperioden och strunta i de andra perioderna. Det är därför vi engagerat oss för förenkling.
<P>
Det andra målet är att göra reglerna tydligare för operatörer, chaufförer och inspektörer. Om vi till exempel tar förslaget om att alla nyttofordon som väger mindre än 3,5 ton skall omfattas ger det upphov till två frågor: Skall alla fordon som används för kommersiella ändamål omfattas av lagstiftningen? Kommer det att innebära att digitala färdskrivare skall installeras på mopeder som används av pizzabud och för pickuper? Är det ens tekniskt möjligt? Jag är väl medveten om att parlamentet vill undvika missbruk genom ett kringgående av gränsen på 3,5 ton, och jag förstår den oron. Men vi måste vara försiktiga så att bestämmelserna förblir relativt tydliga och vi får aldrig förlora målet med en effektiv tillämpning ur sikte.
<P>
Slutligen behöver bestämmelserna uppdateras mot bakgrund av utvecklingen inom vägtransportsektorn. Låt mig ta två exempel. För det första har hastighetsgränsen för jordbruks- och skogsbrukstraktorer standardiserats i hela Europeiska unionen. Denna harmonisering har behandlats av detta parlament och kommissionen kommer att stödja det relevanta ändringsförslaget. För det andra måste vi erkänna att offentlig service som t.ex. postväsende och gas- och elförsörjning har förändrats avsevärt. Jag kan inte längre se någon anledning att utesluta dem. Det är alltså de tre målen.
<P>
Därmed kommer jag till datumet för att införa den digitala färdskrivaren. Enligt kommissionens åsikt bör de nuvarande tidsfristerna behållas; från den 5 maj 2005 skall medlemsstaterna kunna utfärda körkort och från den 5 augusti 2005 skall nya fordon utrustas med en digital färdskrivare. Det finns inget rimligt skäl för ytterligare förseningar. Tillverkarna av färdskrivare och fordonstillverkarna har redan gjort stora investeringar. Samtliga medlemsstater har i rådets gemensamma ståndpunkt åtagit sig att hålla de planerade tidsfristerna och håller redan på att ta fram utbildningar för inspektörer. Om vi skulle förlänga tidsfristerna igen, skulle detta skapa ytterst stor osäkerhet för såväl medlemsstaterna som för de berörda sektorerna. Jag måste därför vädja om att de planerade datumen skall stå fast, för att skapa större rättssäkerhet.
<P>
Låt mig gå vidare till genomförandet. Kommissionens mål är att förbättra kvaliteten och intensiteten i medlemsstaternas kontrollåtgärder. Kommissionen har försökt utveckla ett omfattande verifieringssystem som omfattar gemenskapens hela sociallagstiftning inom vägtransportområdet, inklusive kontroll av att arbetstidsreglerna efterlevs. Kommissionen har uppmuntrat till insatser för att förbättra samordningen mellan inspektionsmyndigheterna såväl inom som mellan medlemsstaterna. Den har försökt utveckla ett harmoniserat synsätt på sanktioner och en gemensam definition av allvarliga överträdelser.
<P>
Det är mot bakgrund av dessa mål som jag skall ge kommissionens svar på Europaparlamentets ändringsförslag, som i det stora hela verkar återspegla kommissionens önskemål.
<P>
För det första har vi genomförandet av arbetstidsreglerna. Kommissionen kan bara stödja återinförandet av detta i förslaget. Jag anser att den metod som ni har valt och som bygger på kontroller i företagens lokaler verkar vara en logisk och effektiv metod.
<P>
För det andra har vi den gemensamma definitionen av flera allvarliga överträdelser. Ja, kommissionen välkomnar att parlamentet återinför denna bestämmelse i utkastet, eftersom vi anser att harmoniserade kontrollförfaranden kräver en gemensam definition av vad som är en allvarlig överträdelse.
<P>
För det tredje har vi utnämningen av en nationell kontrollinstans. Detta organ skulle ha ansvar för att samordna medlemsstaternas kontroller på både nationell och internationell nivå. Denna bestämmelse, såsom parlamentet utformat den, får kommissionens fulla stöd. En sådan myndighet skulle inte kommendera de olika nationella inspektionsmyndigheterna utan sammanjämka deras synpunkter. Detta skulle innebära en förbättring av rådets gemensamma ståndpunkt enligt vilken en nationell genomförandestrategi och en nationell kontaktpunkt för de andra medlemsstaterna skall inrättas.
<P>
Så kommer vi till tidsfristerna som innebär att kontrolltätheten skall ökas från 1 procent till 3 procent av arbetsdagarna. Även om vi sympatiserar med parlamentets syfte och håller med om att rådets lösning lider av en viss brist på ambition, vill kommissionen uppmana till en realistisk inställning och vill hellre se till att alla medlemsstater har möjlighet att genomföra det antal kontroller som krävs enligt direktivet och att kontrollerna uppfyller de fastställda kvalitetskriterierna. Ni förstår, ända sedan jag tillträdde denna tjänst har jag ständigt arbetat för att se till att våra beslut skall kunna genomföras på ett effektivt sätt och det är av den anledningen som vi föredrar att vara säkra på att vi åtminstone uppnår vårt mål, samtidigt som vi erkänner fördelarna med ökande krav.
<P>
Mitt sista påpekande handlar om kontroller längs vägarna. Här manar kommissionen till försiktighet; listan över uppgifter som inspektörerna skall samla in från förarna bör inte vara för omfattande. Sådana omfattande kontroller tenderar att bli kontraproduktiva eftersom de kommer att vara svåra att genomföra under de förhållanden som råder ute längs vägarna.
<P>
Det, herr talman, var vad jag hade att tillägga till föredragandens presentation. Min tjänsteavdelning kommer förstås att lämna över kommissionens detaljerade ståndpunkt i fråga om vart och ett av de framlagda ändringsförslagen.(1) Nu skall jag lyssna uppmärksamt på debatten och kommer att stå till kammarens förfogande om några frågor skulle dyka upp. Detta är en viktig fråga och jag tackar alla ledamöter här i dag som vill bidra till detta viktiga projekt. 
<SPEAKER ID="114" LANGUAGE="DE" NAME="Grosch," AFFILIATION="på PPE-DE-gruppens vägnar">
<P>
   . – Herr talman, herr kommissionsledamot, mina damer och herrar! På gruppen för Europeiska folkpartiet (kristdemokrater) och Europademokraters vägnar vill även jag tacka Helmuth Markov för hans samarbete och för den vilja att lyssna som han gav prov på i diskussioner där vi sannerligen inte alltid talade klarspråk och där vi hade att göra med en mängd ändringsförslag.
<P>
Ledamöterna i utskottet för transport och turism var eniga i målet att skapa förordningar som skulle förbättra såväl vägsäkerheten som förarnas livskvalitet, förordningar som inte bara skulle vara korrekta utan också praktiska och möjliga att övervaka. Det kan mycket väl ha uppstått meningsskiljaktigheter om vissa detaljer.
<P>
Utskottet tog också upp den avgörande frågan om det verkligen behövdes ett nytt direktiv över huvud taget. Det är i varje fall uppenbart att det inte är acceptabelt att de åkeriföretag som inte uppfyller miniminormerna skall få en allt större del av marknaden. Detta är något som jag tror alla grupper här i kammaren håller med om. Det kan finnas tvivel på att detta syfte kan uppnås genom mer omfattande lagstiftning, men en sak är klar – och det leder mig tillbaka till något som vi alla är överens om – att övervakning var och är det allra viktigaste.
<P>
Direktivet kan vara hur bra som helst på pappret, men det i sig kommer inte att åstadkomma särskilt mycket, det som behövs – och här vänder jag mig direkt till rådet – är regelbundna kontroller och harmoniserade sanktioner. Ni kan föreställa er var vi kommer att hamna om folk kan välja det land bland andra länder vars sanktioner är bäst ur deras synvinkel. Detta är något som vi känner oerhört väl till, särskilt i den gränsregion som jag kommer ifrån.
<P>
Vi hade över 240 ändringsförslag att behandla och ett 60-tal av dem återstår, tillsammans med ytterligare 16. Utskottet för transport och turism har gjort ett bra arbete. Jag vill förstås inte diskutera alla ändringsförslag just nu, men jag vill betona att syftet med vårt förslag om datum för den digitala färdskrivaren var att skapa rättslig säkerhet genom vad vi betraktar som större stabilitet än vad som annars kan komma att inträffa om vi kanske i september, oktober eller november antar ett direktiv som skulle ha tillämpats i augusti samma år. Därför tycker jag det verkar som om det föreslagna datumet 2006/2007 gör den rättsliga grunden mer säker och därför måste vi kunna diskutera detta datum och skicka ut ett tydligt budskap till världen i stort.
<P>
”Tre-och-ett-halvt-tons-frågan” var en stor fråga. Vi betraktar detta som en säkerhetsfråga, men vi vill inte heller att det som populärt kallas ”sprinters” skall hindra rörligheten i stadsområden. Detta gjorde att några av oss ansåg att en gräns på 3,5 ton var något som vi alla fall kunde arbeta med. Ett annat övervägande var att det inte skulle snedvrida konkurrensen.
<P>
Bland annat syftade vi till att uppnå flexibilitet och det som i dag har föreslagits i fråga om dagliga viloperioder och sätt att reglera dem tror jag kan övervakas lättare än det som rådet föreslagit. Siffrorna är ganska enkla: 4,5 timmar på vägen och tre raster på 15 minuter vardera, som skall tas när föraren själv väljer. Detta är bara ett exempel på vad vi försökte åstadkomma.
<P>
Vi har också försökt vara flexibla och vi hoppas att rådet och kommissionen när det tittar på dessa ändringsförslag kommer att kunna följa parlamentets tankegång. 
<SPEAKER ID="115" LANGUAGE="" NAME="" AFFILIATION="Vice talman">
<SPEAKER ID="116" LANGUAGE="DE" NAME="Piecyk," AFFILIATION="på PSE-gruppens vägnar">
<P>
   .  Herr talman! Jag vill uttrycka mitt varma tack till föredraganden Helmuth Markov som redan har lett oss genom förhandlingarna på ett mycket konstruktivt sätt. Allt är faktiskt mycket enkelt, herr kommissionsledamot: de förare som har fått en god natts sömn är mycket bra för säkerheten på vägarna medan utmattade förare är en säkerhetsrisk eller, för att uttrycka det mycket enkelt, extrem trötthet är dödande. Därför är det för förarnas, trafiksäkerhetens och konkurrensförmågans skull som vi behöver lämpliga körtider och viloperioder som kan övervakas. Annars är det ingen mening med allt detta.
<P>
Vi är alltså överens om att vi behöver viloperioder på sammanlagt 12 timmar per dygn, av vilka 9 timmar kan tas ut i en följd. Det måste vara möjligt att kontrollera uppgifter som täcker de senaste 28 dygnen genom kontroller utmed vägarna. Under en vecka får förarna inte tillbringa mer än 56 timmar bakom ratten, och under en fjortondagarsperiod måste de sluta efter 90 timmar. Vi behöver också ett realistiskt datum för digitala färdskrivare. Förordningen måste också omfatta en ny kategori som täcker lätta kommersiella fordon under 3,5 ton. Låt mig tillägga, herr kommissionsledamot, att vi här inte talar om leverans av pizzor, för om en pizza transporteras längre än 60 kilometer blir den, som utskottet för transport och turism har antytt, kall och oätlig. Vad vi talar om här är därför inte förare som levererar pizzor utan lätta kommersiella fordon som för närvarande får göra vad de vill, bland annat framföras i synnerligen hög hastighet sju dagar i veckan, 24 timmar om dygnet, utan något förbud mot att köra på söndagar eller på natten och utan att kontrolleras – och följden av detta är ett ökande antal olyckor. 
<P>
De enda siffror jag kan citera är de tyska: mellan 1991 och 2001 ökade antalet olyckor med varubilar som ledde till personskador med 103 procent. År 2001 ledde olyckor som orsakats av förare av varubilar i Tyskland till att 206 trafikanter omkom (en ökning med 44 procent i förhållande till 1991), 2 548 trafikanter blev allvarligt skadade (en ökning med 66 procent) och 13 939 trafikanter fick lättare skador. Siffror från vägtrafikpolisen verkar tyda på att extrem trötthet är en av de vanligaste orsakerna till sådana olyckor eftersom ett relativt stort antal olyckor med lätta kommersiella fordon inträffar på kvällen eller på natten. Rådet måste sluta skylla på okunnighet om problemet, komma ned på jorden och inse den verkliga situationen. 
<P>
Låt mig upprepa att detta inte handlar om 60-kilometersradien eller om företagen inom post- och servicebranschen. Det behövs bra regler och bestämmelser för att ta itu med detta problem. Om man i princip accepterar att extrem trötthet dödar och skadar, då behövs det solida regler. Detta är vad utskottet ville ha, och jag hoppas att kommissionen förr eller senare kommer att kunna tänka i samma banor som utskottet. 
<SPEAKER ID="117" LANGUAGE="DA" NAME="Jensen," AFFILIATION="på ALDE-gruppens vägnar.">
<P>
    Herr talman! Vi i gruppen Alliansen liberaler och demokrater för Europa fäster stor vikt vid effektivare kontroll och respekt för reglerna om körtid och viloperioder. Men vi anser att det inte är någon mening med att ändra bestämmelserna som sådana om detta inte leder till bättre regler utan bara till regler som är komplexa på ett nytt sätt, för regleringen av körtid och viloperioder är komplicerad och det ligger kanske i sakens natur att den måste vara det. Regleringen är komplicerad eftersom vi måste finna en lämplig avvägning mellan å ena sidan möjligheterna att övervaka efterlevnaden av reglerna för trafiksäkerhetens skull och å andra sidan transportsektorns och förarnas behov och möjligheter att organisera sitt arbete på ett någorlunda flexibelt sätt. 
<P>
Jag måste för min del rikta ett uppriktigt tack till föredraganden Helmuth Markov för den lysande och omfattande översikt han har gjort över detta komplicerade material. Men efter omröstningen i utskottet för transport och turism finns det ett antal punkter där min grupp inte instämmer i vissa av slutsatserna i betänkandet. En av dessa slutsatser gäller tillämpningen av reglerna om körtid och viloperioder på fordon under 3,5 ton. Enligt vår uppfattning skulle detta göra transporterna dyrare i onödan utan att bidra till trafiksäkerheten så mycket att de stora kostnaderna för detta förslag är motiverade. Det skulle också vara mycket svårt för polisen att veta direkt om en vanlig varubil kördes för en firma som var skyldig att installera en färdskrivare i fordonet. Förslaget att inbegripa fordon under 3,5 ton skulle därför göra övervakningen mycket svår. Det föreslås att man skall göra undantag från direktivet för fordon som används i samband med tillhandahållande av en lång rad samhällsomfattande tjänster som till exempel avloppsunderhåll, elektricitet, vatten, gas och så vidare. Man kan fråga sig om detta förslag är meningsfullt eller inte, men om det skall genomföras måste det sägas att undantaget på samma sätt bör gälla ett privat företag som får i uppdrag av den offentliga sektorn att utföra en uppgift, till exempel på licens eller efter ett anbudsförfarande. 
<P>
När det gäller långdistansförare anser vi också att det är rätt och viktigt att veckoviloperioden organiseras på ett mer flexibelt sätt än rådet har föreslagit. Detta gäller placeringen av reducerade veckoviloperioder och kompensatoriska viloperioder. Vi har därför lagt fram ett ändringsförslag om detta ämne. 
<P>
Resultaten av omröstningarna i utskottet var mycket samstämmiga på en rad områden, och därför är det spännande att se utskottet här i plenum där vi måste mobilisera en kvalificerad majoritet. Sedan kommer det att bli en fråga om huruvida vi kan uppnå en förlikning med rådet. ALDE-gruppen vill att vi skall komma fram till ett beslut om en oavbruten viloperiod på 11 timmar, men vi anser inte att rådet har rätt när det menar att den avbrutna viloperioden bara behöver vara tre plus nio timmar. Detta är alltför stelbent och tyder på att man har tagit alltför stor hänsyn till att övervakningen skall vara lätt. Rådet omfattar naturligtvis uppfattningen att färdskrivare bör installeras redan från och med i år, men som läget nu är i fråga om antagandet av direktivet och möjligheten att installera färdskrivarna för närvarande verkar det lite överdrivet att insistera på detta datum, och vi i ALDE-gruppen kan stödja en senareläggning. 
<P>
Jag hoppas verkligen att vi under förlikningsförfarandet kommer att finna en lösning i fråga om detta direktiv som svarar mot behovet av effektivare övervakning och som samtidigt också garanterar att förarna får tillräckligt stor flexibilitet. 
<SPEAKER ID="118" LANGUAGE="DE" NAME="Lichtenberger," AFFILIATION="på Verts/ALE-gruppens vägnar">
<P>
   . – Herr talman, herr kommissionsledamot, mina damer och herrar! De direktiv vi debatterar i dag är av särskilt stor betydelse i tre avseenden, dels för de bestämmelser om socialt skydd för arbetstagare som gäller i hela EU, dels för trafiksäkerheten och dels för konkurrensen. Jag hoppas att det beslut parlamentet kommer att fatta under omröstningen på onsdag kommer att vara det rätta och att ledamöterna kommer att rösta för humana arbetsvillkor, trafiksäkerhet och rättvis konkurrens – inte bara mellan enskilda företag som använder vägarna utan också mellan de olika transportformerna.
<P>
Under de senaste åren har situationen i denna sektor blivit värre och värre: vi bevittnar en social dumpning av enorma proportioner framför allt när det gäller långdistansförarna, för att inte tala om bussförarna. Vi står inför en situation där människor arbetar i 38 timmar utan rast, vilket övervakningen visar. Det är inte möjligt för någon att köra så länge utan att använda koffein eller andra substanser av vilka en del mycket väl kan vara olagliga. Det är helt uppenbart att detta innebär en risk för trafiksäkerheten, och rådet måste inse att denna risk inte bara kommer från 40 ton tunga lastbilar utan också från små lastbilar som kallas ”sprintrar” och som färdas över långa avstånd. 
<P>
De senaste resultaten visar tyvärr att den risk som sådana fordon innebär för trafiksäkerheten har ökat påtagligt, och det är uppenbart att dessa siffror inte bara gäller Tyskland. Förarna av dessa fordon är utsatta för en särskilt stor press eftersom väldigt många av dem levererar varor som beställs över Internet och utför vad som brukar kallas sista minuten-leveranser. Detta betyder naturligtvis att de är utsatta för ganska stor press, och det är nödvändigt att vidta åtgärder på EU-nivå för att skydda dem på samma sätt som det är nödvändigt att vidta åtgärder för att skydda andra trafikanter mot trötta förare. 
<P>
Jag är säker på att ingen här har glömt de tragiska tunnelkatastroferna där förarnas trötthet har angetts som orsak. Men detta var bara toppen av isberget eftersom vi – tyvärr gång på gång – hör talas om olyckor som förorsakas av trötthet bakom ratten. Det är ett beklagligt faktum att rådet helt klart har en felaktig uppfattning i denna fråga. Jag är ledsen över att behöva uttrycka mig så rakt på sak, men ibland kan man inte undgå att tänka att rådet är ambassadör för de svarta fåren bland EU:s transportföretag. Enligt min uppfattning vore det verkligen skamligt om så var fallet. 
<P>
Jag vill ber er att stödja vår ståndpunkt och därigenom verka för ökad trafiksäkerhet, för att öka EU:s sociala trovärdighet och göra det möjligt att genomföra tätare kontroller i högriskområden där vi ställer högre krav på trafiksäkerhet. Vi bör låta hela världen veta att Europaparlamentet är Europeiska unionens sociala samvete. 
<SPEAKER ID="119" LANGUAGE="EN" NAME="Nattrass," AFFILIATION="på IND/DEM-gruppens vägnar">
<P>
   .  Herr talman! Direktivet väcker bestörtning bland åkarna i Förenade kungariket. Förarna säger att de kommer att förlora 80 pund sterling i veckan. Sektorn säger att det kommer att kosta 1 miljard pund sterling om året och leda till en nedgång på 65 000 förare och att det kommer att driva upp priserna och slå ut näringen i Förenade kungariket. Den brittiska regeringen berättar för oss att den inte har intagit någon brittisk ståndpunkt därför att det ansågs ”opassande” med tanke på att Förenade kungariket skulle inneha ordförandeskapet i rådet.
<P>
Är detta vad vi har att vänta av det moderna Labourpartiet, som lägger sig platt i frågor som är avgörande för Förenade kungariket bara för att det vill ställa sig in hos EU och verka ordförandemässigt? Gud hjälpe våra yrkesförare! Företräds dessa fortfarande av Labour? ”Opassande” att inta en brittisk ståndpunkt? Säg det till de brittiska yrkesförarna och företagen, för det är de som får stå för kostnaderna.
<P>
I betänkandet utgår man från det tyska perspektivet i centrum av Europa. Landet är idealiskt beläget oavsett vart man skall köra. Men en lastbil från Birmingham behöver mycket längre tid för att nå målet. Dessa förslag kommer att leda till att de brittiska möjligheterna att konkurrera i Europa försämras. EU-förespråkarna säger att det bara handlar om trafiksäkerhet, men unionen handlar egentligen bara om pengar, makt och kontroll. Med förslagen vill man placera en lönsam spion som sänder sina signaler upp mot Galileo i varje yrkesförares hytt. Sedan kommer kanske turen till privata fordon. Se upp, yrkesförare, för den store Barrot ser dig. Så skrik åt honom och säg: ”Det här kommer att få bort min lastbil från vägen!”, eller helt enkelt ”Bort med fingrarna!”. 
<SPEAKER ID="120" LANGUAGE="LV" NAME="Zīle," AFFILIATION="på UEN-gruppens vägnar.">
<P>
    Herr talman, herr kommissionsledamot! Först av allt vill jag tacka Helmuth Markov för det arbete han har lagt ned och för de kompromisser som har uppnåtts på åtskilliga problematiska områden. Dessutom vill jag också tacka er, herr kommissionsledamot, för er grundliga kommentar. 
<P>
Arbetstagarnas sociala rättigheter, trygga vägtransporter och företagsintressen – detta är de viktigaste aspekterna i detta förslag. Jag anser dock inte att den version som utskottet för transport och turism har kommit fram till nu är välavvägd i fråga om alla dessa aspekter. Vi vet att Europeiska unionens nya medlemsstater också tyvärr är perifera stater, och redan därför är de objektivt sett mindre konkurrenskraftiga på vägtransportområdet eftersom de befinner sig långt från marknadens mest centrala delar. Tyvärr innehåller förslaget punkter som ytterligare försämrar dessa lastbilschaufförers möjligheter som till exempel utökningen av den obligatoriska dygnsviloperioden eller till och med ackumuleringen av sådana perioder. Möjligheten för förarna att ta ut reducerade veckoviloperioder utanför hemmabasen håller på att tas bort och det finns ett förslag som förbjuder utbetalning av bonus till lastbilschaufförer för den sträcka de har tillryggalagt även om detta inte innebär något hot mot trafiksäkerheten. Enligt min uppfattning är syftet med alla dessa förslag inte att bekämpa så kallad ”lönedumpning”, som det uttrycks i motiveringen, eller det som nu går under beteckningen ”social dumpning” och som bedrivs av affärsmän i de nya medlemsstaterna, utan syftet är i själva verket att bevara den befintliga uppdelningen av marknaden. Denna omsorg om förarnas löner och sociala skydd kan leda till att förare från de nya medlemsstaterna helt och hållet undgår lönedumpning eftersom de inte kommer att få någon lön alls om de blir arbetslösa. I artikel 11 i direktivet finns för närvarande också en garanti för dem som omfattas av redan gällande kollektivavtal mellan arbetsmarknadens parter. Byggnadsarbetare i Lettland och en del andra medlemsstater och kanske nu också lastbilschaufförer vet hur ”lätt” det är att agera i en sådan situation om vi inte försöker balansera olika intressen när vi röstar om denna lagstiftning. Jag är inte heller övertygad om att man kan främja sociala mål och trafiksäkerhetsmål genom att utsträcka denna lagstiftning till att också gälla fordon med en vikt under 3,5 ton om dessa fordon framförs inom en radie som överstiger 60 kilometer. Detta innebär en extra ekonomisk och teknisk börda för dessa fordon som enligt statistiken är de farligaste. Dessutom kommer det att ge transportfirmor anledning att ingå överenskommelser med chaufförer som är egna företagare, vilket i sin tur kommer att försämra det sociala skyddet för dessa människor och i själva verket också kommer att få enbart negativa konsekvenser för säkerheten på vägarna. 
<SPEAKER ID="121" LANGUAGE="DE" NAME="Jarzembowski (PPE-DE )." AFFILIATION="">
<P>
    Herr talman, herr vice kommissionsordförande! Först vill jag anknyta till en kommentar som ni gjorde mot slutet av ert anförande. Det måste finnas ett rimligt antal kontroller eftersom varje lagstiftning är meningslös och ineffektiv om inte genomförandet av den övervakas. Vi bör därför med förenade krafter övertala rådet att godta förslagen i Markovbetänkandena och se till att ett tillräckligt antal kontroller genomförs. För att uttrycka det rakt på sak måste vår uppgift vara att skydda lastbilsförarna mot deras egna chefer eftersom det verkar som om några av dem antingen direkt eller indirekt tvingas att köra under alltför långa tidsperioder. Detta betyder att de utgör en fara både för sig själva och för alla andra. 
<P>
Men samtidigt måste reglerna vara realistiska och bygga på sunt förnuft. Jag anser att kommissionens direkta förkastande av vissa av förslagen i Markovbetänkandet var något förhastat. Våra förslag är betydligt rimligare och lättare att genomföra, i synnerhet de förslag som gäller regler om raster och dagliga viloperioder. Dessa förslag bör därför stödjas.
<P>
Jag delar emellertid er uppfattning i frågan om lastbilar som väger mindre än 3,5 ton. Jag håller med Willi Piecyk om att också dessa fordon innebär en risk, men vi får inte glömma den byråkrati och de kostnader som skulle uppstå om reglerna om färdskrivare och liknande också skulle tillämpas på detta slags kommersiella fordon. I denna fråga bör vi gå tillbaka till planeringsstadiet och vi måste inse fakta, herr kommissionsledamot: er genomsnittliga lokala mjölkkärra, cirkusvagn eller traktor har verkligen inte behov av någon färdskrivare. Ni sade att vi bör undvika alltför många inskränkningar, men de inskränkningar som vi har föreslagit bygger bara på en önskan att vara realistisk och använda sunt förnuft. 
<P>
Förlikningsförfarandet för lagstiftningen om färdskrivare kommer att slutföras någon gång i höst, och det skulle inte vara någon mening med att få en förordning som inte kan tillämpas. Med utgångspunkt från mina nära kontakter med industrin är jag personligen övertygad om att det är orealistiskt att förvänta sig att alla transportfordon kommer att kunna installera färdskrivare senast i augusti i år även om vissa tillverkare hävdar att de skulle kunna leverera dem. Därför ber jag er att ansluta er till våra förslag och införa en rimlig tidsfrist. 
<SPEAKER ID="122" LANGUAGE="EN" NAME="Titley (PSE )." AFFILIATION="">
<P>
    Herr talman! Jag skulle vilja börja med att förklara för parlamentet att min landsman Michael Henry Nattrass i sina inledande kommentarer blandade ihop tillämpningen av arbetstidsdirektivet på transportsektorn med det här direktivet. När det gäller resten av hans gormande så var det lika obegripligt för mig som för alla andra, och jag ser att han inte har brytt sig om att stanna för att följa resten av debatten.
<P>
Jag välkomnar direktivet, för precis som kommissionsledamoten sade är de nuvarande förslagen 20 år gamla. Mycket har förändrats under denna tid. Till exempel har gränserna avskaffats, och vi har fått en gemensam tullhandling och bättre vägar, vilket innebär att man nu kan köra långa tidsperioder utan något naturligt avbrott. Vi har en union med 25 medlemsstater som täcker nästan 3,9 miljoner kvadratkilometer av kontinenten. Därför är det viktigt för trafiksäkerheten att vi har ett enhetligt regelverk i unionen. Det är för närvarande möjligt att köra upp till 8 timmar och 59 minuter med bara en rast på 15 minuter. Det är oacceptabelt, för trötthet dödar, och att låta bli att modernisera förslagen skulle vara oansvarigt.
<P>
Men det är viktigt att lagstiftningen fungerar och genomförs, och inte bara rätt och slätt genomförs, utan genomförs konsekvent i hela unionen. Därför välkomnar jag parlamentets förslag om att kräva att nya fordon utrustas med digitala färdskrivare åtminstone från 2006. Kommissionen gör fel i att framhärda i sin ståndpunkt med tanke på att bara två av de tre potentiella leverantörerna av färdskrivare är i stånd att testa prototyper för närvarande och inte är i stånd att påbörja full produktion.
<P>
Det är viktigt att tidsperioderna för raster är klara och enkla att förstå och att det inte krävs en akademisk examen i matematik för att tillämpa dem! Det är också viktigt att undanta nödvändiga tjänster som utförs i allmänhetens intresse, oavsett vilket slags organisation som utför dessa tjänster.
<P>
Jag välkomnar utskottets förslag om busstrafik, förutsatt att vi kan skilja mellan fritidsbranschen och expressbussbranschen.
<P>
Men jag är fortfarande inte övertygad om att alla förslag kan genomföras och förstås. Jag inser problemen med expressbudsbranschen, men jag är inte säker på hur dessa förslag kan genomföras. Jag tror inte att det i efterhand är möjligt att sätta in digitala färdskrivare till ett pris som skulle vara överkomligt för de flesta. Jag tvivlar också på att det skulle vara möjligt att granska tillämpningen av arbetstidsdirektivet i detta direktiv med tanke på att de flesta uppgifterna skulle finnas vid hemmabasen och inte i den aktuella lastbilen. 
<SPEAKER ID="123" LANGUAGE="DA" NAME="Auken (Verts/ALE )." AFFILIATION="">
<P>
    Herr talman! Vägtransporterna har blivit en tilltrasslad verksamhet som verkligen behöver städas upp. För närvarande råder djungelns lag. Det har förts diskussioner om förarnas hårda arbetsvillkor och även om konsekvenserna för trafiksäkerheten. Trötta förare i stora lastbilar är en katastrof för trafiksäkerheten. Men helt bortsett från detta är konkurrensvillkoren fullständigt snedvridna. Transport på järnväg eller till sjöss, som är långt bättre både för miljön och för säkerheten, har naturligtvis ingen chans i förhållande till vägtransport, som är alldeles för billig. Vi är för rättvis konkurrens, och åkarna bör naturligtvis betala det verkliga priset för anständiga transporter och inte bara låta samhället ta hand om följderna av deras verksamhet. De som motsätter sig bättre reglering och strängare kontroller har blivit högröstade språkrör för den mest brutala delen av transportsektorn. Med rättvis prissättning genom rimlig reglering och hårda kontroller finns det också bättre möjligheter för andra, säkra och miljövänliga, transportformer att utvecklas. Det är detta slags konkurrens vi vill se i EU. Det måste vara den bästa transportformen som segrar, inte den fräckaste eller den mest hänsynslösa. 
<SPEAKER ID="124" LANGUAGE="EN" NAME="Bradbourn (PPE-DE )." AFFILIATION="">
<P>
    Herr talman! Som jag sade när den här förordningen först lades fram för parlamentet är tanken bakom förslaget enligt min åsikt ogenomförbar, ohållbar och otillämplig. Därför har jag med hjälp av några av mina kolleger från hela det politiska fältet lagt fram ett ändringsförslag för att få förslaget förkastat i dess helhet.
<P>
Jag skulle vilja koncentrera mitt inlägg i debatten på vad förslaget i huvudsak innebär för människorna i min valkrets, som jag är säker på avspeglas i hela unionen. För närvarande drivs busslinjer i lantliga områden, där många människor är äldre och beroende av allmänna kommunikationer, av små och medelstora företag som enligt EU är ryggraden i ekonomin. Men lagstiftning av det här slaget kommer att hota deras existens. Förslag på viloperioder kommer att innebära ökade kostnader både för konsumenten och för sektorn, försämrade förbindelser och i en del fall inga förbindelser alls.
<P>
Inom handeln kommer systemet med JIT-leverans (just-in-time), ryggraden i våra dagars lagerhållning för industrin, att äventyras. Även detta kommer att innebära ökade kostnader för både konsumenten och näringslivet. Enbart i Förenade kungariket räknar man med att kostnaderna för den här förordningen och arbetsplatsdirektivet tillsammans kommer att uppgå till mer än 1 miljard pund sterling, och den uppgiften kommer inte från mig utan från näringslivet.
<P>
Det argument för trafiksäkerhet som förs fram av många håller inte enligt min uppfattning. Vi måste sluta påstå att överreglering innebär säkrare vägar. Förenade kungariket har med mindre reglering troligen Europas säkraste vägar. Det här förslaget har lite att göra med trafiksäkerhet utan mer med en inrotad vägfientlig inställning hos Europeiska kommissionen.
<P>
Till sin natur motsätter sig de brittiska konservativa att sådan restriktiv lagstiftning läggs på företag och konsumenter, och vi står inte ensamma. I förslaget tar man ingen hänsyn till behovet av flexibilitet inom transportsektorns nyckelområden, bryr man sig knappast om konsumenten och ringaktar man nödvändigheten av att unionens näringsliv förblir konkurrenskraftigt. Jag tvekar därför inte att uppmana parlamentet att stödja vårt huvudändringsförslag att förkasta förslaget i sin helhet. 
<SPEAKER ID="125" LANGUAGE="DE" NAME="Leichtfried (PSE )." AFFILIATION="">
<P>
    Herr talman, herr vice kommissionsordförande! Även jag vill använda den korta tid jag har till mitt förfogande till att tacka föredraganden för hans professionella och kompetenta arbete. Jag håller med kommissionsledamoten när han säger att detta är ett utomordentligt viktigt betänkande. Om förslagen i betänkandet genomförs kan man vara säker på att de kommer att leda till en rad förbättringar, inte bara för situationen på EU:s vägar i fråga om sociallagstiftning och arbetslagstiftning utan helt klart också för trafiksäkerheten. 
<P>
Men för att dessa två mål skall kunna uppnås är det nödvändigt att tillämpa följande fyra nyckelprinciper. Arbetsveckan får inte vara längre än de föreslagna 56 timmarna, reglerna måste också omfatta expressbefordran och budservice, digital registreringsapparatur måste införas utan dröjsmål och lönedumpning, som ofta bär skulden för de farliga situationer vi har sett, måste förbjudas. 
<P>
På onsdag kommer parlamentet att träffa ett val mellan å ena sidan ökad säkerhet och högre sociala normer och å andra sidan större vinster för ett utvalt fåtal. Enligt min uppfattning är det alldeles klart hur vi bör rösta. 
<SPEAKER ID="126" LANGUAGE="NL" NAME="Wortmann-Kool (PPE-DE )." AFFILIATION="">
<P>
    Herr talman! Som ett led i Lissabonstrategin försöker parlamentet göra sig av med onödiga regler, åstadkomma större flexibilitet och minska byråkratin. Detta innebär emellertid att jag är missnöjd med den ståndpunkt som utskottet för transport och turism har intagit till förordningen om kör- och vilotider. Trafiksäkerheten kräver att körtider och viloperioder tillämpas mer effektivt, men ganska många av de föreslagna förändringarna går betydligt längre än så och kan inte genomföras. Några ledamöter har redan nämnt det obligatoriska installerandet av digitala färdskrivare i fordon under 3,5 ton. Detta är naturligtvis ogenomförbart i praktiken. På samma sätt är det inte heller genomförbart att installera digitala färdskrivare i befintliga fordon eftersom detta ofta är tekniskt omöjligt och därför inte heller önskvärt. 
<P>
För det tredje måste förhållandena bli mer praktiska och den administrativa bördan måste minskas. Elva timmars nattsömn i stället för tolv är mer än tillräckligt. Detta är också rådets uppfattning, och jag hoppas att parlamentet ansluter sig till samma uppfattning genom att förkasta den första delen av ändringsförslag 62. Vägkontroller för en tidsperiod på 28 dagar gagnar inte trafiksäkerheten och leder också till onödig byråkrati. Rådets förslag är bättre även i detta avseende, och därför hoppas jag att Helmuth Markov kommer att vara något mer tillmötesgående mot rådet på dessa områden. 
<P>
Till sist vill jag säga att om vi vill ha säkrare transporter måste vi uppmuntra snarare än motverka en dubblering av fordonsbesättningen vid långdistanstransporter. Inför omröstningen i plenum vill jag vädja till er att förkasta förslaget på de punkter jag har nämnt eftersom dessa åtgärder i onödan driver upp kostnaderna för företag som ofta är små. Om resultatet av omröstningen i plenum inte blir betydligt bättre än i utskottet för transport och turism kanske det är klokt att förlita sig på befintlig lagstiftning. 
<SPEAKER ID="127" LANGUAGE="DE" NAME="Rack (PPE-DE )." AFFILIATION="">
<P>
   Herr talman! Om vi vill få till stånd en verklig förändring av den nuvarande situationen på EU:s vägar måste vi skapa de jämlika villkor för de olika transportformerna som det ständigt talas om men som hittills är föga mer än ett slagord. Dagens två förslag till betänkanden, om sociallagstiftning på vägtransportområdet och om övervakning av dess genomförande, kommer att spela en nyckelroll i detta avseende. Om vi skulle lyckas använda EU-lagstiftning för att se till att systemet med kör- och viloperioder, som ofta sköts på ett skandalöst sätt, tillämpas på ett mer metodiskt sätt skulle detta oundvikligen leda till att kostnaderna för att anställa människor för att arbeta på landsvägarna och på järnvägarna skulle bli mer jämförbara, och det skulle verkligen vara ett bra resultat. 
<P>
Men vårt syfte är inte och får inte vara att nöja oss med lagar som bara finns på papperet. Efterlevnaden av denna lagstiftning måste övervakas och en sådan övervakning måste möjliggöras. Den andra av dessa båda angelägna uppgifter kan lösas genom digitala färdskrivare som är svårare att manipulera, men vad som då kommer att krävas är att de nationella polisstyrkorna övervakar denna apparatur genom systematiska kontroller ute på vägarna. Det kommer också att vara nödvändigt att sörja för efterlevnad av bestämmelserna om kör- och viloperioder. 
<P>
Även om det är viktigt att se till att rambestämmelserna om körtider vid landsvägstransport och järnvägstransport bringas i överensstämmelse finns det i de två Markovbetänkandena en strävan att nå ytterligare ett mål, nämligen trafiksäkerhet. Alltför många olyckor orsakas av trötta förare, och det är nödvändigt att vidta åtgärder för att sätta stopp för detta problem. En 40 ton tung lastbil som inte kan kontrolleras är ett farligt vapen, och kringfarande bomber av detta slag får inte tolereras. Medlemsstaterna måste införa effektiva kontroller för att förhindra denna farliga situation.
<P>
I detta sammanhang är jag särskilt bekymrad över att ordförandeskapet, eller åtminstone dess ministrar, inte är närvarande vid dagens debatt även om ordförandeskapet verkar som företrädare för medlemsstaterna. Det kan mycket väl vara så att Luxemburg har infört obligatoriska viloperioder för ministrar, men jag är mer benägen att tro att problemet ligger på annat håll. Debatter här i parlamentet om lagtexter hålls senare och senare på dagen, och det vore bra om vi kunde bryta denna vana. Då skulle kanske rådet vara närvarande vid sådana debatter som den vi håller i dag. 
<SPEAKER ID="128" LANGUAGE="" NAME="Talmannen." AFFILIATION="">
<P>
   Tack så mycket, herr Rack. Ordförandeskapet delar helt er oro över de sena sammanträdena.
<P>
Herr de Grandes har ordet. 
<SPEAKER ID="129" LANGUAGE="ES" NAME="de Grandes Pascual (PPE-DE )." AFFILIATION="">
<P>
    Herr talman, herr kommissionsledamot, mina damer och herrar! EU:s nya verklighet har en mycket speciell effekt på sådana territorier som Spanien och andra som har hamnat i periferin med tanke på var de viktigaste EU-marknaderna är belägna. För dessa perifera länder är det mycket mer sannolikt att det krävs långa resor än för de centralt belägna länderna som befinner sig närmare centrumen för produktion och konsumtion. 
<P>
För att försöka avhjälpa denna situation anser vi att det skulle vara rättvist att fastställa flexibilitetsregler för att förhindra att ett ogynnsamt geografiskt läge successivt minskar konkurrensförmågan på transportområdet i unionen. 
<P>
I en situation som denna leder lagstiftningsivern till överdrifter, och stela regler kan, i stället för att leda till harmonisering, skapa en obalans i villkoren för chaufförer från de perifera staterna. 
<P>
Skyldigheten att ta ut ytterligare en viloperiod efter sex körperioder i följd innebär att långdistansförare ofta inte kan återvända till sina hemorter och att de därför måste ta ut sina veckoviloperioder under resan. 
<P>
Detta måste verkligen fördömas eftersom vilomöjligheterna ofta är långt ifrån vad vi skulle anse nödvändigt för att bibehålla en rimlig livskvalitet: att vara instängd och isolerad på en rastplats vid en motorväg utan husrum eller lämpliga sanitära förhållanden i ett avlägset land och dessutom utan någon möjlighet att lämna fordonet av fruktan för stöld. Denna situation är så mycket mer fasansfull med tanke på att det i teorin hävdas att dessa åtgärder är avsedda att garantera lämpliga vilomöjligheter. 
<P>
Begreppet ”långdistans” har tagits upp i andra sektorer som till exempel fiske ute till havs. På transportområdet skiljer dessutom fransk lagstiftning mellan kortdistans- och långdistansförare. Det är viktigt att vi skiljer mellan dessa båda kategorier så att vi inte bestraffar långdistansförarna och inte heller motarbetar de perifera ländernas legitima intressen. 
<SPEAKER ID="130" LANGUAGE="PL" NAME="Jałowiecki (PPE-DE )." AFFILIATION="">
<P>
      Herr talman! Kommissionens ordförande José Manuel Barroso har vid ett flertal tillfällen i anföranden både här i parlamentet och på annat håll försäkrat oss om att han har för avsikt att minska antalet EU-förordningar med så mycket som 25 procent eftersom det finns väldigt många sådana förordningar och ett stort antal av dem är onödiga. Europaparlamentets ledamöter har alltid välkomnat sådana uttalanden eftersom många av oss är medvetna om att vi har en EU-lagstiftning som håller på att utveckla imperialistiska tendenser och försöker reglera allting under solen. Men det ironiska är att varje gång de behöriga specialutskotten, till exempel utskottet för transport och turism, får ta del av enskilda förslag faller samma ledamöter ofelbart tillbaka i regleringsslentrianen genom att rösta för att utöka antalet förordningar som inte går att motivera på ett rationellt sätt. Den förordning som vi just nu debatterar, om harmonisering av sociallagstiftningen, är ett tydligt exempel på detta sätt att tänka och agera, och i detta sammanhang finns det ett antal påpekanden som jag vill göra. För det första anser jag att det inte går att motivera att det inte görs någon som helst åtskillnad mellan olika aspekter av vägtrafiklagstiftningen och arbetslagstiftningen. Olika typer av lagstiftning är inte sammanblandade på detta sätt på andra samhällsområden, men i det här fallet görs ingen åtskillnad mellan arbetslagstiftning och övrig lagstiftning. För det andra har subsidiaritetsprincipen kränkts på ett flagrant sätt. För det tredje, och detta är en avgörande punkt, innehåller förordningarna bestämmelser om ett helt system med kontroller som leder till en uppblåst byråkratisk apparat och som kommer att vara omöjligt att genomföra i praktiken. Europaparlamentets ledamöter har klart sagt ifrån att det skulle vara enormt svårt att genomföra ett sådant system i praktiken. För det fjärde är den omfattande detaljregleringen i förordningarna, särskilt i fråga om arbets- och viloperioder och hur de skall delas upp, ett förfärande exempel på framtida byråkrati som nästan inte lämnar något handlingsutrymme. Med tanke på alla dessa faktorer anser jag att detta är just det slags förordning som Europeiska unionen mycket väl skulle kunna klara sig utan. Den är ett perfekt exempel på de 25 procent av förordningarna som José Manuel Barroso har nämnt. 
<SPEAKER ID="131" LANGUAGE="FR" NAME="Barrot," AFFILIATION="kommissionens vice ordförande.">
<P>
     Herr talman, mina damer och herrar! Jag skulle vilja börja med att säga att jag har lyssnat noggrant till era olika inlägg. Jag behöver inte understryka, herr Markov – och somliga av er framhöll detta – att vi inte vill lagstifta bara för att lagstifta. Detta handlar om vägtrafiksäkerhet. Fortfarande dör många på vägarna i hela Europa, och vi måste vara mycket medvetna om det. Vi behöver också rättvis konkurrens mellan åkare, och vi måste ta hänsyn till åkarna och deras arbetsliv. Jag tillhör dem som menar att om ett arbete utförs enligt ett visst antal regler så kan arbetstagaren göra sitt bästa och i många fall bli effektivare.
<P>
Först vill jag återkomma till en allmän idé som jag tror delas av många bland er: det räcker inte att definiera rättigheter, vi måste också skapa förutsättningarna för att dessa rättigheter skall kunna utövas. Med andra ord måste vi vara mycket uppmärksamma på möjligheterna att få bestämmelserna att tillämpas. Bestämmelserna måste vara möjliga att tillämpa eftersom de måste införas. Det är mycket viktigt.
<P>
Vår diskussion har särskilt inriktats på två frågor: fordon som väger mindre än 3,5 ton. Kommissionen är beredd att granska den frågan ingående. Om ni vill kan jag föreslå att vi inkluderar en översynsklausul, så att vi kan undersöka hur vi skall kunna uppfylla nödvändiga behov. Jag anser att vi måste handla förnuftigt och pragmatiskt på det här området. Om vi måste gå längre, herr Markov, säger jag inte nej på förhand, men vi behöver få en uppfattning om bestämmelsernas räckvidd.
<P>
När det vidare gäller problemet med färdskrivare har jag uppmärksamt lyssnat till några av er, särskilt de som lade fram ändringsförslag, som Mathieu Grosch och Georg Jarzembowski. Jag inser att problemet kan orsaka debatt, men jag skulle vilja redovisa några specifika detaljer som kan hjälpa er att förstå varför kommissionen är mycket angelägen om att systemet införs snabbt.
<P>
Jag vill påminna er om att artikel 2 i förordning nr 2135/98, om införande av digitala färdskrivare, föreskriver att fordon måste förses med en digital färdskrivare om de tas i bruk för första gången mer än två år efter offentliggörandet av de tekniska specifikationerna. De tekniska specifikationerna offentliggjordes den 5 augusti 2002, och dagen för ikraftträdande fastställdes på sedvanligt sätt till den 5 augusti 2004. 
<P>
Eftersom tillverkarna av digitala färdskrivare inte kunde leverera utrustningen i tid införde min företrädare Loyola de Palacio med rätta ett anstånd och övergångsbestämmelser för medlemsstaterna som innebär att digitala färdskrivare i nya lastbilar inte blir obligatoriska förrän den 5 augusti 2005. Rådet insisterade på att bekräfta detta datum i rättsakten om körtider och viloperioder.
<P>
För kommissionen är datumet den 5 augusti 2005 redan ett års försening jämfört med den planerade tidsfristen. Jag menar att vi behöver sända en tydlig signal till branschen och medlemsstaterna, och detta säger jag i all uppriktighet. Därför vill vi nå en så snabb överenskommelse som möjligt om förslaget till direktiv och förordning som ligger framför er i dag.
<P>
När det gäller det tekniska vill jag påminna er om några saker. Vi måste nämligen se till att allting är klart också på den punkten. Certifikat om typgodkännande av digitala färdskrivare utfärdades för ACTIA i juni 2004, till VDO Siemens i oktober 2004 och till flera korttillverkare. Ett kortsäkerhetssystem har inrättats av kommissionens gemensamma forskningscentrum. TACHOnet – ett system som gör det möjligt att kontrollera att varje förare bara har ett förarkort – har använts sedan augusti 2004.
<P>
Alla större fordonstillverkare har börjat testa digitala färdskrivare i sina fordon och kan bli klara före tidsfristen i augusti 2005. En tillverkare av färdskrivare som jag själv träffade berättade att han kunde leverera så många färdskrivare som fordonstillverkarna behöver innan maj 2005. Just nu utformas utbildningsprogram för förare och transportoperatörer, och medlemsstaterna samarbetar för att ge liknande kurser för sin kontrollpersonal.
<P>
Jag vill tillägga – och detta vill jag trycka lite extra på– att vi måste vara beredda på att de som är klara inom de relevanta branscherna kan komma att vidta rättsliga åtgärder om vi enas om att skjuta upp införandet av digitala färdskrivare. När det gäller katalysatorer fanns det ännu inte något slutgiltigt rättsligt beslut, men de installerades ändå så snart industrin kunde leverera dem. Enligt min mening finns det tidpunkter då EU måste ta ledningen.
<P>
Jag är mycket mån om att vara realistisk och respektera våra företag, men jag tror uppriktigt att ytterligare en försening inte skulle gagna någon. Därför har jag lyssnat mycket noggrant till era kommentarer på den här punkten. Detta ville jag ha sagt, herr talman. Jag vill tacka parlamentet, och jag har återigen blivit påmind om hur fördelaktigt det är att ha en dialog mellan rådet och parlamentet. På så sätt kommer vi att få en väl avvägd och genomförbar lagstiftning. 
<SPEAKER ID="132" LANGUAGE="" NAME="" AFFILIATION="Andrabehandlingsrekommendation: Helmuth Markov (A6-0073/2005 )">
<P>
Bilaga – kommissionens ståndpunkt
<P>
Kommissionen kan godta följande ändringsförslag: 1, 3, 4, 5, 6, 8, 9, 10, 14, 20, 21, 22, 23, 24, 25, 26, 29, 32, 36, 37 och 40.
<P>
Kommissionen kan godta följande ändringsförslag, med vissa omformuleringar: 2 och 35.
<P>
Kommissionen kan, i princip, godta följande ändringsförslag: 27 och 31.
<P>
Kommissionen kan godta följande ändringsförslag: 15, 17 och delvis 19.
<P>
Kommissionen kan inte godta följande ändringsförslag: 7, 11, 12, 13, 16, 18, 28, 30, 33, 34, 38, 39, 41 och 43.
<P>
Kommissionen kan godta följande ändringsförslag: 14, 33 och 76.
<P>
Kommissionen kan godta följande ändringsförslag, med vissa omformuleringar: 1, 7 och 26.
<P>
Kommissionen kan, i princip, godta följande ändringsförslag: 3, 5, 9, 10, 15, 22, 27, 38 och 43.
<P>
Kommissionen kan delvis godta följande ändringsförslag: 45.
<P>
Kommissionen kan inte godta följande ändringsförslag: 2, 4, 6, 8, 11, 12, 13, 16, 17, 18, 19, 20, 21, 23, 24, 25, 28, 29, 30, 31, 32, 34, 35, 36, 37, 39, 40, 41, 42, 44, 46, 47, 48, 49, 50, 51, 52, 53, 54, 55, 56, 57, 58, 59, 60, 61, 62, 63, 64, 65, 66, 67, 68, 69, 70, 71, 72, 73, 74 och 75. 
<SPEAKER ID="133" LANGUAGE="" NAME="Talmannen." AFFILIATION="">
<P>
   Tack så mycket, herr kommissionsledamot. Debatten om denna punkt är avslutad. Omröstningen kommer att äga rum på onsdag. 
<SPEAKER ID="134" LANGUAGE="" NAME="" AFFILIATION="Kommissionens ståndpunkt om parlamentets ändringsförslag:"/>
<SPEAKER ID="135" LANGUAGE="" NAME="Talmannen." AFFILIATION="">
<P>
   Nästa punkt på föredragningslistan är ett betänkande (A6-0055/2005) av Robert Navarro om närsjöfart. 
<SPEAKER ID="136" LANGUAGE="FR" NAME="Barrot," AFFILIATION="kommissionens vice ordförande.">
<P>
     Herr talman, mina damer och herrar! Jag vill först gratulera Robert Navarro till ett utmärkt betänkande.
<P>
Betänkandet från utskottet för transport och turism bekräftar att närsjöfarten är ett område där det råder bred enighet mellan parlamentet, medlemsstaterna och kommissionen. Vi vet alla att närsjöfarten är en utmärkt transportmetod, men den kan vidareutvecklas. Det är den enda transportmetoden förutom järnvägen som kan möta tillväxten inom vägtransporterna. Därför är det nödvändigt att utöka finansieringen av närsjöfarten.
<P>
Jag vill uppmärksamma ett antal viktiga aspekter i ert betänkande, herr Navarro. Vi behöver verkligen en integrerad strategi om vi skall göra närsjöfarten till en lösning som fungerar från dörr till dörr. Den nya definition som anges i skälen i betänkandet kan inspirera och bidra till en sådan integration. Den intermodala dimensionen av denna nya definition skulle kunna användas för att komplettera den modala definitionen från 1999, som är allmänt godtagen i hela Europa.
<P>
Det har dessutom gjorts stora insatser för att övervinna hindren mot närsjöfartens tillväxt. Jag skulle vilja nämna direktivet om IMO:s standardiserade FAL-formulär för fartyg som ankommer till och avgår från hamnar, vilka grundar sig på Internationella sjöfartsorganisationens konvention om underlättande av internationella sjötransporter. Detta direktiv innebär att antalet olika formulär som gäller i Europa har minskat från fler än 50 till endast fem.
<P>
Kommissionen har också tagit upp frågan om tullar vid ett flertal tillfällen. Den nuvarande utvecklingen, som går mot att centralisera alla administrativa formaliteter och elektronisk kommunikation till en enda instans, kommer att underlätta närsjöfarten ytterligare. Hamnarnas effektivitet är självklart avgörande för närsjöfarten, och antagandet av ett nytt förslag till direktiv om tillträde till marknaden för hamntjänster bör hjälpa oss, även om jag har noterat parlamentets intresse av att det läggs stor omsorg vid slutförandet av denna rättsakt.
<P>
Ett effektivt sätt att främja den intermodala sidan av närsjöfarten ligger i det affärsorienterade arbetet vid centrumen för främjande av närsjöfart. Dessa nationella centrum driver en kommersiellt sett neutral kampanj för att främja detta transportsätt. För närvarande arbetar 17 sådana centrum inom Europa med att föra ut våra politiska åtgärder, och Robert Navarro gjorde helt rätt i att uppmärksamma alla deras insatser.
<P>
Motorvägar till sjöss är en särskild form eller ett visst slag av närsjöfart. De kombinerar kvalitet med ökad kvantitet. Genom att länka samman hamnarna i det transeuropeiska transportnätet kommer de att leda förbi flaskhalsar och förbättra sammanhållningen. Jag vill särskilt uppmärksamma det initiativet, så att rättsakten kan förverkligas och tillämpas.
<P>
Marco Polo-programmet, och särskilt det framtida Marco Polo II-programmet, kommer att vara avgörande för införandet av motorvägar till sjöss och kunna ge kompletterande ekonomiska resurser till stödberättigade projekt. Just nu görs stora insatser för att göra närsjöfarten till en framgång. Men vi måste intensifiera våra insatser för att nå bättre resultat i framtiden.
<P>
Jag vill därför tacka parlamentet och föredraganden för deras arbete. Jag är övertygad om att vi tillsammans kommer att fortsätta att se till att närsjöfarten kan växa. Och jag är säker på att den kommer att tillföra mycket till hela godstransportpolitiken, som är en väsentlig del av vår stora inre europeiska marknad.
<P>
Därför tackar jag er, herr Navarro, och – herr talman – nu är jag intresserad av att höra synpunkter på betänkandet. 
<SPEAKER ID="137" LANGUAGE="FR" NAME="Navarro (PSE )," AFFILIATION="föredragande.">
<P>
    Herr talman, herr kommissionsledamot, mina damer och herrar! Jag är nyvald ledamot här i parlamentet och detta initiativbetänkande är därför mitt första betänkande som ledamot av Europaparlamentet.
<P>
Innan jag kommer in på huvudpunkterna vill jag tacka utskottet för transport och turism och min politiska grupp, PSE, för att ha gett mig uppdraget att arbeta med den mycket viktiga frågan om närsjöfart och motorvägar till sjöss. Jag vill särskilt tacka Europaparlamentets handläggare, Darmis och Préat, och mina parlamentsassistenter Caballé och Polack. De har stöttat mig genom hela samråds-, analys- och skrivprocessen, som ledde fram till det här betänkandet. Till sist vill jag tacka tjänsteavdelningarna vid kommissionens generaldirektorat för energi och transport och huvudaktörerna inom de berörda sektorerna, särskilt rederier, logistikexperter och hamnar, som har haft en aktiv roll i våra samråd.
<P>
Jag vill ta tillfället i akt för att uttrycka min förvåning över bristen på mänskliga och ekonomiska resurser för ledamöternas utredningsarbete. Europaparlamentet har med sina ständigt utökade budgetmässiga och lagstiftande befogenheter blivit medborgarnas röst inom EU. Jag blev därför förvånad när jag upptäckte att en ledamot, i egenskap av föredragande, inte kan anordna observationsuppdrag finansierade av Europaparlamentet, bortsett från parlamentsutskottens officiella uppdrag som endast äger rum en eller två gånger per år. Som ni vet bor djävulen i detaljerna, och om Europaparlamentet skall bli effektivt i sin övervakande roll kommer det att behöva bättre intern expertis, framför allt för att ledamöternas oberoende och opartiskhet skall kunna garanteras.
<P>
Låt mig först påminna er om bakgrunden till frågan om sjöfartens utveckling i Europa. I vitboken om EU:s transportpolitik för 2010, som offentliggjordes 2001, belyste Europeiska kommissionen närsjöfartens viktiga roll för att minska utsläppen av växthusgaser och betonade behovet av att förenkla regelramarna. I vitboken introducerades begreppet motorvägar till sjöss, som handlar om behovet av att främja snabba masstransporter via sjöfartsförbindelser som leder runt flaskhalsarna, till exempel i Alperna och Pyrenéerna. Europaparlamentet stödde dessa förslag för närsjöfarten i sitt betänkande om vitboken, vilket antogs den 2 januari 2003. Föredragande för detta betänkande var Juan de Dios Izquierdo Collado. Kommissionens senaste meddelande, vilket offentliggjordes 2004 och som vi behandlade, är i första hand ett lägesdokument. Syftet är att se över situationen inom närsjöfarten, hinder som uppstått och de åtgärder som vidtas för att ta itu med dem.
<P>
Syftet med mitt betänkande är i första hand att ge er en överblick över närsjöfarten i Europa. Jag vill uppmärksamma er på två huvudpunkter. För det första steg närsjöfartens andel av samtliga inomeuropeiska transporter med 25 procent mellan 1995 och 2002 och svarar nu för 40 procent av alla varutransporter inom Europa, vilket skall jämföras med 45 procent för vägtransporter. För det andra visar färska uppgifter om närsjöfartens miljöpåverkan att den har en mycket mindre negativa effekter än vägtransporterna.
<P>
Slutsatsen av denna överblick är tydlig. Vår uppgift är att främja närsjöfart i syfte att förena miljöskydd, livskvalitet och ekonomisk tillväxt. Det finns emellertid ett antal hinder för närsjöfartens tillväxt. Här vill jag inte nämna alla hinder som jag framhåller i mitt betänkande, men jag vill gärna nämna två centrala frågor. För det första betonar jag att det saknas en verkligt interventionistisk politik som kan få stora organisatörer och aktörer inom vägtransportsektorn att lockas och lotsas över till närsjöfarten.
<P>
För det andra har våra möten med ledare inom sektorn övertygat oss om att det är brådskande att införa tydliga, effektiva och lämpliga finansieringsmekanismer för de åtgärder som måste vidtas. De olika befintliga finansieringskällorna bör komplettera varandra på bästa möjliga sätt och därmed göra det möjligt att inrätta hållbara nya linjer.
<P>
Mot bakgrund av dessa hinder betonar jag i mitt betänkande att man måste lösa problemet med standardiseringen av intermodala lastenheter och underlätta närsjöfartens integrering i transportkedjan. Vi föreslår också att man blåser nytt liv i gemenskapens diskussion om ett enhetligt rättsligt system för den multimodala kedjan. Betänkandet antogs enhälligt av ledamöterna i utskottet för transport och turism. Vårt samrådsarbete har gjort det möjligt för oss att ingå kompromisser på avgörande punkter. I betänkandet framhålls potentialen att i högre grad utnyttja närsjöfarten för passagerartransport, möjligheterna att skapa tusentals arbetstillfällen, vikten av länkar mellan närsjöfartsleder och inre vattenvägar, närsjöfartens betydelse för öar, förenligheten med gemenskapens konkurrensbestämmelser och en förbättrad miljöprestanda inom närsjöfarten.
<P>
Som en rättelse och för konsekvensens skull vill jag föreslå en strikt teknisk muntlig ändring. Syftet är att få definitionen av närsjöfart i skäl A – där vi inkluderade passagerartransport och inre vattenvägar – att stämma med definitionen i skäl C, där vi inte inkluderade dessa delar. Mitt ändringsförslag går därför ut på att orden ”och passagerare” och ”eller inre vattenväg” läggs till i skäl C, så att definitionen av närsjöfart blir densamma i hela betänkandet.
<P>
Avslutningsvis vill jag ge er tre huvudskäl till varför jag ber er att stödja mitt betänkande om närsjöfart och motorvägar till sjöss. Utbredd användning av närsjöfart inom alla sektorer i den europeiska ekonomin skulle för det första få en mycket positiv inverkan på utvecklingen av alla regioner i EU och vara ett fantastiskt sätt att skapa hundratusentals arbetstillfällen i hela vår världsdel. För det andra är närsjöfarten en av de lösningar som ger oss möjlighet att skydda vårt naturarv och samtidigt främja den ekonomiska och sociala utvecklingen i våra regioner. Slutligen har närsjöfarten en viktig roll för regional planering och en stärkt regional sammanhållning inom Europeiska unionen. Jag anser därför att begreppet motorvägar till sjöss bör integreras fullt ut med frågan om att stärka solidariteten inom EU.
<P>
I detta betänkande för utskottet för transport och turism föreslås därför en diskussion om att erkänna högprioriterade projekt inom närsjöfarten – som fyller en viktig funktion för att öka den regionala sammanhållningen inom EU – som tjänster av allmänt ekonomiskt intresse.
<P>
Jag hoppas att jag kommer att få bredaste möjliga stöd i parlamentet för en så viktig fråga som utvecklingen av närsjöfarten och intermodala transporter. EU:s politik för miljöskydd, regional utveckling och regional sammanhållning kommer därmed att stärkas för EU-medborgarnas och framtida generationers välbefinnande. Jag hoppas därför på att jag kan räkna med ert breda stöd. 
<SPEAKER ID="138" LANGUAGE="" NAME="Talmannen." AFFILIATION="">
<P>
   Herr Navarro! Detta var ert första betänkande, men jag kan försäkra er om att det var det sista ni talade så länge om.
<P>
Nästa punkt på föredragningslistan är inlägg på gruppernas vägnar. Georg Jarzembowski har ordet för gruppen för Europeiska folkpartiet (kristdemokrater) och Europademokrater. 
<SPEAKER ID="139" LANGUAGE="DE" NAME="Jarzembowski," AFFILIATION="på PPE-DE-gruppens vägnar">
<P>
   .  Herr talman, herr vice ordförande i kommissionen! Föredraganden har enligt min mening lagt fram ett utmärkt betänkande. Det är kort och koncist, och det vore bra om vi kunde säga detsamma om de inlägg vi kommer att höra. Jag skall själv göra mitt bästa för att föregå med gott exempel. Vice ordföranden sade att kommissionen redan har vidtagit ett antal åtgärder för att främja närsjöfarten, och jag vill be honom att betrakta föredragandens betänkande som ytterligare en uppmaning att gå in i en dialog med siktet inställt på att vidta fler åtgärder för att främja denna form av sjöfart. Vice ordföranden nämnde också andra frågor, som förenklade tullmetoder och administrativa förfaranden samt utveckling av hamnar.
<P>
Jag vill endast koncentrera mig på två frågor. Först vill jag gärna veta om det äntligen görs framsteg med idén om motorvägar till sjöss. Förra året hölls det en bra debatt i parlamentet om den frågan, med anledning av ett initiativ från kommissionen, men jag har mina tvivel om huruvida medlemsstaterna gör sin del genom att föreslå projekt. När det gäller motorvägar till sjöss vill vi bara stödja användbara och genomförbara projekt, och vårt främsta mål måste vara att se till att ny finansiering inte inverkar skadligt på befintliga färje- och anslutningsförbindelser. Om en fullt lämplig linje har fungerat under lång tid vore det meningslöst att tillhandahålla nya pengar för att bygga något nytt i stället. Jag skulle därför vilja veta hur det ser ut i nuläget och om det redan har föreslagits några vettiga projekt för motorvägar till sjöss som ni menar att ni kan stödja.
<P>
Min andra punkt är att oavsett hur långt vi går för att främja motorvägar till sjöss och närsjöfart så kommer allt vårt arbete att vara lönlöst om lastbilarna ständigt utnyttjar kryphålen. Jag har fått rapporter från Östersjöregionen om att det är mycket billigare att transportera varor med lastbil runt Östersjön än att använda färje- eller anslutningsförbindelser för att korsa havet. Detta beror både på att vissa EU-medlemsstater inte kontrollerar körtider och viloperioder och på att rysk diesel är så billig. Vi måste se till att inte skapa något som i praktiken omintetgörs på grund av att medlemsstaterna inte handlar. Jag vill be er att handla och godta idéerna i detta betänkande. 
<SPEAKER ID="140" LANGUAGE="IT" NAME="Vincenzi," AFFILIATION="på PSE-gruppens vägnar">
<P>
   . – Herr talman, mina damer och herrar! Socialdemokratiska gruppen i Europaparlamentet instämmer helt i Robert Navarros synsätt i initiativbetänkandet. Jag skall använda den begränsade tiden – framför allt för Jacques Barrots skull – för att betona att vi visserligen instämmer i kommissionens förslag, fast kommissionen använder inte aktuella statistiska uppgifter om de olika transportsättens tillväxt: siffrorna är från 2002.
<P>
Insamling av statistiska uppgifter är ytterst viktigt men tas inte på tillräckligt stort allvar, inte ens av Eurostat, särskilt när det gäller uppgifter om ursprung och destination för varor som transporteras landvägen. Sådan statistik skulle verkligen göra det möjligt att arbeta för en växling till sjötransporter. Förutom den allmänna översikten vore det värdefullt att bredda ramarna och även ta med förbindelser med länder utanför EU: Medelhavets södra kuster, Balkan, Svarta havet, Nordsjön och kanske Ryssland, som alla kunde delta i projekt som Marco Polo-programmet, även om det är svårt att upprätthålla regelrätta förbindelser med dem.
<P>
Till sist är en viss terminologisk förvirring i fråga om definitionen av motorvägar till sjöss inte till hjälp. Begreppet måste tydliggöras för att uppmuntra till att vägutnyttjandet ersätts med kombinerade transporter, vilket inte skall förväxlas med obligatoriskt cabotage, vars syfte snarare är att förbättra förbindelsen. Den sektor som behöver incitament är sektorn för förbindelser på kontinenten, särskilt företag som transporterar ensamma påhängsvagnar, och sådana incitament bör inte betraktas som statliga stöd. 
<SPEAKER ID="141" LANGUAGE="FR" NAME="Henin," AFFILIATION="på GUE/NGL-gruppens vägnar">
<P>
   .  Herr talman! Det stämmer att närsjöfarten måste utvecklas i EU, på samma sätt som väg- och järnvägstransporter. Vi måste kunna transportera alla de varor som krävs för att alla europeiska ekonomier skall fungera, och samtidigt skapa en så stor säkerhet som möjligt för medborgarna och hela tiden se till att vi skyddar miljön. Varför? För att det är helt uppenbart att lastbilarna fortfarande hopas i flaskhalsarna, vilket leder till alla slags tråkigheter som blottlägger människans exploatering i all sin prakt. Många av fartygen i kusttrafiken är sönderrostande vrak som glider fram längs våra kuster, ofta just efter att ha undvikit verkliga miljökatastrofer på grund av det skick de är i.
<P>
Situationen kan därför bara lösas med offentliga åtgärder på EU-nivå, inklusive direkta interventioner i näringslivet och ekonomin. Att utveckla närsjöfarten kan inte ses som ett strategiskt regionalt planeringsalternativ. Hänsyn måste tas till tillväxten inom närsjöfarten, inte i konkurrens utan i samverkan med nödvändiga investeringar inom godstransporter med järnväg samt väg- och järnvägstransporter. När det gäller sjöfart vill jag betona att säkerhet och respekt för miljön måste vara av största betydelse – konkurrensen kommer i andra hand. De administrativa förfarandena kring cabotage kan och måste förbättras, men det kan inte bli tal om att kasta allt över bord med tidsbesparingar som enda förevändning. Vi måste behålla alla kontrollmetoder för att kunna bekämpa olaglig handel av alla slag.
<P>
Sammanfattningsvis menar jag att närsjöfarten har en stor framtid i Europa, om den sköts av sjömän och stater och inte av stora koncerner som endast är intresserade av rena vinster oavsett den ekonomiska, sociala och mänskliga kostnaden. 
<SPEAKER ID="142" LANGUAGE="EL" NAME="Karatzaferis," AFFILIATION="på IND/DEM-gruppens vägnar">
<P>
   . – Herr talman! Kontinenten Europa och mitt hemland, Grekland, har något gemensamt. De är båda halvöar med hav på tre sidor och land på en sida. Kustlinjen är tusentals mil och det finns tusentals stora och små hamnar. Som greker har vi varit väl förtrogna med detta transportmedel i mer än 3 000 år. Den första skeppslast som registrerades i sjöfartshistorien var Gyllene Skinnet, som transporterades av argonauterna för 5 500 år sedan.
<P>
Sjötransporter är de mest miljövänliga. Vi borrar oss inte genom berg, vi fäller inga träd, och ett fartyg kan föra med sig mycket last och många passagerare. Vi har en stor arbetsvolym: ca 40 procent av trafiken i Europa, enligt betänkandet. Det finns med andra ord stora vinster att göra, vinster för fartygsägare och vinster för operatörer. Men vi har också en ovanligt hög arbetslöshet med arbetslösa sjöfarare i Polen, Portugal och Grekland. Sjöfarten är alltså mycket rik, men vi har också arbetslöst sjöfolk. I Pireus – en gång den största hamnen i Europa – är varannan människa på gatan en arbetslös sjöfarare. Vi behöver alltså hitta ett sätt som gör att varje fartyg som anlöper en europeisk hamn sysselsätter ett antal europeiska sjöfarare. Vi vill inte ha fartyg verksamma i Europa med icke-europeiskt sjöfolk när det finns europeiska sjömän som går utan arbete.
<P>
En annan fråga vi måste uppmärksamma är säkerheten. Kommissionen lade fram ett direktiv för flera år sedan. En civil tjänsteman – som uppenbart tjänade vissa intressen – vidarebefordrade inte direktivet. Ett fartyg gick på grund i Egeiska havet och 82 människor drunknade, just för att besättningen inte hade utbildats i enlighet med föreskrifterna i direktivet, som inte hade kommit fram. Vad är det då vi behöver? Vi behöver bättre säkerhet ombord, vi måste vara rigorösa när det gäller människoliv och vi måste framför allt trygga sysselsättningen för europeiska sjöfarare, vilket har att göra med jämlikhet och demokrati. De förlorar sina arbeten även om, jag upprepar detta, fartygsägarnas behållning och vinst kommer från Europas medborgare. Det är vad rättvisa betyder och jag skulle vilja att kommissionsledamoten hittade ett sätt så att sysselsättningen för europeiska sjöfarare tryggas och inte försvinner. 
<SPEAKER ID="143" LANGUAGE="NL" NAME="El Khadraoui (PSE )." AFFILIATION="">
<P>
    Herr talman! Först vill jag tacka Robert Navarro för hans utmärkta betänkande och samarbete. Betänkandet om närsjöfart är viktigt eftersom det är ett nytt steg i vårt sökande efter metoder att hålla godset borta från vägarna och främja miljövänligare transportsätt. Om vi inte gör någonting kommer vägarna att korka igen. Närsjöfarten kan fylla en positiv och viktig funktion i det intermodala transportsystemet, om kompletterande åtgärder vidtas på olika nivåer. Enligt min mening bör vi till exempel inte utveckla närsjöfarten på måfå, utan noggrant analysera de rutter som behöver utvecklas, särskilt ”motorvägarna till sjöss”, i syfte att nå största möjliga positiva inverkan. För att inte bara utveckla nya hamnar utan även nya transportrörelser i inlandet krävs en strategisk miljökonsekvensrapport om planerade rutter. Vi måste alltså undvika att det skapas nya eller till och med större flaskhalsar.
<P>
Slutligen måste vi också göra framsteg när det gäller utsläpp. Fartyg förorenar i viss utsträckning. Vägtransporter har omfattats av strikta standarder när det gäller föroreningar, men när det gäller marina bränslen har vi inte hunnit lika långt. Jag gläder mig därför åt att Hassibetänkandet – vars syfte är att kraftigt minska svavelhalten i marina bränslen, framför allt i de känsligaste områdena – av en tillfällighet också går till omröstning den här veckan. 
<SPEAKER ID="144" LANGUAGE="EL" NAME="Sifunakis (PSE )." AFFILIATION="">
<P>
   – Herr talman, herr kommissionsledamot, mina damer och herrar! Europeiska kommissionen har månat om närsjöfartens utveckling, och det ledde fram till 2001 års vitbok om EU:s transportpolitik, medan Europaparlamentet alltid har varit en varm anhängare av alla dessa initiativ.
<P>
Att detta betänkande antogs enhälligt av utskottet för transport och turism visar att vi alla har största intresse av att närsjöfarten utvecklas.
<P>
Jag skulle vilja tacka föredraganden Robert Navarro för att ha visat särskilt intresse för öområden. Öar är mycket känsliga och har kraftiga strukturella problem som blir större under vintermånaderna, då de blir mer svårtillgängliga.
<P>
Som vald ledamot för en öregion i Grekland ser jag att öinvånarna har ett akut behov av bättre och frekventare närsjökommunikationer och -transporter i det dagliga livet. Med hänsyn till deras isolering måste särskilda åtgärder vidtas för att förbättra förbindelserna med öområden. Hundratals små obebodda öar riskerar att överges, eftersom det saknas ekonomiska intressen och eftersom det inte uppstår någon konkurrens. Det krävs djärva subventioner. Det vore synd om öar som varit bebodda i över 3 000 år skulle överges. 
<SPEAKER ID="145" LANGUAGE="FR" NAME="Barrot," AFFILIATION="kommissionens vice ordförande.">
<P>
     Herr talman! Jag skulle självklart vilja svara mycket positivt på den nya erbjudan om dialog i betänkandet av Robert Navarro, som jag vill tacka än en gång.
<P>
Begreppet motorvägar till sjöss börjar bli verklighet. I helgen öppnades en ny motorväg mellan Toulon och Civitavecchia, i närheten av Rom, vilket visar vägen framåt. Begreppet motorvägar till sjöss är nu en viktig del av de transeuropeiska näten, och jag hoppas verkligen att budgetplanen ger oss möjlighet att bereda utrymme för motorvägar till sjöss.
<P>
Jag inser att statistikinsamlingen måste förbättras och uppdateras. Europaparlamentets definition – och här tänker jag på vad ni själv betonade, herr Navarro, liksom Georg Jarzembowski och några andra – fokuserar på ett bra sätt på sjöfartens integration i den intermodala kedjan, som även omfattar flodtransporter. Vi måste därför uppmuntra stater, regioner och städer att samarbeta när så krävs. Nu har vi ett visst mått av intermodalitet, och vi måste föra den ett steg längre. Det handlar inte om konkurrens med järnvägstransporter, utan snarare om en komplettering. Flod- och sjötransporter kan också komplettera varandra mycket bra.
<P>
Personligen anser jag därför att närsjöfarten har en verklig potential – en av er sade en stor framtid – och att den kan hjälpa oss att minska trafikstockningarna på vägarna och därmed ge Europa fler transportmedel. Jag vill därför tacka parlamentet som med detta betänkande har gett ett antal bidrag som jag verkligen hoppas kommer att genomföras, så att det utvecklas en ännu ambitiösare politik för närsjöfarten. 
<SPEAKER ID="146" LANGUAGE="" NAME="Talmannen." AFFILIATION="">
<P>
   Tack så mycket, herr kommissionsledamot. Denna punkt är avslutad. Omröstningen kommer att äga rum i morgon kl. 12.00. 
<SPEAKER ID="147" LANGUAGE="" NAME="Talmannen." AFFILIATION="">
<P>
   Sammanträdet är avslutat. Vi möts i morgon, mina damer och herrar. 
