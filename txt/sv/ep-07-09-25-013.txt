<CHAPTER ID="013">
Frågestund (frågor till kommissionen)
<SPEAKER ID="287" NAME="Talmannen">
Nästa punkt är frågestunden (B6-0316/2007).
<P>
Följande frågor har ställts till kommissionen:
<P>
Del I
<SPEAKER ID="289" NAME="Talmannen">

<P>
Angående: Respekt för idrottens särart
<P>
Håller kommissionen med om att Europeiska fotbollsförbundets (Uefa) initiativ om ”spelare hemifrån (home grown players)” kommer att öka solidariteten inom idrotten och trygga den europeiska fotbollen? Vilka åtgärder planerar kommissionen vidta för att respektera idrottens särart vid utformandet av lagstiftningsförslag och tolkningen av befintlig gemenskapslagstiftning?
<SPEAKER ID="290" NAME="Ján Figeľ" LANGUAGE="EN">
Fru talman! Det gläder mig att kunna bidra genom att svara på frågan om idrottens särart. Det skulle vara mycket lämpligt att diskutera detta mer ingående - inte nu, men senare - eftersom kommissionen antog en vitbok om idrott den 11 juli i år. Denna utgjorde ett viktigt inslag, där vikten av att främja träning bland ungdomar, begåvade idrottsmän och idrottskvinnor enligt lämpliga villkor betonades, något som är avgörande för idrottens hållbara utveckling på alla nivåer. Detta var ett institutionellt och mycket politiskt bidrag till frågan om och samarbete i detta ärende.
<P>
Jag citerar från vitboken: ”Regler om att ett lag ska ha en viss andel lokalt tränade spelare skulle kunna godtas som förenliga med fördragets bestämmelser om fri rörlighet för personer, förutsatt att de inte innebär en direkt diskriminering på grundval av medborgarskap, och förutsatt att en eventuell indirekt diskriminering som en följd av dem kan betraktas som rimlig i förhållande till det eftersträvade legitima målet, t.ex. att stärka och skydda utbildningen och utvecklingen av begåvade unga spelare.” Jag anser att detta är ett mycket viktigt klargörande för hur denna fråga ska förstås.
<P>
Kommissionen håller för närvarande på att utvärdera om Uefas åtgärder för spelare hemifrån är förenlig med gemenskapsrätten i syfte att skapa den rätta balansen mellan behovet att å ena sidan iaktta gemenskapsrätten och idrottsorganisationernas självständighet, och å den andra iaktta den europeiska fotbollens intressen.
<P>
Detta har gjorts mot bakgrund av den förklaring som utgör bilaga till Amsterdamfördraget, den så kallade Niceförklaringen från Europeiska rådets möte 2000, och vitboken om idrott, i vilket det särskilt nämns, som åtgärd nummer 9 i Pierre de Coubertin-handlingsplanen, att analysen av de regler som kräver att det finns en viss kvot av lokalt tränande spelare ska slutföras. Denna heltäckande jämförande information om fotbollsskolor i medlemsstaterna och om spelare hemifrån finns inte tillgänglig för närvarande.
<P>
Under 2006 inledde kommissionen en studie om idrottsskolor i medlemsstaterna, som omfattade frågan om egna produkter. Resultatet av denna studie förväntas ge värdefulla uppgifter för analysen av frågan.
<P>
När det gäller den andra delen av frågan - för den består av två meningar om idrottens särart - utvecklas begreppet idrottens särart inom begränsningarna för EU:s befintliga befogenheter i kapitel 4 i denna vitbok. Som beskrivs mer noggrant i bilagorna till vårt arbetsdokument visar beslut som fattats av EG-domstolen och kommissionen att man har erkänt och tagit hänsyn till idrottens särart tidigare. Kommissionen delar åsikten att vissa värderingar och traditioner inom europeisk idrott bör främjas och kommer fortsättningsvis att erkänna denna sektors särart, samtidigt som gemenskapsrätten respekteras. Men till grund för kommissionens kontroll av tillämpandet av gemenskapsrätten ligger fortfarande en bedömning av varje enskilt fall, och i synnerhet regler om konkurrens och inre marknad. Detta ligger i linje med de gällande bestämmelserna i fördraget.
<P>
För att ge alla aktörer tydlighet i rättsligt avseende och för att bidra till förbättringen av styrelsesättet inom europeisk idrott förklaras ingående denna fråga om särart i det ovannämnda arbetsdokumentet och dess två bilagor. Dokumentet handlar om idrott och europeiska konkurrensregler samt idrott och friheter på den inre marknaden, och i detta dokument granskas för första gången EG-domstolens rättspraxis och kommissionens beslut på området idrott.
<P>
Jag vill understryka att idrottens särart för första gången har fastställts i vårt politiska dokument i mycket större omfattning än det någonsin tidigare har gjorts inom ramen för EU. Detta är ett av de viktigaste bidragen - inte bara till detta svar, utan också till främjandet av idrott inom Europeiska unionen.
<SPEAKER ID="291" NAME="Richard Corbett" AFFILIATION="PSE">
(EN) Enligt Uefas regler krävs det att klubbar har en viss andel spelare som är lokalt tränade, och egna produkter ska se till att klubbar inte bara förlitar sig på sina finansiella muskler på överföringsmarknaden, utan också måste investera lokalt i träning i sina samhällen. Det är ett nödvändigt system. Ändå har inte kommissionen tagit ställning på denna punkt i vitboken genom att säga att det är ett system som är godtagbart enligt fördraget, och nu, herr kommissionsledamot, säger ni att det skulle kunna vara det, om... - och ni undersöker fortfarande. Får jag fråga kommissionen varför det tar så lång tid? När kommer kommissionen att kunna bekräfta detta välkomna system?
<SPEAKER ID="292" NAME="Ján Figeľ" LANGUAGE="EN">
Jag skulle så gärna vilja ge ett tydligare svar, men det har redan tagits ett slags steg framåt om vi minns våra debatter för ett år sedan, eller åtminstone ur parlamentets perspektiv. Jag anser att det svar som jag citerade, som är en del av meddelandet, av detta politiska dokument, är en viktig försäkran om att vi vill stödja idrottens, särskilt fotbollens, särart när det gäller att stärka och skydda ungdomar samt träning för, och investering i, ungdomar.
<P>
Studien är inte avslutad, eftersom vi inte har alla uppgifter som vi skulle vilja ha. Jag hoppas att det kompletterande frågeformulär som vi nu arbetar med kommer att ge oss de återstående siffrorna. Det är mycket viktigt att parter från medlemsstaternas förbund, föreningar, klubbar och ligor samarbetar med oss. Förhoppningsvis kommer vi att kunna ge ett definitivt svar inom en överskådlig framtid - jag skulle vilja att det blev i början av nästa år. Om två veckor kommer vi att möta aktörer från idrottsvärlden i Bryssel för att diskutera innehållet i och genomförandet av vitboken. Jag anser att denna del kommer att vara avgörande för konkreta åtgärder och främjandet av idrottens värderingar.
<P>
Från kommissionens sida kan jag tala om för er att vi förblir engagerade i dessa frågor, och alla aspekter måste behandlas som sig bör. Innan vi fattar några beslut - inte bara på detta område, som är rätt specifikt - måste vi genomföra en noggrann analys och sedan fatta riktiga beslut.
<SPEAKER ID="293" NAME="Reinhard Rack" AFFILIATION="PPE-DE">
(DE) Herr kommissionsledamot! Utan att vilja såra kommissionen eller EG-domstolen har jag en känsla av att varken våra domare eller våra kommissionsledamöter särskilt ofta kan ses på en fotbollsarena. Om de var där oftare skulle de lägga märke till att vi just nu inleder Europacupsäsongen där vi har lag som spelar mot varandra och där det ofta vid varje tillfälle bara är en spelare som ingår i den nationella truppen. Vi har därför sett att man helt struntar i att satsa på egna nya talanger, och vi anser att detta uteslutande har en ekonomisk orsak.
<P>
Fotboll är mer än en inre marknad, och fotboll är inte bara en tävling i rättslig mening. Fotboll är en idrottstävling mellan nationella, regionala och lokala lag. Här måste det ske någonting, och det snabbt. Kan kommissionen lova att någonting verkligen händer bortsett från att det görs undersökningar?
<SPEAKER ID="294" NAME="Ján Figeľ" LANGUAGE="EN">
Jag är säker på att något konkret kommer att göras. Jag tar fotbollen som ett utmärkt exempel, eftersom EU på ett sätt är bäst i världen på fotboll. Jag anser att vi kan bli bäst på många andra områden, som till exempel högre utbildning, som vanligen inte ses som EU:s starkaste sida. Nej, det som EU behöver är inte bara att hänvisa till sina framgångar eller till fotbollens eller idrottens betydelse för dess historiska utveckling eller aktuella prestationer, utan också dess framtida betydelse. En balanserad strategi när det gäller idrottsaktiviteter är ett av svaren, något som innebär att det inte bara handlar om pengar i första hand, utan om regler och värderingar som styr världen och pengar för att stödja sunda investeringar.
<P>
Jag känner till den obalans, de problem och tvivel som råder när det gäller tävlingarnas trovärdighet och när det gäller korruption, och alltför mycket pengar bestämmer vem som verkligen är en stark part eller en stark tävlande.
<P>
Sedan 1999, med Helsingforsrapporten - ni kanske till och med minns bättre - och sedan Niceförklaringen, har det nu tagit fart, tror jag. Kommissionen hade aldrig tidigare lagt fram ett politiskt dokument. Om vi träder fram, inte bara med ett dokument i handen, utan för att erbjuda åtgärder - och det erbjuds 53 åtgärder i Pierre de Coubertin-handlingsplanen - då kan vi åstadkomma mycket. Om vi förblir trovärdiga när det gäller genomförandet tror jag att vi också kan förbereda den första artikeln i fördraget om idrott, för vi har inte en rättslig grund nu, och det är därför som vi inte kan definiera vissa av åtgärderna, och det är därför som vi måste besluta om enskilda problem utifrån varje enskilt fall.
<P>
Det finns många indirekta ärenden i detta svar, så mer trovärdighet innebär samarbete mellan EU-institutionerna, nationella lagstiftare, men också styrande organ på idrottsområdena. De bestämmer reglerna, de styr och de måste vara trovärdiga när det gäller att styra enskilda idrottsgrenar eller spel och tävlingar.
<P>
Jag skulle säga ett idrottsforum, som vi kommer att organisera under det portugisiska ordförandeskapet, skulle kunna vara ett av svaren på en permanent eller regelbunden öppen och trovärdig dialog om alla problem och möjliga lösningar, om än i liten skala, inom EU eller inom ramen för ett bredare internationellt samarbete.
<SPEAKER ID="295" NAME="Manolis Mavrommatis" AFFILIATION="PPE-DE">
(EL) Fru talman, herr kommissionsledamot! Uefas ordförande Michel Platini ber i sitt brev ledarna för de 27 EU-medlemsstaterna att ingripa mot fotbollsklubbar med växande förmögenheter som gör av med mer och mer pengar på spelare och andra inköp varigenom de förvandlar fotbollen till en affärsverksamhet snarare än en idrott med värden.
<P>
I sina uttalanden före detta brev bad Uefa-ordföranden dock politikerna att inte lägga sig i fotbollen. Han sa att EU och Europaparlamentet bör begränsa sig till sina politiska roller och hålla sig borta från idrotten.
<P>
Instämmer ni i dessa åsikter som framförts av Uefas ordförande och i vilken utsträckning? Kommer vitboken om idrott att innebära en bra möjlighet att tydliggöra dessa olösta frågor?
<SPEAKER ID="296" NAME="Ján Figeľ" LANGUAGE="EN">
Tack för er omtanke och för det indirekta budskapet från Uefas president, Michel Platini. Vi träffades upprepade gånger, och jag har till och med en beskrivning av förslaget om ”egna produkter”.
<P>
Nu uppmanar vi till mer gemensamma åtgärder, inbegripet det möjliga inbegripandet av idrott i ändringsfördraget - det ingår i mandatet och i utkastet. Vi ber inte om befogenhet. I vitboken ber vi om samarbete, om mycket konkreta åtgärder som sträcker sig över många områden - utbildning, fortbildning, social integration, folkhälsa - men också, å andra sidan, om att hejda fenomen som våld, rasism, korruption inom idrotten eller vid enskilda organisationer eller evenemang. Vi kan inte bara vänta på nästa fördrag, eller ens ta eventuella samförstånd som nås i dag för givet i framtiden. Vi bör agera för en bättre framtid, både inom fotbollen och på andra områden.
<P>
Jag anser att Europaparlamentet, kommissionen och rådet kan ta itu med många av problemen, och tillsammans kan vi göra mycket, som jag sa. Det innebär inte att vi måste ingripa på EU-nivå. Om vi i oktober till exempel kommer överens på ministernivå om innehållet i ett ändringsförslag eller förbättring av vår kodex om konventioner mot dopning eller regler inom ramen för Internationella antidopningsbyrån, så är detta åtgärder mot dopning. Jag minns att Manolis Mavrommatis och många av kollegerna krävde brådskande åtgärder mot dopning från unionen när jag blev kommissionsledamot 2004, vilket var de olympiska spelens problem.
<P>
Dopning är en mycket synlig, skadlig och inflytelserik cancer eller företeelse inom idrotten. På den punkten kan vi göra mycket, men vi måste agera, inte bara diskutera, och detta är vår strategi nu.
<SPEAKER ID="297" NAME="Talmannen">

<P>
Angående: Biobränslen
<P>
När räknar kommissionen med att lägga fram förslag till certifiering av grödor avsedda för produktion av biobränsle eller certifiering av själva biobränslena för att garantera att EU:s efterfrågan på sådana produkter inte ökar förstörelsen av tropiska regnskogar?
<SPEAKER ID="298" NAME="Andris Piebalgs">
ledamot av kommissionen. - (EN) Kommissionen avslutar för närvarande arbetet med direktivet om främjandet av förnybara energikällor, och jag siktar på ett antagande av detta direktiv mot slutet av året. Och en av de mycket viktiga frågorna i detta direktiv kommer att handla om biobränslens hållbarhet, de principer som beskrivs och olika sätt för att garantera att biobränslen inte påverkar miljön negativt. Av denna anledning kommer absolut ett särskilt program att föreslås som skulle kunna användas - och kommer att användas - både för odlade biobränslen och importerade biobränslen.
<SPEAKER ID="299" NAME="Chris Davies" AFFILIATION="ALDE">
(EN) Skulle kommissionsledamoten instämma i att vår dokumenterade kontroll av import av timmer från olagliga källor är bedrövlig - helt enkelt förskräcklig? Med tanke på denna erfarenhet och den potential för korruption och förfalskning av dokument som finns, hur kan vi ha förtroende för att sådan certifiering av grödor avsedda för produktion av biobränslen kommer att vara giltig? Skulle det inte kunna sluta med att vi gör saker värre?
<SPEAKER ID="300" NAME="Andris Piebalgs">
ledamot av kommissionen. - (EN) Först av allt kan jag inte bekräfta att det förs in en mängd olagligt timmer till Europeiska unionen, men det som jag helt klart kan säga är att det hittills har kommit in en mycket begränsad mängd biobränslen till EU. Vi har inte upplevt några som helst negativa följder för regnskogarna. De certifieringsprogram som har föreslagits kommer att genomföras. Jag har inga som helst tvivel om detta, eftersom de prestationer som tullmyndigheterna inom EU har svarat för har varit mycket positiva.
<SPEAKER ID="301" NAME="Jörg Leichtfried" AFFILIATION="PSE">
(DE) Herr kommissionsledamot! Det som just har nämnts är ett problem. Ett andra problem beror uppenbarligen på den ökade användningen av biobränslen. Priserna på baslivsmedel börjar stiga, särskilt i länder där detta verkligen kan bli ett problem, och många människor, särskilt i dessa länder, har inte längre råd med baslivsmedel. Är ni medveten om detta problem? Om ni är det, vad tänker ni om det och vad görs åt saken?
<SPEAKER ID="302" NAME="Andris Piebalgs">
ledamot av kommissionen. - (DE) Den främsta orsaken till de nuvarande prisökningarna på livsmedel är växande efterfrågan, särskilt i Kina och Indien men också i andra stater. Detta är den främsta orsaken till prisökningarna. Min kollega, som kommer att tala efter mig, kommer att förklara de åtgärder vi måste vidta. Det är uppenbart att vi måste producera mer eftersom efterfrågan också måste täckas.
<P>
När det gäller biobränslen är deras inverkan på matpriserna mycket marginell för närvarande eftersom användningen av biobränslen globalt sett fortfarande är liten. Vi måste naturligtvis ta hänsyn till detta eftersom en hel del majs för närvarande odlas för tillverkning av biobränsle i Förenta staterna. Detta kan påverka en viss sektor, men det finns olika sätt att fortsätta att bemöta den växande efterfrågan. Jag anser att vi i kommissionen måste finna ett svar på världsmarknadspriserna. Min kollega har redan förberett ett antal förslag om detta.
<SPEAKER ID="303" NAME="Georgios Papastamkos" AFFILIATION="PPE-DE">
(EL) Fru talman, herr kommissionsledamot! Det finns en uppfattning att man genom att odla biobränslen och handla med dem kanske kan fånga upp överproduktionen i utvecklingsländerna genom konvertering till biobränslen för deras egen förbrukning eller för export.
<P>
Anser kommissionen att biobränslesektorn skulle kunna bryta dödläget i Doharundan i Världshandelsorganisationens förhandlingar?
<SPEAKER ID="304" NAME="Andris Piebalgs">
ledamot av kommissionen. - (EN) Det finns definitivt vissa länder som är mer intresserade av den internationella handeln med biobränslen - särskilt Brasilien, det stämmer, men förhandlingarna i Doharundan är mycket bredare än så. Det handlar inte bara om biobränslen, som är en liten del av det hela, och vi bör definitivt komma överens om en lång rad frågor. Jag skulle säga att biobränslen kommer att få ett mycket marginellt inflytande på Doharundans resultat.
<SPEAKER ID="305" NAME="Talmannen">

<P>
Angående: Läget i WTO-förhandlingarna
<P>
Kan kommissionen ingående redogöra för läget i WTO-processen?
<SPEAKER ID="306" NAME="Mariann Fischer Boel">
ledamot av kommissionen. - (EN) Det är en vanlig nordisk strategi: ganska kortfattad, men rakt på sak.
<P>
Jag kan med säkerhet säga att de kommande två månaderna kommer att bli avgörande för utgången av Doharundan. Förhandlingarna har nu återupptagits på grundval av de förslag som lades fram i juli av ordföranden för förhandlingsgruppen om jordbruk respektive ordföranden för förhandlingsgruppen om industriprodukter.
<P>
Ordförandena gjorde ett noggrant arbete med framställandet av sina förhandlingsförslag. Jag tror att vi kan säga att de har fördelat bördorna rättvist. De utövar påtryckningar på samtliga nyckelaktörer när det gäller varje fråga i den så kallade förhandlingstriangeln - AMA, NAMA och inhemskt jordbruksstöd - som är de mest känsliga områdena för de olika aktörerna.
<P>
Det är också uppenbart att ordförandenas text inte är skriven i sten. Medlemmarna i WTO hade möjlighet att ge förhandsreaktioner på dessa texter före sommaruppehållet.
<P>
Men nu måste förhandlingarna verkligen gå in på det specifika. Ytterligare en diskussionsrunda om bestämmelser inleddes precis i början av september i Genève. Målet för WTO:s generaldirektör Pascal Lamy och ordförandena är att kunna utfärda ett reviderat dokument någon gång i oktober, som ska utgöra en sista grundval för ett slutgiltigt beslut om bestämmelser, som ska fattas senast i höst. Om det kommer att bli så, om det kommer att finnas ett slutligt dokument, beror helt på de olika aktörernas förhandlingsvilja.
<P>
Förenta staterna bör nu omsätta president George Bushs politiska kommentar vid APEC-toppmötet i konkreta förhandlingsrörelser i syfte att försöka att sluta ett avtal. Det är nödvändigt för USA att landet ses delta och att det går vidare med jordbruksstödet, inte minst när det gäller målet att garantera tillgång till utvecklingsländernas jordbruksmarknader.
<P>
Brasilien, Indien och andra tillväxtekonomier måste gå i rätt riktning och genomföra sin del av uppgörelsen, och detta innebär att i någon mån minska deras nu gällande tullar på industriprodukter.
<P>
Den rådande andan i dessa samtal är att avståndet till mållinjen - om vi talar i ekonomiska termer - är ganska kort i nuläget, utan tvivel mycket kortare jämfört med den väg som vi hittills har färdats.
<P>
Värdet på de återstående eftergifter som både utvecklade länder och vissa utvecklingsländer måste få med i det slutgiltiga paketet är litet jämfört med den systematiska vinst som ett undertecknat avtal skulle utgöra, särskilt som de globala ekonomiska villkoren blir alltmer osäkra.
<P>
Men tiden tickar iväg. Om vi inte har ett avtal om bestämmelserna till hösten är det mycket osannolikt att det blir en tidig avslutning av Dohaagendan. Presidentkampanjen i USA kommer att få fart, och rundan kanske läggs på is i flera år.
<P>
För att rundan ska nå framgång nu måste alla parter vara flexibla och villiga att nå en kompromiss. Europeiska unionen kommer att fortsätta närma sig de olika medlemsgrupperna i WTO och deras nyckelmedlemmar för att sörja för deras konstruktiva deltagande.
<SPEAKER ID="307" NAME="Brian Crowley" AFFILIATION="UEN">
(EN) Jag skulle vilja tacka kommissionsledamoten för hennes svar. Det hade gjort mig belåten om även kommissionsledamot Peter Mandelson hade närvarat, eftersom jag vet att han deltog i ett möte i USA förra veckan, där det svar han fick gjorde honom besviken.
<P>
Men helt kort, ni talar om utvecklingsländer, och ni nämner Brasilien och Indien bland dessa. Från industriell synpunkt och från exportsynpunkt kan de inte betecknas som utvecklingsländer. Men på samma gång betecknas de som utvecklingsländer från kulturell synpunkt om man beaktar de fördelar som de kommer att få.
<P>
Bör EU ge mer på jordbruksområdet, särskilt med tanke på den amerikanska jordbrukslagstiftningen, som nu har trätt i kraft, tar ut mer bidrag från paketet än vad som ursprungligen framförhandlats, och EU verkar ge dem allt spelrum, medan USA helt slipper lida? Är det rätt väg att gå?
<P>
Och slutligen, om tidsfristen infaller i höst är slutet av oktober höst. Vintern börjar den 1 november. Så kan ni i detta fall se en tidsram inom vilken detta skulle kunna bli framgångsrikt?
<SPEAKER ID="308" NAME="Mariann Fischer Boel">
ledamot av kommissionen. - (EN) När det gäller vinterns start är det december månad i min kalender, men det kvittar. För det första är det uppenbart att när vi granskar den kurs som den amerikanska jordbrukslagstiftningen har tagit är den inte särskilt produktiv i fråga om att stödja ett avtal inom ramen för Doharundan, men vi kan inte föregripa senatens beslut när allt kommer omkring.
<P>
Jag tänker inte ge mig in på någon diskussion om huruvida Brasilien är ett utvecklat land eller ett utvecklingsland när vi talar om en mix av jordbruks- och industriprodukter, men det är uppenbart att Brasilien är ett mycket konkurrenskraftigt land inom jordbrukssektorn - och på området biobränslen, som vi diskuterade för bara några minuter sedan. Biobränslen som framställs av sockerrör är mycket konkurrenskraftiga på den globala marknaden.
<SPEAKER ID="309" NAME="Marian Harkin" AFFILIATION="ALDE">
(EN) Fru kommissionsledamot! Tack för ert svar. Ni säger att det är mycket viktigt att USA lämnar ett anbud. Under de senaste dagarna har man kraftfullt antytt att USA i själva verket har lämnat ett mycket betydande och mycket intressant anbud på inhemska stöd till marknaden. Jag skulle bara vilja fråga er om det är så, och om så är fallet, skulle ni kunna ge oss någon information?
<P>
Min andra fråga är: skulle ni inte hålla med om att vi, i alla fall hittills, verkar vara de enda som gör eftergifter? Kan ni bekräfta att kommissionsledamot Peter Mandelson har erbjudit nedskärningar på 70 procent av stöd till EU:s jordbrukare, och, om så är fallet, stöder ni denna ståndpunkt? Skulle ni inte säga att sådana minskningar skulle ödelägga det europeiska jordbruket och särskilt nötköttssektorn?
<SPEAKER ID="310" NAME="Mariann Fischer Boel">
ledamot av kommissionen. - (EN) Först av allt, när vi ser över förhandlingsdokumentet från de två ordförandena lade Crawford Falconer, som ansvarar för jordbrukssektorn, fram ett dokument med en del luckor mellan siffrorna. Och när vi ser över det inhemska jordbruksstödet, som är den svåraste frågan för amerikanerna, är det uppenbart att de nu har signalerat att de kommer att kunna verka inom denna lucka eller mellan de två siffror som nämndes i Crawford Falconers dokument.
<P>
Förhandlingarna, eller diskussionerna, pågår, så det kommer att bli oerhört svårt att säga hur slutspelet kommer att sluta. Men jag måste säga att den svåra frågan för EU när det gäller jordbrukssektorn naturligtvis är tullarna. Men viktigare än tullarna är hur vi behandlar våra känsliga produkter. Detta är helt enkelt lösningen och faktiskt ännu viktigare än minskningen av tullarna i de olika konstellationer som vi styr.
<P>
Så jag kan bara uppmuntra er att hålla ett vaksamt öga på behandlingen av känsliga produkter, eftersom detta kommer att vara lösningen i slutspelet.
<SPEAKER ID="311" NAME="Jörg Leichtfried" AFFILIATION="PSE">
(DE) Jag förstår att vi måste ta itu med dessa förhandlingar om kvotpriser och så vidare, men det jag saknar i förhandlingarna är spridandet av vad EU står för, spridandet av vår livsstil. Fru kommissionsledamot, frågan för mig är om ni inleder dessa förhandlingar och säger: vi vill inte ha några varor som har producerats av barn! Vi vill inte ha några varor som har producerats genom tvångsarbete eller slavarbete! Vi vill inte ha några varor som inte har producerats i överensstämmelse med absolut grundläggande normer för arbetsförhållanden! Är det detta frågan gäller och anser ni att den är viktig?
<SPEAKER ID="312" NAME="Mariann Fischer Boel">
ledamot av kommissionen. - (EN) Vi har faktiskt försökt inleda en diskussion om det som vi normalt kallar icke-handelsrelaterade intressen, men det har varit svårt att återuppta denna diskussion med vissa av de andra deltagarna. Jag är helt säker när det gäller frågan om de produkter där vi efterfrågar en viss omsorgsnivå när det gäller de anställdas försörjning och hälsa - jag tror givetvis personligen att det finns ett engagemang hos de företag som importerar varor från dessa länder. Ni kan tala om handdukar från Indien med den typ av färgning som de använder på särskilda platser. Så jag tror att om vi drar åt samma håll - allihop - hoppas jag att vi kan finna en rimlig lösning.
<P>
Del II
<SPEAKER ID="314" NAME="Talmannen">

<P>
Angående: Jordbruksförhandlingar inom ramen för Doharundan
<P>
Hur bedömer kommissionen jordbruksförhandlingarna inom ramen för Doharundan och förhandlingsparternas satsning på dem?
<P>
Stämmer det att kommissionen är beredd att satsa mer (i förhållande till oktober 2005) på att förhandla om jordbruket för EU, särskilt när det gäller tillträde till marknaden? Har kommissionen undersökt hur detta kommer att påverka jordbruket inom EU?
<P>
Vilka är kommissionens prioriteter när det gäller handel med jordbruksprodukter på bilateral och interregional nivå om WTO-förhandlingarna misslyckas?
<SPEAKER ID="315" NAME="Mariann Fischer Boel">
ledamot av kommissionen. - (EN) Kommissionen är fortfarande av den åsikten att förhandlingarna i Doharundan kan ge ett positivt resultat inom en mycket snar framtid, som jag sa i mitt föregående svar.
<P>
Jag kan bara säga att om det inte sker ett genombrott före årsslutet har jag mycket svårt att se en möjlighet att avsluta förhandlingarna, på grund av det kommande presidentvalet i USA.
<P>
Men aktuella erbjudanden som några av våra förhandlingspartner lagt fram håller fortfarande inte den nivå som skulle kunna krävas för att nå ett balanserat förhandlingsresultat.
<P>
När det gäller räckvidden för ett slutgiltigt erbjudande från EU sätter den pågående reformen av den gemensamma jordbrukspolitiken tydliga gränser för kommissionens förhandlingsmandat, och detta innebär att vi inte kan godta ett avtal där vi åter måste reformera vår gemensamma jordbrukspolitik. Det är helt klart i enlighet med det mandat som getts av rådet, och förhandlingsgränserna som vi har kommer naturligtvis också att motsvara eftergifter från våra partner i WTO inom jordbruk och på andra områden, som leder till förbättrade marknadsmöjligheter för våra exportörer.
<P>
Det är viktigt att vi ibland, när vi talar om minskningen av tullar, hyser farhågor för att vår jordbrukssektor kommer att utsättas för otroliga påtryckningar från importerade varor. Vi måste komma ihåg att medaljen har en baksida, och detta betyder att tullavgifterna också kommer att minska på de nya tillväxtmarknaderna - och jag är säker på att detta kommer att ske - vilket skulle kunna vara av enormt intresse för europeiska producenter och få dem att gå in i till exempel Kina och Indien. Så vi strävar fortfarande efter att Doharundan ska ge ett positivt resultat. Det är uppenbart att en multilateral lösning är att föredra, medan en bilateral lösning skulle kunna komplettera de multilaterala diskussionerna.
<P>
Vi gör vårt bästa i detta skede, men det är avgörande, om vi finner en lösning, att det blir en balanserad lösning - inom ramen för jordbrukets tre pelare, men också mellan jordbruk, industriprodukter och tjänster.
<SPEAKER ID="316" NAME="Georgios Papastamkos" AFFILIATION="PPE-DE">
(EL) Tack för ert svar, fru kommissionsledamot. Jag har en känsla av att ni talar mer som kommissionsledamot för internationell handel och mindre som kommissionsledamot med ansvar för jordbruksfrågor.
<P>
Delar Peter Mandelson, kommissionsledamot med ansvar för internationell handel, också er åsikt att översynen av den gemensamma jordbrukspolitiken (GJP) inte kommer att göra skada? Delar han uppfattningen att ett accepterande av jämkningarna från juli 2007, som går längre än vad EU erbjöd i oktober 2005, inte överskrider det förhandlingsmandat som ministerrådet gav 2005? Om så är fallet måste ni be rådet om ett nytt mandat innan ni gör några utfästelser till våra handelspartner.
<SPEAKER ID="317" NAME="Mariann Fischer Boel">
ledamot av kommissionen. - (EN) När man enades om reformen av den gemensamma jordbrukspolitiken under ministermötet i rådet 2003, gavs mandatet till kommissionsledamöterna med ansvar för handel och jordbruk. Vi kunde förhandla inom ramen för detta mandat. Det som vi nu lägger fram - eller det som vi kommer att lägga fram den 20 november - är hälsokontrollen av jordbrukspolitiken, och detta är inte någon ny reform. Det är inte någon ny reform, och därför uppfattar jag inte att det kommer att påverka vårt förslag till hälsokontrollen av den gemensamma jordbrukspolitiken, oavsett vi får ett avtal från Doha eller inte. Så det kommer inte att påverka eller ändra det mandat som vi redan har fått.
<SPEAKER ID="318" NAME="Reinhard Rack" AFFILIATION="PPE-DE">
(DE) Fru kommissionsledamot! Genmanipulation av odlade livsmedel gör många människor i EU oroliga, ängsliga och rädda. Spelar detta ämne återigen, eller kommer det att fortsätta att spela, en viktigare roll i Doharundan?
<SPEAKER ID="319" NAME="Mariann Fischer Boel">
ledamot av kommissionen. - (EN) Det är uppenbart att det som vi har upplevt under de senaste månaderna vad gäller prisökning inom EU, särskilt det som rapporterades i den tyska dagspressen under hela sommaruppehållet, naturligtvis har väckt många frågor. Detta är relativt nya frågor om EU:s jordbrukspolitik; tidigare kämpade vi mot överproduktion, interventionslager, och nu befinner vi oss på en mycket mer balanserad marknad, tack vare, anser jag, frikopplingen av direkta utbetalningar till jordbrukare som gör det möjligt för jordbrukare att bemöta kraven från marknaden i stället för att beräkna bästa utfall på checken från Bryssel.
<P>
Det är uppenbart att principen om gemenskapspreferens eller livsmedelssäkerhet inte en fråga i sig i Doharundan. Det är naturligtvis viktigt att alla runt om i världen är säkra på att de kan livnära sitt eget folk, men det är inte uteslutande ett kapitel i våra förhandlingar.
<SPEAKER ID="320" NAME="Jim Allister" AFFILIATION="NI">
(EN) Förutom att uttrycka oro för ytterligare eftergifter till skada för våra jordbruksintressen, får jag fråga er hur man i förhandlingarna har fokuserat på frågan om att höja normerna för nötköttsproduktion bland de aktörer som vill ha större tillgång till vår marknad, så att vi kan stoppa den skadliga effekt för våra producenter som uppstår när vi godkänner livsmedelsimport där spårbarheten och kvaliteten ligger långt under de normer som vi förväntar oss från våra egna producenter?
<SPEAKER ID="321" NAME="Mariann Fischer Boel">
ledamot av kommissionen. - (EN) Jag tror att vi har hört detta förut. Jag kanske har fel, men det påminner mig om några frågor som ställdes av Irlands minister och vissa irländska ledamöter om importen från Brasilien, spårbarhet, och irländska jordbrukares ståndpunkt när det gällde bristen på spårbarhet. Vi bevakar självfallet detta fall noga, och jag vet att min kollega, kommissionsledamot Markos Kyprianou, kommer att möta utskottet i parlamentet.
<P>
Vi vill garantera rättvis handel, vilket innebär att import eller export till Europeiska unionen måste uppfylla samma kvalitetsnormer som de som våra egna producenter efterlever.
<P>
Jag ska besöka Brasilien nästa månad för att se om de kan visa mig det som jag vill se: det vill säga, hur saker fungerar i Brasilien i fråga om möjligheten att spåra de produkter som förs in i Europeiska unionen bakåt i leveranskedjan.
<SPEAKER ID="322" NAME="Talmannen">
Fråga nr 36 är otillåtlig eftersom frågeställaren inte längre är ledamot.
<P>
Angående: Reformering av den gemensamma organisationen av marknaden för vin
<P>
Den 4 juli 2007 offentliggjorde kommissionen ett förslag till förordning om reformering av den gemensamma organisationen av marknaden för vin. De nationella anslagen fördelas enligt en nyckel som till 50 procent baseras på medlemsstaternas historiska andel, till 25 procent på arealen och till 25 procent på produktionen. Dessutom har vissa korrigeringar gjorts till förmån för vissa medlemsstater.
<P>
Enligt vilka kriterier valdes just denna fördelningsnyckel? Varför baseras inte fördelningen på medlemsstaternas historiska betalningar under en representativ referensperiod, så som är fallet i den gemensamma organisationen av alla andra marknader som reformerats? Med tanke på att det totala anslagna beloppet är fastställt undrar jag också: Hur fattades beslutet att siffrorna ska korrigeras till förmån för vissa medlemsstater, något som i realiteten leder till motsvarande minskning för övriga medlemsstater?
<SPEAKER ID="323" NAME="Mariann Fischer Boel">
ledamot av kommissionen. - (EN) I syfte att föreslå en rättvis fördelning mellan medlemsstaterna av det totala belopp som ska beviljas de nationella anslagen och det belopp som överförs till vår politik för landsbygdsutveckling har vi faktiskt använts tre olika kriterier: vinarealer på grundval av alla tillgängliga historiska uppgifter som vi har, för det andra produktionen i betydelsen volym baserad på historiska genomsnitt och för det tredje utgifter på grundval av ett historiskt genomsnitt, förutom för Bulgarien och Rumänien där de budgetkrav som beräknades inom ramen för anslutning användes, eftersom detta var de enda tillförlitliga siffror som vi kunde använda. Viktningen mellan dessa tre olika områden är 25 procent för areal, 25 procent för produktion och 50 procent för anslagsbudgeten och överföringen till politiken om landsbygdsutveckling. 50 procent för areal och 50 procent för produktion för denna del av anslaget som uttryckligen hör samman med marknadsföring i tredjeländer, som jag anser är en ny och mycket viktig framsynt politik för vinsektorn. När vi diskuterade omfördelningen mellan medlemsstaternas anslag gjorde vi en positiv korrigering för tre medlemsstater i syfte att begränsa deras minskning med hänsyn till de stora skillnader som rådde mellan medlemsstaterna och deras andel för historiska utgifter jämfört med deras andel för de två andra kriterierna. Denna korrigering gjordes inte till nackdel för de belopp som anslogs till övriga medlemsstater, i den bemärkelsen att vi inte minskade övriga belopp för att skaffa fram medel till dessa tre medlemsstater, utan vi ökade helt enkelt den totala budgeten. Detta gör det möjligt att dela gemenskapsstöd lika genom att beakta å ena sidan varje medlemsstats respektive förmåga, och å andra sidan effektivt genomförande av de nya åtgärder som föreslagits inom ramen för reformen.
<SPEAKER ID="324" NAME="Ioannis Gklavakis" AFFILIATION="PPE-DE">
(EL) Fru talman, fru kommissionsledamot! Samtidigt som kommissionen anser att det är nödvändigt att vissa medlemsstater genomför strukturförändringar inom ramen för lagstiftningen frågar jag om kommissionen överväger möjligheten att agera på ett liknande sätt för att hjälpa de grekiska vinodlare som nyligen drabbats av förödande bränder. Deras inkomster kommer att minska betydligt under de kommande åren. Enorma områden med tusentals hektar vinodlingar har brunnit. Detta innebär att vinodlarna har gjort förluster och att deras vinstockar har skadats.
<P>
Har kommissionen mot bakgrund av detta för avsikt att visa solidaritet och hjälpa dessa människor?
<SPEAKER ID="325" NAME="Mariann Fischer Boel">
ledamot av kommissionen. - (EN) För det första tror jag att alla som såg de förödande skogsbränderna i Grekland på tv undrade vad som skulle hända med de förstörda områdena efteråt. Jag har haft möjlighet att samtala med grekiska parlamentsledamöter, med ministern, med ministeriet och även med finansministern från Grekland, medan jag reste runt för att finna lösningar.
<P>
Och det finns olika lösningar, och detta kommer att bli min nästa fråga. Jag kan bara säga att vi inte kan lösa problemet med skogarna inom ramen för den gemensamma organisationen av marknaden för vin. Detta är uteslutet. Och jag kan tala om för er att om vi åter inleder fördelningen av pengar mellan anslagen och medlemsstaterna kommer det vara som att öppna Pandoras ask, och jag har inga mer tillgängliga medel än den årliga föreliggande budgeten på ungefär 1,3 miljarder euro för vinsektorn.
<P>
Vi måste finna lösningar på konsekvenserna av bränderna inom ramen för politiken för landsbygdsutveckling, inom den regionala finansieringen, och jag är fast övertygad om att vi kommer att finna passande lösningar.
<SPEAKER ID="326" NAME="Talmannen">
Eftersom de behandlar samma ämne kommer följande frågor att tas upp tillsammans:
<P>
Angående: Stöd inom ramen för den gemensamma jordbrukspolitiken till områden som drabbats av bränder
<P>
Den senaste tidens bränder i Grekland har orsakat en omfattande ödeläggelse av jordbruket, särskilt inom sektorerna för olivolja, frukt och grönsaker samt vin, vilket har fått allvarliga konsekvenser för miljön och den regionala utvecklingen. Risken är stor att man inte kommer att kunna fortsätta med jordbruksverksamheten.
<P>
Hur kan man anpassa bestämmelserna om miljörelaterat jordbruksstöd så att utbetalningarna av ett frikopplat jordbruksstöd till de drabbade jordbrukarna kan garanteras?
<P>
Hur kommer man att kunna säkra tillämpningen av den nya gemensamma organisationen av marknaden för vin i de områden som drabbats av bränder, särskilt kommissionens förslag om att bevilja direktstöd till vinproducenter som tillämpar miljövänliga odlingsmetoder?
<P>
Vilka ytterligare bestämmelser och klargöranden av den nya organisationen av marknaden för russin behövs för att man ska kunna vidta omedelbara åtgärder för att förvalta krisen? Kan man öka medlen till de operativa fonderna för att finansiera sådana åtgärder vid händelse av nödsituationer?
<P>
Kan man inrätta specifika nationella program till stöd för jordbrukare, vilka också ska finansieras genom de gemensamma organisationerna av marknaderna för frukt och grönsaker och för vin?
<P>
Angående: Anslag till icke-statliga organisationer och organ för snabb omplantering av skog i Grekland
<P>
Grekland drabbades nyligen av den största miljökatastrofen i landets historia. Många grekiska miljöorganisationer och kloster i de områden som drabbades av skogsbränderna har dock tillgång till sådant kunnande och experthjälp som behövs för att organisera en snabb omplantering av skog.
<P>
Hur kan icke-statliga organisationer, kloster, miljöorgan etc. gå till väga för att få anslag direkt från kommissionen (dvs. utanför gemenskapens tredje stödram) så att miljön i de skogar i Grekland som har förstörts av skogsbränder snabbt kan återställas?
<P>
Vilka gemenskapsprogram skulle kunna användas för detta syfte?
<SPEAKER ID="327" NAME="Mariann Fischer Boel">
ledamot av kommissionen. - (EN) Först och främst vill jag än en gång uttrycka min sympati för alla de människor som har drabbats av följderna av dessa bränder.
<P>
Jag anser att det är viktigt att framhålla att det samlade gårdsstödet - direktstödet till jordbrukarna - inte är i fara. Den eventuella förstörelsen av grödor, djur eller byggnader har ingen betydelse för det frikopplade stödet, eftersom det inte föreligger något produktionskrav.
<P>
I fråga om tvärvillkor är en viktig bestämmelse att man bara kan besluta om en minskning av direktbetalningarna inom ramen för den gemensamma jordbrukspolitiken (GJP) enligt tvärvillkor med anledning av åtgärder eller försummelser som direkt kan tillskrivas jordbrukaren. Skogsbränder som dem i Grekland leder följaktligen inte till minskat stöd.
<P>
Vad gäller vin kan vingårdar, i händelse av partiell förstörelse, vara berättigade till stöd inom ramen för omstruktureringen, de nuvarande bestämmelserna och de nationella anslag som ska genomföras för den nya gemensamma organisationen av marknaden (GOM).
<P>
Den reformerade GOM för frukt och grönsaker syftar till nya verktyg för krisförebyggande och krishantering. Denna nya förordning kommer emellertid inte att träda i kraft förrän 2008, och den innehåller ingen retroaktiv klausul.
<P>
Vad gäller den sista frågan så tillåter de finansiella reglerna inte kommissionen att överföra eventuella besparingar från budgeten för marknadens organisation till särskilda nationella program till stöd för jordbrukare i Grekland.
<P>
Vad gäller den specifika frågan om icke-statliga organisationer, kloster och miljöorganisationer har kommissionen inte möjlighet att stödja dessa direkt med avseende på verksamhet för återställande av miljön. Europeiska unionen kan bara ge stöd genom särskilt utformade program och interventioner som utformas av medlemsstaterna i enlighet med subsidiaritetsprincipen, och som läggs fram för kommissionen för medfinansiering.
<P>
Jag vill bara ta upp några särskilda möjligheter i vår politik för landsbygdsutveckling som också skulle kunna vara till hjälp. Jag hänvisade till dem i mitt tidigare svar. Den första möjligheten rör programmet 2000-2006 och kan omfatta en modifiering av de nationella och de regionala operativa programmens programkomplement för att jordbrukspotentialen ska omstruktureras i enlighet med nationella katastrofåtgärder. Detta skulle t.ex. kunna innebära att en jordbrukare kan få pengar för att köpa boskap, frukt- och olivträd eller reparera byggnader som har förstörts.
<P>
Jag vill dock återigen betona att det inte går att ge jordbrukare ersättning för förlorad inkomst via politiken för landsbygdsutveckling.
<P>
Den andra möjligheten är det nya landsbygdsprogrammet för 2007-2013, som omfattar åtgärder för att återställa potentialen för jordbruksproduktion samt skogspotentialen efter naturkatastrofer.
<P>
Det bör noteras att interventioner genom dessa två möjligheter skulle begränsas till återplantering av skog och återställning av produktionspotential, och som jag sa tidigare inte skulle kunna användas till ersättning av inkomstförlust.
<P>
Jag vill avsluta med att ta upp de möjligheter som kommer att finnas inom ramen för system för statligt stöd. En katastrof som skogsbränderna i Grekland skulle normalt betraktas som en ovanlig händelse, vilket faktiskt skulle göra det möjligt för medlemsstaterna att bevilja stöd för ersättning för materiella skador.
<P>
Nationellt beviljat stöd för jordbruk och skog är möjligt efter tillkännagivande av ett system för statligt stöd, och sker efter kommissionens godkännande.
<P>
Jag vill också påminna er om att det finns en mycket enklare möjlighet, som innebär att använda vad vi kallar för statligt stöd av mindre betydelse, vilket innebär att medlemsstaterna, efter de nya förändringar som skett, kan betala en jordbrukare 6 000 euro - och detta kan utföras vart tredje år. Man kan som omedelbar hjälp följaktligen faktiskt betala upp till 6 000 euro direkt till jordbrukaren om det skulle finnas behov för det, utan att behöva be någon om tillstånd.
<SPEAKER ID="328" NAME="Stavros Arnaoutakis  " AFFILIATION="PSE">
suppleant för frågeställaren. - (EL) Fru kommissionsledamot! Jag vill fråga om ni har mottagit en specifik plan med förslag till återställande av de områden som drabbats av bränder.
<P>
Genom vilket förfarande kommer en sådan plan att godkännas?
<SPEAKER ID="329" NAME="Mariann Fischer Boel">
ledamot av kommissionen. - (EN) Det finns, som jag nämnde, två möjligheter inom ramen för programmen. Inom landsbygdsprogrammet är det möjligt att få stöd för återuppbyggnad för, som jag sa, köp av nya olivträd och nya vinplantor. Därutöver har vi regionalpolitiken, som faller inom ramen för min kollega kommissionsledamot Danuta Hübners ansvar. Jag vet att det finns en direkt länk och en mycket god kontakt där kommissionsledamot Hübner har utsetts att hålla i trådarna. Jag är övertygad om att det pågår många konstruktiva diskussioner på detta område.
<SPEAKER ID="330" NAME="Talmannen">

<P>
Angående: Finansiering av forskning
<P>
Vilka delområden inom forskningen har enligt kommissionen missgynnats när det gäller ekonomiskt bidrag vid planeringen av programperioden 2007-2013? Enligt vilka kriterier fastställs prioriteringarna för finansieringsobjekten? Hur påverkar utvärderingen av nyttan och effektiviteten hos den finansierade forskningen inom det sjätte ramprogrammet för forskning valet av ny forskning? Enligt vilka kriterier prioriteras finansieringsobjekten inom varje forskningsområde?
<SPEAKER ID="331" NAME="Janez Potočnik">
ledamot av kommissionen. - (EN) Fru talman! Det känns bra att vara tillbaka. Jag vill tacka ledamoten för frågan om finansiering av forskning. I frågan hänvisas först och främst tydligt till forskning som finansieras av Europeiska unionen, och jag ska ta itu med dessa aspekter i mitt svar. Behovet av att öka investeringen i forskning på både nationell nivå och på EU-nivå, på privat nivå i ännu högre grad än offentlig, är centralt för att uppnå Lissabonmålen. Samtidigt måste vi se till att dessa medel spenderas väl för att maximal effekt ska uppnås.
<P>
Frågan består i huvudsak av fyra delar, och jag ska svara på alla i tur och ordning. Samtidigt måste vi komma ihåg att det fortfarande är lite väl tidigt att dra några avgörande slutsatser och lärdomar av det sjätte och det sjunde ramprogrammet för forskning. Men innan jag går över till de fyra aspekterna i ledamotens fråga vill jag påminna om att Europeiska unionens sammanhållningspolitik, i synnerhet Europeiska regionala utvecklingsfonden och Europeiska socialfonden, också bidrar på ett betydelsefullt sätt till en utveckling av det europeiska området för forskningsverksamhet. Kommissionen gör bedömningen att stöd genom sammanhållningspolitik för forskning och nyskapande kommer att mer än tredubblas under programperioden 2007-2013 jämfört med 2000-2006.
<P>
För att börja med den första delen av frågan, vilka delområden inom forskningen har enligt kommissionen missgynnats när det gäller ekonomiskt bidrag vid planeringen för 2007-2013? Kommissionen anser att det finns en god balans i planeringen mellan temaområden i ”uppifrån och ned-form” i programmet och annan verksamhet inom ramprogrammen, som snarare har en nedifrån och upp-form, som t.ex. spetsforskning och docentstipendier. Det skulle vara fel att framhålla att vissa områden är i särskilt behov av stöd. Ju närmare man tittar på våra 10 tematiska prioriteringar, desto tydligare framgår det att det finns behov av mer finansiering och mer forskning inom praktiskt taget alla. Men som exempel kan jag nämna infrastrukturen för forskning av alleuropeiskt intresse, för vilken den slutgiltiga budgeten inom sjunde ramprogrammet är mycket mindre än vad kommissionen ursprungligen hade föreslagit. Detta är ett betydelsefullt område där vi har ett riktigt mervärde i Europa. Vi försöker kombinera stöd från många källor, särskilt från nationella och regionala källor och från Europeiska investeringsbanken. Det framgår också tydligt, efter den första ansökningsomgången i Europeiska forskningsrådet, att vi står inför en allvarlig överteckning. Vi har mottagit många fler utmärkta förslag till grundläggande spetsforskning än vi har medel att stödja.
<P>
Om vi tittar på temaorienterad forskning ser vi tydligt behovet av att öka stödet till forskningsområden som exempelvis energi och klimatförändringar. I detta sammanhang kan medlemsstaterna förutom att öka investeringen i forskning bidra genom att undersöka sätt att kombinera forskningsansträngningar på, snarare än låta dem förbli uppdelade. Detta är också ett av de områden som vi förespråkar i grönboken om Europeiska området för forskningsverksamhet.
<P>
För att övergå till de allmänna kriterierna fastställs de tematiska prioriteringarna för finansieringsobjekten i det särskilda programmet Samarbete. Dessa forskningsområden är de som kommer att stödjas genom ansökningsomgångar under perioden 2007-2013. Vårt förslag utarbetades efter ett utvidgat samråd med berörda parter under 2004, inklusive ett webbaserat samråd om samarbetsämnen och inlägg från industriella intressenter genom de europeiska teknikplattformarna. Det baserades också på en omfattande konsekvensbedömning på förhand. Resultat från utvärderingar i efterhand och övervakningsrapporter utgör också en viktig del i beslutet om prioriteringar för finansiering av forskning. Denna lärdom av tidigare erfarenheter utgjorde verkligen en central del i fastställandet av prioriteringarna i ramprogrammet, liksom ni föreslår i den tredje delen av frågan, som jag nu ska gå in på.
<P>
Ni frågar hur utvärderingen av nyttan och effektiviteten hos den finansierade forskningen inom det sjätte ramprogrammet för forskning har påverkat valet av nya forskningsprojekt. I detta sammanhang måste vi urskilja två olika sätt att göra denna koppling. Först och främst, på en mer detaljerad operativ nivå bör vi notera att de flera tusen projekten inom det sjätte ramprogrammet för forskning övervakas av kommissionens enheter. Dessa kolleger har tät kontakt med forskarsamhället, och deras aktuella inblick i de framsteg som görs inom detta projekt utgör en viktig del av förberedelserna för arbetsprogrammen inom det sjunde ramprogrammet. Men för det andra kommer kommissionen att organisera utvärderingen i efterhand av det sjätte ramprogrammet för forskning på en mer global nivå under 2008. Denna bedömning av den övergripande inverkan av de olika forskningsaktiviteterna kommer att utföras av experter på hög nivå. Resultatet av denna utvärdering i efterhand av det sjätte ramprogrammet för forskning kommer att utgöra ett stort inlägg i den kommande halvtidsöversynen av det sjunde ramprogrammet för forskning 2010.
<P>
Slutligen, för att övergå till den sista delen av frågan, så anges de ämnen som ska få finansiellt stöd, vad gäller kriterierna för prioritering inom varje forskningsområde, i de årliga arbetsprogrammen och i ansökningsomgången. Varje år genomför vi samråd med de berörda aktörerna vid utformandet av arbetsprogrammen. Vi uppmanar också till bistånd från externa rådgivande grupper, nyckelspecialister på området, som bidrar med idéer om hur man ska se till att arbetsprogrammen innehåller de mest betydelsefulla forskningsområdena, med hänsyn till pågående projekt som har finansierats vid tidigare ansökningsomgångar. När de enskilda förslagen har mottagits till följd av ansökningarna utvärderas de genom en sakkunnigbedömning, med användning av en standarduppsättning av bedömningskriterier. De förslag som finansieras är de som får den högsta totalpoängen för den ansökan eller del av ansökan som de tar upp.
<P>
Avslutningsvis tycker jag inte att det är någon överdrift att säga att vi har ett öppet system för forskning som finansieras av gemenskapsinstrument, enligt vilket det anslås medel till de viktigaste områdena, som sedan tilldelas de bästa förslagen.
<SPEAKER ID="332" NAME="Maria Panayotopoulos-Kassiotou" AFFILIATION="PPE-DE">
(EL) Tack för ert informativa svar. Jag vill fråga om man tar hänsyn till internationella framsteg inom forskningen när man fattar beslut om olika insatser eftersom vi ser att vi lever i en globaliserad värld. I vilken utsträckning får unga människor i EU särskilda ekonomiska bidrag för att delta i forskning?
<SPEAKER ID="333" NAME="Janez Potočnik">
ledamot av kommissionen. - (EN) Vi kan naturligtvis inte gå tillväga på annat sätt än att titta på den globala kontexten. Om man i praktiken ser på vad andra betydande samhällen runtom i världen fokuserar sin forskning på så är det samma som vi. Det är till och med så att vi har ett gemensamt engagemang på många områden. En av de saker vi verkligen stärkt i det sjunde ramprogrammet för forskning är just det internationella samarbetet. Vi finansierar och stöder detta, och det kommer vi att fortsätta göra i ännu högre grad i framtiden, för vi anser att de utmaningar som vi har framför oss - vare sig det rör sig om livsmedel, hälsa, dricksvatten, klimatförändringar, säkerhet eller energi - är globala i denna globaliseringens värld, och det ligger på allas vårt ansvar att hantera dessa utmaningar på rätt sätt.
<SPEAKER ID="334" NAME="Justas Vincas Paleckis" AFFILIATION="PSE">
(EN) Herr kommissionsledamot! Ni nämnde ämnena energi och klimatförändringar bland de högsta prioriteringarna. Dessa ämnen bör också prioriteras, och Europeiska unionen är i behov av ett genombrott på detta område. Hur ska kommissionen gå tillväga för att organisera ett samarbete mellan de skarpaste hjärnorna i EU i dessa ämnen, och kanske - i ännu högre grad - främja ett samarbete mellan de skarpaste hjärnorna i världen? Denna fråga är nämligen av avgörande betydelse.
<SPEAKER ID="335" NAME="Janez Potočnik">
ledamot av kommissionen. - (EN) Ja, vi fokuserar verkligen på detta. Det var i grund och botten den filosofi som gällde - också i det befintliga ramprogrammet - men sanningen är den att vi nu också fokuserar på att utarbeta en strategisk teknikplan för Europa. Den bör antas av kommissionen i slutet av året. I detta sammanhang rådgör vi naturligtvis med praktiskt taget alla på detta område i Europa.
<P>
Vi har därmed rådgjort med alla de teknikplattformar som redan existerar. Vi har fört mycket öppna samtal med dem. Praktiskt taget allihop är involverade från grunden i våra aktiviteter, och vi försöker hitta ett bra sätt att samordna detta på.
<P>
Ni sa med rätta att det också är mycket viktigt att vi samarbetar på bästa möjliga sätt internationellt i fråga om hur dessa frågor ska hanteras. Men i detta sammanhang är det två saker man måste tänka på: När man också försöker hantera detta utifrån den privata sektorn så måste det göras på ett balanserat sätt, före eller mellan samarbetet och konkurrensen, och det är just detta som vi försöker ta hänsyn till.
<SPEAKER ID="336" NAME="Paul Rübig" AFFILIATION="PPE-DE">
(DE) Herr kommissionsledamot! Rådet har minskat anslagen till forskning för 2008. Hur förbereder ni er för hälsokontrollen, halvtidsöversynen av finansieringsramen? Anser ni att vi kan föra fram nya initiativ och förslag här som även återspeglar forskningens betydelse i EU:s budget?
<SPEAKER ID="337" NAME="Janez Potočnik">
ledamot av kommissionen. - (EN) Jag menar att det snarare handlar om den huvudsakliga frågan om hur långt denna halvtidsöversyn ska sträcka sig. Jag menar att det är denna fråga som vi måste besvara. Om svaret är att vi, på grund av att det är brådskande, måste hantera vissa av frågorna inom den räkenskapsperiod som redan har fastställts, så är jag övertygad om att området för vetenskap och forskning skulle vara en av kandidaterna som behövde hanteras.
<SPEAKER ID="338" NAME="Talmannen">

<P>
Angående: Projektet ITER
<P>
ITER är ett ambitiöst projekt, i samband med vilket man säkert också kommer att göra vetenskapliga rön av typ ”serendipity effects”, alltså att man hittar sådant som man inte haft kunskap nog att söka efter. Många andra länder medverkar också i projektet. Har samarbetspartnerna hittills skött sina ekonomiska och andra åligganden som sig bör?
<SPEAKER ID="339" NAME="Janez Potočnik">
ledamot av kommissionen. - (EN) Projektet ITER är, som ledamoten känner till, ett projekt som är ett internationellt flaggskepp för världsprogrammet för fusionsenergiforskning. Sedan starten vid diskussioner under toppmöten i slutet av 1980-talet har Europa haft en ledande roll i de successiva förberedande stadierna för projektet.
<P>
Kommissionen kan med rätta vara stolt över det förtroende som ITER-partnerna visat genom att bevilja EU en central roll som värdpart för det gemensamma genomförandet av detta projekt.
<P>
Fusionsforskningsanläggningen Joint European Torus (JET), som utformats och byggts med gemensamma åtgärder av Euratom och dess medlemmar, är ett utmärkt exempel på vad som kan uppnås när ledande organisationer för fusionsforskning samlar all sin sakkunskap och sina resurser. Genom projektet ITER utvidgas denna princip från samarbete på EU-nivå till samarbete på global nivå.
<P>
De tekniska målen och utformningen för ITER baseras på det stadiga och vetenskapligt strikta förfarandet för undersökning av utvecklingen i fusionsforskning över hela världen, där man under de senaste decennierna har bevittnat en dramatisk ökning i uppförande av experimentella fusionsanläggningar i en anda av internationellt vetenskapligt samarbete som har övervunnit politiska hinder.
<P>
Utöver JET utvidgar ITER den experimentella sidan till den nivå där den vetenskapliga och tekniska genomförbarheten av fusionsenergi kan framhållas.
<P>
Sedan ITER-avtalet undertecknades i november 2006 har alla ITER-partner hanterat de åtaganden som de godtog under ITER-förhandlingarna korrekt.
<P>
På den politiska nivån har alla partner strävat efter att slutföra sina respektive konstitutionella krav på ratificering och godkännande av avtalet, vilket nu har godkänts för officiellt ikraftträdande under oktober månad i år.
<P>
Under tiden har partnerna uppfyllt sina åtaganden att följa villkoren i avtalet i största möjliga utsträckning tills det träder i kraft.
<P>
Personalen inom den internationella ITER-gruppen och i ITER-anläggningen i Cadarache i Frankrike ökar i antal, och nu finns företrädare för alla partner närvarande.
<P>
Partnerna tillhandahåller finansiering till ITER-organisationens budget och utför plikttroget de nödvändiga gemensamma tekniska förberedelserna för de tekniska och vetenskapliga bidrag som de har åtagit sig.
<P>
I Europeiska unionen upprättades ett gemensamt företag för ITER och utvecklingen av fusionsenergi genom rådets beslut av den 27 mars 2007. Dess uppgift är att förbereda och samordna verksamhet för byggandet av en fusionsreaktor för demonstrationsändamål och tillhörande anläggningar.
<P>
Hittills har övervakningsorganet, styrelsen, sammanträtt två gånger och antagit ett första arbetsprogram och fattat de administrativa beslut som är nödvändiga för att det gemensamma företaget ska kunna inleda verksamheten i början av 2008. Framför allt har huvudkontorets avtal med Spanien undertecknats. Styrelsen har också utsett en direktör, en vd för det gemensamma företaget.
<P>
ITER är verkligen ett ambitiöst projekt. Genom att förverkliga det kommer vi att utvidga gränserna för vår erfarenhet på de vetenskapliga, teknologiska och organisatoriska områdena. Det hör till ett experiments natur att resultatet inte kan förutsägas med säkerhet. Men ITER är inte ett företag som vi tar lätt på eller har inlett med förväntningar att ramla över lösningar på problem. ITER utgörs av långsiktiga internationella partnerskap och åtaganden, inom vilka partner som företräder mer än halva jordens befolkning sammanförs för att hantera frågor som är centrala för vår gemensamma framtid, utvecklingen av hållbara, icke förorenande energikällor i mänsklighetens tjänst. ITER:s möjligheter grundar sig på projektets starka vetenskapliga och teknologiska grunder och på den entusiasm och det engagemang som hittills visats av partnerna - av dem alla, eller rättare sagt, av oss alla. Det har aldrig tidigare förekommit ett sådant samarbete i världen som det inom projektet ITER.
<SPEAKER ID="340" NAME="Esko Seppänen" AFFILIATION="GUE/NGL">
(FI) Herr kommissionsledamot! Våra erfarenheter av ett speciellt samarbetsprojekt, Galileo, är dåliga. Europeiska unionen tvingades att finansiera det, i strid mot de ursprungliga planerna, samtidigt som inte alla parter medverkade till finansieringen så som planerat.
<P>
Ska kommissionsledamotens svar tolkas som att vi kanske inte får några problem med ITER när det gäller uppfyllandet av de åtaganden som gjorts, dvs. att vi inte kommer att få samma problem med ITER som vi fick med Galileo där de berörda parterna försummade sitt ansvar för de åtaganden de hade gjort?
<SPEAKER ID="341" NAME="Janez Potočnik">
ledamot av kommissionen. - (EN) Det stämmer absolut. Jag kan ge en mycket kort förklaring. De åtaganden som görs, görs av regeringar. Det rör sig om offentliga åtaganden. I fråga om Galileoprojektet handlade det alltså inte om åtagandena från den offentliga sidan. Det problem som uppstod i fråga om Galileoprojektet skulle inte alls kunna uppstå inom projektet ITER.
<SPEAKER ID="342" NAME="Talmannen">

<P>
Angående: Nanoteknologi
<P>
Nanoteknologi är en ny teknik med många möjligheter men också okända risker. Enligt Nano Dialogue Project vill 48 procent av EU:s befolkning ha ett moratorium på nanoteknologi i konsumentprodukter så länge vi inte har kännedom om deras inverkan på människa och natur.
<P>
Vilket regelverk är på gång inom de produktområden där nanomaterial ingår och redan finns på marknaden, såsom kosmetika, hudvårdsprodukter, läkemedel, rengöringsprodukter och andra konsumentprodukter? Tänker sig kommissionen en sektorspecifik reglering eller en övergripande lagstiftning för nanoteknologi i konsumentprodukter?
<SPEAKER ID="343" NAME="Janez Potočnik">
ledamot av kommissionen. - (EN) Först och främst vill jag tacka för frågan beträffande området för nanoteknik. Kommissionen tar frågan om säkerhet och konsumentskydd på mycket stort allvar, och arbetar för att se till att allmänheten gynnas av de nyskapande inslag som nanotekniken kan medföra samtidigt som den skyddas från alla ogynnsamma följder.
<P>
Det läggs stora ansträngningar på att hantera säkerhetsfrågor. Omkring 28 miljoner euro från de femte och sjätte ramprogrammen för forskning har lagts på projekt med uttrycklig fokus på miljö- och hälsoaspekter inom nanotekniken, och det finns planer på en betydande ökning av sådan forskning i det sjunde ramprogrammet för forskning, både i omfattning och räckvidd. Kommissionen antog som ni vet en handlingsplan för Europa för nanovetenskap och nanoteknik för 2005-2009, och parlamentet antog en resolution om detta, inom vilken handlingsplanen mottogs väl.
<P>
I det meddelande som offentliggjordes den här månaden om genomförandet av handlingsplanen för nanoteknik behandlar vi utförligt den andra delen av frågan. Det drivs ett stort antal europeiska och mer utvidgade internationella strategier, både reglerande och icke reglerande, för att ta itu med nanoteknikens eventuella ogynnsamma följder. Framför allt kan nämnas Organisationen för ekonomiskt samarbete och utveckling (OECD) och Internationella standardiseringsorganisationen (ISO).
<P>
Kommissionen utför en bedömning av reglerande aspekter i förhållande till hälsa, säkerhet och miljöaspekter i samband med produkter som baseras på nanoteknik. Preliminära resultat visar att EU:s befintliga rättsliga ram totalt sett har en god spridning i fråga om produkter som utvecklas i dag som baseras på nanoteknik.
<P>
Olika aspekter av tillverkning och produkter, som de som nämns i frågan, till exempel kosmetika och läkemedel, är redan föremål för olika gemenskapsbestämmelser, om än inte specifikt för sådana som rör nanoteknik. Det verkar följaktligen inte finnas något behov för närvarande att utveckla en ny lagstiftning för nanoteknikrelaterade säkerhetsrisker eller att komma med några större ändringsförslag. Men med utgångspunkt från vetenskaplig utveckling och behov av regler på särskilda områden som kommissionen övervakar noggrant kan förändringar i regelverket komma att föreslås där sådana är nödvändiga. Det är inte för nanotekniken som sådan som reglerande aspekter bör övervägas, utan snarare för produkter som baseras på nanoteknik.
<P>
Kommissionen är övertygad om att ett moratorium för nanoteknik skulle vara ytterst kontraproduktivt. Förutom att samhället skulle gå miste om de möjliga fördelarna med denna teknik skulle det kunna leda till att ”tekniska paradis” uppstår utanför Europa, i vilka forskning och nyskapande bedrivs utan någon rättslig ram.
<P>
Slutligen vill jag nämna en annan Eurobarometerundersökning, som handlade om ny teknik och som genomfördes 2005 på ett urval av 25 000 personer. Om man jämför den med Nano Dialogue Project, som ni nämner i frågan, baserades det på 700 svarspersoner. Enligt Eurobarometern stöder EU:s befolkning på det hela taget en utveckling av nanotekniken, med omkring 55 procent positiva. Denna teknik uppfattas som användbar för samhället och moraliskt godtagbar. Så många som 42 procent av svarspersonerna är naturligt nog osäkra på följderna av denna nya teknik, men enligt undersökningen var nästan 70 procent av de svarspersoner som uttryckte en åsikt om dess effekt optimistiska.
<SPEAKER ID="344" NAME="Carl Schlyter" AFFILIATION="Verts/ALE">
Jag tror att vi är överens om att det allra värsta för nanotekniken vore om produkter som vi släpper ut nu är dåligt kontrollerade och förstör nanoteknikens rykte i dess begynnelse.
<P>
Jag anser att traditionella toxicitetstester inte på ett säkert sätt bedömer riskerna med nanoteknik, utan jag anser att vi behöver en uppdatering av de toxicitetstester som krävs i nuvarande lagstiftning. Jag tycker att vi behöver en märkning, så att konsumenterna själva kan välja och undrar om kommissionen planerar en sådan lagstiftning.
<SPEAKER ID="345" NAME="Janez Potočnik">
ledamot av kommissionen. - (EN) Jag instämmer helt med er och i det första yttrandet. Det värsta skulle vara om något hände, och vi måste alltså förhindra det och hålla oss på den säkra sidan. Det är vad det handlar om, och jag håller med er fullständigt.
<P>
Det hör inte till mitt ansvarsområde att föreslå lagstiftning, men det hör till ansvarsområdet för mina kolleger i kommissionen som arbetar med skydd. Jag är övertygad om att de tar mycket stor hänsyn till detta. Det jag kan säga är att vi gör allt vi kan inom forskningen för att försöka analysera de potentiella risker som ni nämnde, och detta är verkligen något som ligger på mitt ansvarsområde.
<SPEAKER ID="346" NAME="Paul Rübig" AFFILIATION="PPE-DE">
(DE) Herr kommissionsledamot! Var kommer fokus att ligga i nanotekniksektorn i det sjunde ramprogrammet för forskning? Befolkningen har mycket stora förhoppningar på detta, särskilt inom sektorn att ”leva ett långt och friskt liv”. Ser även ni helt nya möjligheter inom den medicinska sektorn, möjligheter att leva ett långt och friskt liv?
<SPEAKER ID="347" NAME="Janez Potočnik">
ledamot av kommissionen. - (EN) Ja, svaret är klart positivt. Detta är ett av områdena. Om man ska jämföra nanoteknik med något så liknar det till viss del informationsteknik, eftersom den påverkar många sektorer på ett övergripande sätt. En av de sektorer där resultaten ser mycket lovande ut är hälsosektorn, och den utgör också en del av vår forskning, som utan tvekan också har denna riktning.
<SPEAKER ID="348" NAME="Piia-Noora Kauppi" AFFILIATION="PPE-DE">
(EN) Tack för era svar, herr kommissionsledamot. Det gläder mig verkligen att höra att ni anser att den gemensamma rättsliga ramen utvecklas i rätt riktning, och att ni utmanar Nano Dialogue Project och resultaten av den undersökning som det hänvisas till i frågan. Jag tycker att Eurobarometern visar tydligt att EU:s medborgare är för en utveckling av nanotekniken.
<P>
Min fråga till er rör det som Carl Schlyter nämner i sin fråga, nämligen att nanotekniken medför ökade risker. Har ni för närvarande några uppgifter som visar att nanotekniken utgör någon sådan risk som Schlyter redan verkar se som ett faktum?
<SPEAKER ID="349" NAME="Janez Potočnik">
ledamot av kommissionen. - (EN) Det råder ingen tvekan om att detta område måste uppmärksammas, inte minst i fråga om risker. Vi måste agera med försiktighet på områden som i praktiken har denna inneboende potential. Om vi inte vill att människor ska vända sig emot något som, om det hanteras med varsamhet, verkligen skulle gynna dem så måste vi göra saker på ett sätt som innebär att vi gör allt som står i vår makt för att detta inte ska ske. Detta är vår strategi. Hittills har det naturligtvis inte förekommit några incidenter som har samband med detta område, men det är uppenbarligen ett område där vi tjänar på att ha ett försiktigt tillvägagångssätt. Det är utan tvekan det bästa sättet att agera på.
<SPEAKER ID="350" NAME="Talmannen">
Frågorna nr 43 och 44 kommer att besvaras skriftligen.
<P>
Angående: Londons bussar
<P>
Enligt uppgifter som i juni släpptes av Storlondons administrativa församling var de ledbussar (långa enkeldäckade bussar med två sektioner) som återfinns i många europeiska städer och som infördes i London 2002 inblandade i 1 751 olyckor under 2006. Detta är 75 procent mer än för andra busstyper och utgör i genomsnitt nästan fem olyckor per dag eller fler än fem olyckor per år för varje ledbuss i Londons bussflotta.
<P>
Detta är en klart oacceptabel situation, inte minst om man jämför med andra busstyper. Vad kan kommissionen göra för att garantera att det vidtas lämpliga säkerhetsåtgärder för framförande av ledbussar och att förarna får nödvändig utbildning? Hur kan de betraktas som tillräckligt säkra för framförande i trånga stadsförhållanden?
<SPEAKER ID="351" NAME="Jacques Barrot" LANGUAGE="FR">
Kommissionen känner inte till någon oroväckande statistik i andra EU-städer som använder ledbussar. Problemet tas dock upp på olika sätt i gemenskapslagstiftningen.
<P>
I direktiv 97/27/EG som handlar om volym och dimensioner för vissa kategorier motorfordon och deras släpvagnar fastställs standarderna för bussars manövrerbarhet överhuvudtaget och även specifika standarder för ledbussar.
<P>
Syftet med direktiv 2003/59/EG om inträdeskrav och återkommande utbildning för förare av vissa landsvägsfordon som transporterar gods eller passagerare är att höja nivån på förarnas utbildning. I detta avseende skulle det vara önskvärt att direktivet införlivas i den nationella lagstiftningen genom bestämmelser om speciella utbildningsprogram för förare av ledbussar.
<P>
När det gäller förarnas synfält tas problemet med tunga godsfordon upp i EU-lagstiftningen genom direktiv 2007/38/EG om montering i efterhand av speglar på tunga godsfordon som är registrerade inom gemenskapen.
<P>
Kommissionen är dock medveten om att det är nödvändigt att ta hänsyn till andra kategorier fordon som till exempel stadsbussar. I överensstämmelse med vad lagstiftaren i ovannämnda direktiv har krävt kommer kommissionen därför, när den tiden kommer, att presentera en rapport om de resultat som uppnåtts och samtidigt - om det är lämpligt - ett förslag till översyn av befintlig lagstiftning.
<P>
Detta är mina svar till Sarah Ludford.
<SPEAKER ID="352" NAME="Sarah Ludford" AFFILIATION="ALDE">
(EN) Jag anser att min fråga kommer lägligt eftersom kommissionen just i dag har publicerat grönboken om rörlighet i städer.
<P>
Jag förväntar mig inte att kommissionen ska ta upp min personliga känsla av saknad efter den symboliska dubbeldäckaren London Routemaster, som har ersatts av dessa låga ”böjbara” bussar (eller ledbussar, som kommissionen kallar dem) av kontinental typ, men jag är tacksam över att han hänvisar till olika delar av EU:s lagstiftning som bör vara tillämpliga.
<P>
Jag skulle faktiskt vilja be honom att ta kontakt med Londons borgmästare och Transport for London för att ta reda på varför dessa bussar har en 75 procent högre olycksstatistik än andra busstyper, och undersöka om dessa föreskrifter tillämpas korrekt i Storbritannien, och särskilt i London.
<SPEAKER ID="353" NAME="Jacques Barrot" LANGUAGE="FR">
Ni gör rätt i att insistera på dessa bussars säkerhet. Om ni inte har någonting emot det kommer vi att fråga Londonmyndigheterna om detta problem.
<P>
Det är sant att ledbussar kan vara lättare att köra än vanliga bussar, men när förarna väl har bedömt vad fordonet klarar av har de en tendens att köra lite fortare och känna sig säkrare när de svänger, ibland tyvärr säker i överkant.
<P>
Därför var det en viktig punkt ni tog upp, och som jag nyss har nämnt kommer vi att försöka undersöka om den befintliga lagstiftningen faktiskt behöver ändras.
<P>
Sedan var det också rätt av er att ta upp detta med tanke på vad jag underströk tidigare här i parlamentet, nämligen att två tredjedelar av olyckorna sker i tätorter och städer och att det därför är nödvändigt att undersöka alla orsaker till dessa olyckor. Det är mycket lämpligt att ni riktar uppmärksamheten mot en av dessa orsaker.
<SPEAKER ID="354" NAME="Talmannen">

<P>
Angående: Sammanlänkning av Bukarest, Constanta och Sofia med det transeuropeiska järnvägssystemet för höghastighetståg
<P>
Ett av de 30 högst prioriterade projekten inom det transeuropeiska järnvägssystemet för höghastighetståg är sträcka nr 22 som går mellan Aten, Sofia, Budapest, Wien, Prag, Nürnberg/Dresden. Rumänien ingår i projektet med den 480 km långa tågsträckan mellan Curtici och Brasov.
<P>
Då Rumänien och Bulgarien anslöt sig till Europeiska unionen fick EU en gräns till Svarta havet och utökade sin befolkning med cirka 30 miljoner invånare, och därför tillfrågas kommissionen vilka åtgärder Rumänien och Bulgarien måste vidta för att sammanlänka Bukarest och Constanta (för Rumäniens del) och Sofia (för Bulgariens del) med det transeuropeiska järnvägssystemet för höghastighetståg för passagerare och varor?
<SPEAKER ID="355" NAME="Jacques Barrot" LANGUAGE="FR">
Fru Ţicău! Den prioriterade järnvägslinjen 22 förbinder i själva verket Tyskland med Grekland via Prag, Wien, Budapest och Sofia. En gren norr om denna linje kommer att gå via Curtici och Brasov till Bukarest och Constanza.
<P>
Såväl Rumänien och Bulgarien som andra berörda länder gör betydande insatser för att bygga denna järnväg så att deras respektive huvudstäder och hamnstaden Constanza kommer att bindas samman med järnvägsnätet i resten av EU. Dessa insatser bör fortsätta under perioden 2007-2013. Dessa projekt har möjlighet att få gemenskapsbidrag genom Sammanhållningsfonden eller strukturfonderna eller t.o.m. genom budgeten för det transeuropeiska nätet.
<P>
Mera specifikt prioriterar Rumänien utvecklingen av järnvägslinjen Curtici-Brasov-Bukarest-Constanza. En 92 kilometer lång sträcka norr om Bukarest har redan byggts. Det pågår järnvägsbyggen mellan Bukarest och Constanza. Dessa bör successivt bli färdiga från och med nu och fram till 2010. I sitt handlingsprogram för transporter för 2007-2013 har Rumänien angett att landet planerar att utveckla linjen Curtici-Brasov-Predeal och därvid använda 1,1 miljarder euro från Sammanhållningsfonden.
<P>
När det gäller Sofias anslutning till EU-nätet togs ett viktigt steg i och med undertecknandet av kontraktet för byggandet av landsvägs- och järnvägsbron över Donau vid Vidin-Calafat som finansieras av ISPA-fonden. Bron bör vara färdigbyggd 2010. Enligt sitt handlingsprogram för transporter för 2007-2013 planerar Bulgarien dessutom att utveckla en del av linjen Vidin-Sofia. Kostnaden för det arbete som kommer att utföras fram till 2013 uppgår till 320 miljoner euro, medan kostnaden för hela linjen uppgår till 1 380 miljoner.
<P>
Rumänien har förbundit sig att senast 2013 slutföra alla förberedande undersökningar inför moderniseringen av linjen Craïova-Calafat norr om Donaubron så att landet är redo att utföra arbetet kort tid efter 2013.
<P>
Här har ni alltså uppgifterna. Jag ber om ursäkt för att jag ger er all denna information muntligen, men vi kan naturligtvis komplettera informationen skriftligen om ni önskar det, fru Ţicău.
<SPEAKER ID="356" NAME="Silvia-Adriana Ţicău" AFFILIATION="PSE">
(RO) Herr kommissionsledamot! Om det är möjligt skulle jag verkligen vilja få denna information även skriftligen. Jag vill också vänligen be er att anordna ett seminarium om strukturfonderna i Rumänien eftersom jag anser att de nya medlemsstaterna måste stödjas så att de kan få tillgång till strukturfonderna och utveckla sin transportinfrastruktur.
<P>
Det är viktigt att EU får tillträde till Svarta havet, och därför anser jag att det också är viktigt att utveckla järnvägen för att kunna transportera passagerare och gods. Jag återkommer till frågan om höghastighetståget. Passagerarnas rörlighet är viktig, och därför efterlyser jag en dialog för att vi steg för steg ska kunna åstadkomma allt som är nödvändigt för detta viktiga projekt.
<SPEAKER ID="357" NAME="Jacques Barrot" LANGUAGE="FR">
Fru Ţicău! Jag är precis lika angelägen som ni är. Jag vill verkligen att de nya medlemsstaterna, i synnerhet Rumänien och Bulgarien i detta fall, ska utnyttja Sammanhållningsfonden på bästa sätt. Vi måste naturligtvis prioritera järnvägstransporterna överallt där det är möjligt, vilket kommer att hjälpa oss senare när det gäller miljökrav och riskerna för trafikstockningar på EU:s motorvägar.
<P>
Tack för er fråga. Jag kommer att be mina kolleger att ge ett mer fullständigt svar. Så snart jag får möjlighet att besöka dessa länder kommer vi naturligtvis att förse er med ännu mer information.
<SPEAKER ID="358" NAME="Talmannen">

<P>
Angående: Snabbtågsförbindelser mellan Paris och Budapest respektive Strasbourg och Bryssel
<P>
Hur ser kommissionen, efter att man i princip enats om bygget Stuttgart 21, på tidsplanen för förverkligandet av de enskilda avsnitten av en ”europeisk stambana” från Paris över Strasbourg och München till Wien/Bratislava respektive Budapest?
<P>
Hur anser kommissionen att denna stambana skulle kunna kompletteras med en snabbtågsförbindelse mellan Europas tre huvudstäder Strasbourg, Luxemburg och Bryssel?
<SPEAKER ID="359" NAME="Jacques Barrot" LANGUAGE="FR">
Jag ska ge ett svar till Bernd Posselt. Järnvägslinjen Paris-Strasbourg-Stuttgart-Wien-Bratislava nr 17 är ett av de 30 prioriterade projekten i det transeuropeiska transportnätet. Stuttgart 21-projektet som ni nämnde är en viktig länk i detta prioriterade projekt.
<P>
Den 19 juli 2007 undertecknades ett avtal mellan Tysklands transportminister Wolfgang Tiefensee och myndigheterna i delstaten Baden-Württemberg, regionen och staden Stuttgart och Deutsche Bahn. Detta avtal är ett mycket viktigt led i arbetet med att få bort den flaskhals som sträckan Stuttgart-Ulm utgör eftersom finansieringen av arbetet innebär att det kan inledas 2010.
<P>
Kommissionen följer noga moderniseringen av sträckorna mellan Stuttgart och Ulm. I juli 2005 utsåg kommissionen en EU-samordnare för denna linje, Péter Balázs, som redan har lämnat in sin andra rapport. Denna rapport skickades till ordföranden för parlamentets utskott för transport och turism. Den finns tillgänglig på generaldirektoratet för energi och transports webbplats. Samordnaren Péter Balázs fortsätter att uppmärksamma flaskhalsen Stuttgart-Ulm som det är nödvändigt att få bort. I sin rapport analyserade han framstegen i Paris-Bratislava-projektet och drog slutsatsen att största delen av projektet skulle kunna slutföras 2015. Med tanke på att sträckan mellan Stuttgart och Ulm är så komplicerad kommer denna sektion inte att byggas förrän 2019.
<P>
Det är uppenbart att ett prioriterat projekt inte utesluter att man fortsätter med andra destinationer. Andra prioriterade projekt, som till exempel linjen Aten-Sofia-Budapest-Wien-Prag-Nürnberg-Dresden, kommer att förlänga Paris-Bratislava-projektet ända till Svarta havet och Grekland medan det prioriterade Eurocaprail-projektet nr 28 kommer att binda samman Bryssel och Strasbourg via Luxemburg.
<P>
I juli 2007 lämnade medlemsstaterna in sina förslag till medfinansiering från gemenskapen. Dessa förslag håller för närvarande på att utvärderas. Med utgångspunkt från denna utvärdering kommer kommissionen att föreslå Europaparlamentet och rådet anslag från RTE-T-budgeten för perioden 2007-2013.
<P>
Dessa är de svar jag ville ge er, herr Posselt. Personligen är jag ytterst intresserad av linjen Paris-Budapest, och jag kan tala om för er att Péter Balázs och jag verkligen är angelägna om att alla insatser görs för att detta viktiga projekt ska kunna slutföras.
<SPEAKER ID="360" NAME="Bernd Posselt" AFFILIATION="PPE-DE">
(DE) Herr kommissionsledamot! Ni har den historiska äran av att ha satt i gång det som Helmut Kohl och François Mitterrand hade beslutat redan 1982, någonting som nu äntligen blir verklighet.
<P>
Jag har två korta frågor. För det första är även de gränsöverskridande projekten Strasbourg-Kehl-Appenweier och München-Mühldorf-Salzburg synnerligen komplicerade. Finns det några nyheter om dessa projekt?
<P>
För det andra: kanske ni ännu en gång kan vädja till järnvägsbolagen - när vi nu redan utnyttjar så omfattande EU-medel för gränsöverskridande förbindelser - och be dem sluta skära ned de gränsöverskridande järnvägsförbindelserna? Vi utvidgar järnvägarna med våra pengar samtidigt som järnvägsbolagen skär ned järnvägstrafiken genom nationella tidtabeller.
<SPEAKER ID="361" NAME="Jacques Barrot" LANGUAGE="FR">
Naturligtvis, jag är fullt beredd att ingripa.
<P>
Skulle ni kunna skriva till mig om ämnet så att jag kan kontakta Deutsche Bahn? Jag kommer också att undersöka hur vi skulle kunna förbättra situationen i detta skede eftersom även detta är en del av vårt uppdrag: att inte bara planera för dessa viktiga framtidskorridorer utan också att förbättra situationen nu.
<P>
Jag ser fram emot att motta ett kort PM från er som vi kan agera utifrån.
<SPEAKER ID="362" NAME="Talmannen">

<P>
Angående: Lagakraftvunnen grekisk dom om Olympic Airways (OA)
<P>
Under diskussionen med anledning av min muntliga fråga av den 13 mars 2007 (Domstolsbeslut om den grekiska statens kvittning av Olympic Airlines skulder) sa kommissionsledamot Barrot att ”domstolarnas beslut är något nytt som vi för närvarande analyserar...”. Dessutom kunde man i grekisk press (den 3 juni 2007) läsa att kommissionsledamot Barrot, i kontakt med ledningen för det grekiska ekonomiministeriet i samband med sitt senaste besök i Grekland, lämnade en viss marginal öppen avseende kvittningen av skulderna, förutsatt att privatiseringen av OA fortskrider.
<P>
Exakt vad är det som kommissionen analyserar? Huruvida den lagakraftvunna domen, utfärdad av den grekiska domstolen är förenlig med gemenskapsrätten? Kan kommissionen bekräfta att man har förhandlat om att kommissionen accepterar domen bara de grekiska myndigheterna går vidare med privatiseringen av OA?
<SPEAKER ID="363" NAME="Jacques Barrot" LANGUAGE="FR">
Dimitrios Papadimoulis ställde en fråga till mig som jag nu kommer att besvara.
<P>
Kommissionen har noterat den grekiska skiljedomstolens beslut av den 13 juli 2006 om flygningar som utförs enligt en skyldighet att tillhandahålla allmännyttiga tjänster och beslutet av den 6 december 2006 om att Olympic Airways ska flytta tillbaka till Atens internationella flygplats. De grekiska myndigheterna har redan informellt rådfrågat kommissionen om dessa beslut om kompensation, och en preliminär granskning har redan gjorts.
<P>
Med utgångspunkt från denna preliminära granskning och de dokument som hittills har lämnats in av de grekiska myndigheterna kan kommissionen ännu inte ta ställning till om hur dessa beslut ska bedömas utifrån EU-reglerna om statligt stöd. Om dessa beslut skulle innebära ytterligare stöd skulle de uppenbarligen ha rapporterats och bedömts enligt artikel 88.3 i fördraget.
<P>
Kommissionens tjänstemän har informerat de grekiska myndigheterna om denna preliminära utvärdering, och vi avvaktar deras svar.
<P>
I det stora hela gör kommissionen allt som står i dess makt för att se till att det stöd som den har beordrat återbetalning av faktiskt också återbetalas. Detta är den information jag kan ge er, herr Papadimouolis.
<SPEAKER ID="364" NAME="Dimitrios Papadimoulis" AFFILIATION="GUE/NGL">
(EL) Fru talman, herr kommissionsledamot! Det är inte bara Olympic Airways som är skyldigt staten pengar. Staten är också skyldig Olympic Airways pengar, en mycket stor summa. Sammanlagt kräver Olympic Airways över en miljard euro av den grekiska staten.
<P>
Jag vill fråga er om kommissionen har för avsikt att avvakta, och framför allt respektera, de slutliga domar som avges av de behöriga grekiska domstolarna.
<P>
Jag har fått veta att ni nästa vecka ska träffa den ansvarige grekiske ministern som ni kommer att diskutera dessa frågor med. Kan ni kort berätta för oss vilka punkter som ni är överens med den grekiska regeringen om och vilka punkter som ni inte är överens om?
<P>
I Grekland råder det en betydande oro, och en ganska stor del av allmänheten beskyller kommissionen för att för en symbolisk summas skull försöka försätta Olympic Airways i konkurs till gagn för dess konkurrenter, samtidigt som bolagets verksamhet fortfarande pågår. Vilket svar kan ni ge i detta ämne?
<SPEAKER ID="365" NAME="Jacques Barrot" LANGUAGE="FR">
För närvarande avvaktar vi ett förtydligande från de grekiska myndigheterna om skiljedomstolens utslag.
<P>
Under den senaste tiden har vi inte haft några kontakter med de grekiska myndigheterna om några privatiseringsplaner.
<P>
Vad frågan gäller är inte om skiljedomstolen har fattat ett korrekt beslut utan om de kontraktsrelationer som beslutet bygger på är förenliga med gemenskapsrätten. Jag kan inte säga mycket mer om detta, herr Papadimoulis, eftersom jag - som ni själv nämnde - just har kommit överens om ett möte med den nye grekiske ministern. Vid detta möte kommer vi säkert att få tillfälle att diskutera frågan med honom.
<P>
Detta är allt jag kan säga till er för närvarande. Vi behöver mer information från de grekiska myndigheterna innan vi kan fatta de nödvändiga besluten.
<SPEAKER ID="366" NAME="Talmannen">
Tack herr kommissionsledamot, och tack för att ni svarade på den sista frågan.
<P>
Frågor som på grund av tidsbrist inte har besvarats kommer att besvaras skriftligen (se bilaga).
<P>
Frågestunden är härmed avslutad.
<SPEAKER ID="367" NAME="Jörg Leichtfried" AFFILIATION="PSE">
(DE) Fru talman! Tillåt mig att tala om arbetsordningen. Jag har talat med min kollega Jamila Madeira, och jag har naturligtvis också lyssnat på kommissionsledamotens svar. Vi har nu ställt våra frågor i ungefär tre år och har inte lyckats få ett muntligt svar på någon enda fråga. Det skriftliga svaret är naturligtvis också mycket detaljerat och korrekt, men det är lättare att ställa muntliga frågor och det gör resultatet ännu mer intressant. Har ni något råd eller någon vägledning om hur detta skulle kunna lyckas i framtiden?
<SPEAKER ID="368" NAME="Talmannen">
Tack för era kommentarer, herr Leichtfried. Allt jag har att säga i samband med arbetsgruppen om reformen av parlamentet är att genomförandet av frågestunden är en av de frågor som vi tittar mycket noggrant på, och att vi kommer att ta hänsyn till era kommentarer.
<P>
(Sammanträdet avbröts kl. 19.30 och återupptogs kl. 21.00.)
