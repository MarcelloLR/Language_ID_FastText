<CHAPTER ID="009">
Röstförklaringar
<SPEAKER ID="153" NAME="Sergio Paolo Francesco Silvestris" AFFILIATION="PPE">
(IT) Herr talman! Sudan är det största landet i Afrika söder om Sahara - korsvägen där arabvärlden möter Afrika och en mosaik av många olika etniska grupper. Såsom stadgas i det övergripande fredsavtalet ägde en folkomröstning rum i januari 2011, och den utgjorde det sista steget i processen som ska leda till Sydsudans oberoende av Nordsudan.
<P>
Sydsudan har uppskattningsvis tio miljoner invånare, täcker ett område på nästan en fjärdedel av Sudans yta i sin nuvarande form och har omkring tre fjärdedelar av landets oljereserver. Det är en stat som kommer att vara tvungen att ta itu med enorma geografiska och infrastrukturella begränsningar, utan utlopp till havet och med ett så gott som obefintligt transportnät som förbinder landet med norra Sudan, där oljebehandlings- och transitanläggningen är placerad. Sydsudan står inför många utmaningar, och den första är att lägga grunden till egna institutioner och förbättra de socioekonomiska och säkerhetsmässiga ramarna.
<P>
Jag vill dock påpeka att EU fortfarande prioriterar ingripanden i detta land. 2010 beviljade rådet därför Sudan ett särskilt anslag på 150 miljoner euro för perioden 2011-2013. EU måste mobilisera hela den uppsättning av instrument som står till dess förfogande för att stödja Sydsudan i den känsliga perioden efter folkomröstningen. Samtidigt behöver vi bevara ett välavvägt synsätt när vi hanterar den norra och den södra delen av landet, och särskild vikt måste läggas vid den södra delens behov av att bygga upp institutioner och styrning.
<P>
EU:s bistånd till Sydsudan bör stå i rimlig proportion till vad den nya staten kan tillgodogöra sig effektivt. Vi måste undvika en situation då framtida finansieringsflöden till Juba utnyttjas felaktigt eller ännu värre att de matar den nuvarande höga korruptionsnivån.
<SPEAKER ID="154" NAME="Lena Ek" AFFILIATION="ALDE">
Herr talman! Sudan befinner sig nu i en mycket känslig fas inför frihetsdagen den 9 juli detta år när Sudan delas upp i två stater. Det är oerhört viktigt att EU fortsätter sitt bistånd och inriktar det på att bygga de institutioner som behövs i en fungerande fri stat. Vi vet alla att situationen runt Afrikas horn är oerhört känslig, vi vet att det är svårt med de demokratiska traditionerna, vi vet att kvinnornas situation är otroligt svår och vi vet att det finns problem med pirater.
<P>
Jag skulle också i det här sammanhanget vilja påpeka vikten av att man ska kunna utnyttja sina mänskliga rättigheter, att man ska kunna tala fritt och demonstrera fritt. Detta gäller hela Afrikas horn, och inte minst den svenske medborgaren Dawit Isaak som sitter fängslad i Eritrea. Hela regionen behöver demokratisk uppbyggnad och stöd från Europeiska unionen.
<SPEAKER ID="155" NAME="Hannu Takkula" AFFILIATION="ALDE">
(FI) Herr talman! Jag skulle vilja säga här att det är mycket viktigt att EU ser till att främja fred och oberoende för dessa två stater. Ända sedan Sudan återfick sitt självstyre 1956 har Sudan legat i krig - ett inbördeskrig - med Sydsudan. Därför är det nu mycket viktigt att den här fredsprocessen och processen för att uppnå oberoende förs vidare efter folkomröstningen, i vilken nästan hela befolkningen - mer än 98 procent - önskade att Sydsudan skulle bli en självständig stat.
<P>
Vår uppgift som européer är uppenbarligen att stödja demokrati, mänskliga rättigheter och åsiktsfrihet - som alla är grundläggande värderingar. I det avseendet är det viktigt att vi är angelägna om att stärka dessa demokratier och oberoendet för Sydsudan.
<SPEAKER ID="157" NAME="Salvatore Iacolino" AFFILIATION="PPE">
(IT) Herr talman! Det råder ingen tvekan om att den resolution som har godkänts i dag utgör en viktig indikation på samverkan och det ökade samarbetet mellan EU och Ryssland. Ekonomisk styrning, ett gemensamt område med säkerhet, rättvisa och frihet samt kampen mot organiserad brottslighet samtidigt som man tryggar de okränkbara rättigheterna.
<P>
Nordafrika och Mellanöstern kräver ett gemensamt synsätt, och vi är övertygade om att Ryssland kan spela en väsentlig roll i detta sammanhang.
<P>
Detta avtal om partnerskap och samarbete, som har utarbetats för toppmötet den 9-10 juni, kommer att kunna fungera som en viktig politisk riktlinje i stärkandet av detta samarbete. Vi är säkra på att samarbetet kommer att ge Ryssland medlemskap i Världshandelsorganisationen liksom att det kommer att främja viseringslättnader. Under tiden måste Ryssland göra sin del, i synnerhet på området för grundläggande rättigheter.
<SPEAKER ID="158" NAME="Ville Itälä" AFFILIATION="PPE">
(FI) Herr talman! Ett oerhört viktigt dokument har nu godkänts, och jag anser att det är mycket viktigt att vi fortsätter dialogen med Ryssland. För oss är Ryssland en viktig granne, och ju bättre våra förbindelser är, desto bättre är det för alla. Jag skulle vilja rikta uppmärksamheten mot viseringsundantaget. Jag själv anser att det är ett viktigt mål, men vi borde kanske gå fram långsamt. Som företrädare för ett grannland kan jag berätta för er att vi inte kan skynda framåt för snabbt, om det inte finns fungerande återtagandeavtal. I Ryssland måste de uppenbarligen se till att den dubbla identitet människor tidigare kunde köpa där inte länge kan fås. I stället måste alla dessa frågor hanteras på vederbörligt sätt av Ryssland så att vi kan gå mot ett viseringsundantag. Därför bör vi inte påskynda dessa saker i onödan.
<SPEAKER ID="159" NAME="Sergio Paolo Francesco Silvestris" AFFILIATION="PPE">
(IT) Herr talman! Jag skulle vilja betona att man har en viktig fråga att ta upp på det bilaterala möte som äger rum i dag och i morgon. Men denna fråga verkar inte finnas med i vår gemensamma resolution. Med andra ord tror jag att detta möte kan riskera att överskuggas av en splittring kring förbudet av grönsaksimporter från Europa på grund av bakterien E. coli.
<P>
Precis som kommissionen nämnde tidigare anser jag att det är absurt att Ryssland inför ett handelsförbud för produkter som vi konsumerar varje dag och som vi kontrollerar mycket noggrant. Jag tror att Rysslands reaktion snarare är ett politiskt drag, precis så många vi redan har sett tidigare. Jag tror att ledamöterna delar mina tankar i den här frågan, även som ledamot i utskottet för jordbruk och landsbygdens utveckling.
<P>
Jag anser därför att det vore bra om vi tar upp det här problemet också på mötet, och att vi ber Ryssland om att omedelbart upphäva detta oproportionerliga och obefogade importförbud på grönsaker från EU som inte ligger i linje med Världshandelsorganisationens (WTO) principer i synnerhet med tanke på att Ryssland har ansökt om medlemskap i WTO.
<P>
Rysslands premiärminister Vladimir Putin har redan meddelat att Ryssland inte kommer att upphäva förbudet förrän EU har tillhandahållit uppgifter om källan till E. coli-smittan.
<SPEAKER ID="160" NAME="Marek Józef Gróbarczyk" AFFILIATION="ECR">
(PL) Herr talman! De standarder som gäller i Ryssland är helt annorlunda än de som används i EU. Det räcker att nämna frågorna om mänskliga rättigheter och föreningsrätt eller den skoningslösa användningen av naturresurser för att utöva politisk påtryckning på andra länder, såsom EU-länder. Konstruktionen av naturgasledningen Nord Stream är ett tydligt exempel på detta. De pågående förhandlingarna är en prövning för EU och den ställning vi kommer att ha i framtiden - som partner eller kund.
<SPEAKER ID="161" NAME="RadvilMorkūnaitė-Mikulėnien" AFFILIATION="PPE">
(LT) Herr talman! President Aleksandr Lukasjenkos politik har fört honom och hela hans land in i en djup självvald isolering i förbindelserna med väst. Ryssland är snar att dra fördel av detta och strävar efter att ta över strategiska och de mest lönsamma vitryska företagen i utbyte mot lån. Man pratar redan om att införa en gemensam valuta (den ryska rubeln).
<P>
Under det kommande toppmötet mellan EU och Ryssland borde man passa på att rikta uppmärksamheten mot situationen i Vitryssland. Jag talar inte om förhandlingar med Ryssland och Vitryssland, eftersom detta endast skulle antyda att Ryssland har någon slags ”särskilda rättigheter” över detta land. Men vi måste på högsta nivå varna Ryssland för att det inte är acceptabelt att stärka inflytandet över ett grannland genom att utnyttja en situation och förhandla med en auktoritär regim som inte företräder folket. Det är bara det vitryska folket självt som kan fatta beslut om landets intregrationsprocesser och de kan bara göra det med hjälp av demokratiskt självbestämmande.
<SPEAKER ID="162" NAME="Peter Jahr" AFFILIATION="PPE">
(DE) Herr talman! Jag tror att vi kan argumentera länge om omfattningen av Rysslands framsteg på vägen mot demokrati. Från vårt perspektiv finns det förstås många problem. Men å andra sidan är det alltid bättre att utveckla samarbetet med Ryssland i synnerhet när vi uppmanar Ryssland att respektera mänskliga rättigheter eller att förbättra miljörättigheter, om inte annat så på grund av dess storlek. Om vi kan garantera att samarbetet är välvilligt, men också seriöst, och om vi inte glömmer att framföra rättmätiga krav och betona rättmätiga fel och brister, så kan vi ta ett steg i rätt riktning. Inte bara när det gäller samarbetet mellan EU och Ryssland, utan i första hand det gäller de mänskliga rättigheterna. I sista hand handlar allt detta om att förbättra det ryska folkets situation.
<SPEAKER ID="163" NAME="Lena Ek" AFFILIATION="ALDE">
Herr talman! Resolutioner som den här har alltid ett oerhört diplomatiskt språk. Den här gången tycker jag att man har varit för nedtonad i bedömningen av relationen till Ryssland. Vi vet att situationen för mänskliga rättigheter i Ryssland är under all kritik och vi vet att det är nästan omöjligt att yttra sin politiska mening fritt. Vi vet också att det finns många människor i fängelse just av den anledningen att man har försökt använda sina mänskliga rättigheter. Det är inte acceptabelt.
<P>
På samma sätt tycker jag att det är alldeles för blekt ordval när det handlar om energipolitiken. Det är faktiskt så att de kriterier som vi sätter upp när det gäller klimat och miljö också måste gälla importerad olja eller gas från Ryssland. Vi ställer oerhört stora krav på Norge, det är importerad gas in i EU, och precis samma krav borde gälla för Ryssland.
<SPEAKER ID="164" NAME="Anneli Jäätteenmäki" AFFILIATION="ALDE">
(FI) Herr talman! Ryssland är en viktig partner för EU, och EU skulle kunna få ut ännu mer från sina förbindelser med Ryssland, om förhållningssättet mellan mötena var genuint strategiskt och tillräckligt bestämt. Bara då skulle vi kunna uppnå resultat.
<P>
Vi måste överväga tre frågor. Den första är Rysslands medlemskap i Världshandelsorganisationen. Rysslands WTO-medlemskap och frihandel ligger både i EU:s och Rysslands intressen. Utvecklingen av investeringsklimatet och rättsstatsprincipen är viktiga beståndsdelar i Rysslands framtida utveckling.
<P>
För det andra har EU och Ryssland ett gemensamt intresse i Nordpolsområdet, och det intresset är viktigt. EU måste stärka sin Nordpolspolitik. För det tredje är viseringsundantaget mellan EU och Ryssland det rätta målet. Ryssland måste dock förbättra sina gränskontroller och metoder avsevärt, och i det här avseendet stöder jag detta mycket praktiska förhållningssätt.
<P>
(Applåder)
<SPEAKER ID="166" NAME="Sergio Paolo Francesco Silvestris" AFFILIATION="PPE">
(IT) Herr talman! När jag gjorde research för det här ämnet insåg jag att detta med tanke på landets storlek paradoxalt nog är en fråga som är särskilt viktig i Schweiz, där det finns mycket information och många publikationer i frågan, medan mycket mindre information kommer från Europa.
<P>
Det är inte av en slump som problemet, även efter genomförandet av direktiv 2006/114/EG, fortsätter att påverka ett stort antal företag, i synnerhet små och medelstora företag, och konsumenter över hela Europa. Efter att ha fått in över 400 framställningar, som det står i en punkt i resolutionen, diskuterar vi nu åter den här frågan i kammaren.
<P>
Problemet beror på att det fortfarande finns affärsmän som omedvetet sluter avtal om införande i företagskataloger där det tas ut en avgift. De som bara skummar igenom formulär och skriver under dem utan att tänka och utan att granska dem noga kan få en otrevlig överraskning när de inser hur dyrt det blir.
<P>
På senare år har affärsmetoder av det här slaget blivit allmänt utbredda över hela Europa. De är svåra att bekämpa effektivt med lagen i sin nuvarande form. Jag röstade för detta resolutionsförslag i morse, eftersom jag i första hand vill göra något gott för små och medelstora företag som i hög grad bidrar till vårt ekonomiska system.
<SPEAKER ID="167" NAME="Peter Jahr" AFFILIATION="PPE">
(DE) Herr talman! Jag är mycket nöjd över att vi har diskuterat katalogföretag och deras metoder i dag. Detta är ett mycket viktigt ämne i EU. Trots att utskottet för framställningar har arbetat intensivt i den här frågan sedan 2008 har vi ännu inte sett några avsevärda förbättringar.
<P>
Jag skulle vilja förklara varför situationen i Tyskland är så svår. Det är både obligatoriskt och normal praxis i Tyskland att en juridisk person registrerar sin adress i en onlinekatalog när den etableras. Alla som registrerar ett företag får omkring åtta till tio brev som svar. Det är troligt att ett av dessa är äkta och de andra är överflödiga. Om du svarar på fel brev och fyller i fel formulär under företagets etableringsperiod, då du har mycket arbete och en hel del byråkrati att ta hand om, kommer du att upptäcka att du har skrivit under ett avtal som ger dig en faktura på upp till 1 000 euro.
<P>
Därför vill jag än en gång yrka på att kommissionen överväger ett förbud över hela EU mot dessa vilseledande katalogföretag.
<SPEAKER ID="168" NAME="Lena Ek" AFFILIATION="ALDE">
Herr talman! Generellt sett ägnar vi alldeles för lite tid i det här parlamentet åt de problem som småföretagen har. Det har etablerat sig en ny form av bedrägerier där man lurar småföretag att annonsera i olika former av register. När de sedan upptäcker att det är ett bedrägeri krävs de på summan, och räkningen lämnas vidare till indrivningsbyråer och summan växer och tredubblas eller tiodubblas på mycket kort tid.
<P>
Det senaste är att sådana här uppbyggda stora bedrägerier också är gränsöverskridande, och det blir då nästan omöjligt för enskilda småföretagare att få rätt, utan de jagas av indrivningsbyråer utan att kunna sätt stopp för detta och utan att kunna anmäla eller få fast brottslingen.
<P>
Det innebär faktiskt också att det europeiska polissamarbetet måste förstärkas, för vi måste ha en möjlighet att se de här stora gränsöverskridande mönstren, eftersom det inte handlar om enskilda små bedrägerier, utan här handlar det om stora organiserade cirklar av bedrägeriverksamhet som rör oerhört stora summor, miljontals euro. Därför är den här resolutionen bra, men den är alldeles för vek och vi måste gå vidare med det europeiska samarbetet.
<SPEAKER ID="170" NAME="Hannu Takkula" AFFILIATION="ALDE">
(FI) Herr talman! Jag bad om att få tala i debatten om Ryssland, och du kanske kan låta mig säga några ord om det även om vi har lämnat den bakom oss. Jag anser att det är mycket viktigt att vi ger oss in i en dialog med Ryssland. Vi behöver högnivåmöten, men som européer måste vi i den här frågan komma ihåg vilken EU:s grundläggande uppgift är. Det är vår uppgift är föra in demokrati, mänskliga rättigheter och åsiktsfrihet i diskussionerna med Ryssland. Dessa grundläggande värderingar måste betonas.
<P>
När vi talar om viseringsundantag så är det ett framtida mål, men nu prioriterar vi utvecklingen av demokrati i Ryssland. Låt Ryssland utveckla och skapa en väg mot demokrati med genomförandet av mänskliga rättigheter och rättsstatsprincipen som en följd. Efter det kan vi återgå till frågan om viseringsundantag.
<SPEAKER ID="172" NAME="Martin Kastler" AFFILIATION="PPE">
(DE) Herr talman, mina damer och herrar! För de få av er som fortfarande är här, de som besöker Europaparlamentet, skulle jag avslutningsvis vilja yttra mig kort i frågan om vilseledande katalogföretag.
<P>
Jag har röstat för resolutionen, eftersom det är viktigt att vi i EU intar en tydlig ståndpunkt i den här frågan. Det är en del av den organiserade brottsligheten i Europa som innefattar luftbolag som tar pengar från människor och från små och medelstora företag via internet. Vi måste göra allt som står i vår makt för att förhindra att detta kan hända. Kommissionen har hållit många tal från improviserade talarstolar, där man begär verkligt stöd för små och medelstora företag och att byråkratin ska minskas. En viktig sida av detta är att sätta stopp för den här typen av organiserad brottslighet. Resolutionen utgör ett steg i rätt riktning, men bara ett litet sådant. Vi måste vidta åtgärder, och därför kräver jag att alla fortsätter detta arbete. Inte bara de ledamöter som inte är här, utan alla oss som företräder Europas medborgare i parlamentet.
<SPEAKER ID="173" NAME="Syed Kamall" AFFILIATION="ECR">
(EN) Herr talman! Jag instämmer med föregående talare. Oavsett vilket problem vi talar om verkar svaret härifrån ganska ofta vara mer EU och mer reglering. Harmonisering kontra ömsesidigt erkännande, påförd europeisk avtalsrätt som tillför en administrativ börda för små företag. Men det vi verkligen borde fokusera på är att se till att EU fungerar bättre. Vad man än anser om EU - antingen man är skeptisk till mer integration eller vill ha mer Europa - bör man fokusera på att se till att EU och den inre marknaden fungerar bättre och på att hantera gränsöverskridande bedrägeri.
<P>
Under de år jag har varit parlamentsledamot har jag fått brev och e-post från väljare som av misstag vilseletts att teckna avtal med ett katalogföretag för att sedan faktureras en ganska stor summa pengar. I stället för att fokusera på alla de andra saker som vi har fokuserat på den här veckan, bör vi se till att EU fungerar bättre. Låt oss fokusera på att minska den administrativa bördan för små och medelstora företag och låt oss hjälpa EU-medborgare som har drabbats av detta gränsöverskridande bedrägeri.
<P>
Skriftliga röstförklaringar
<SPEAKER ID="175" NAME="Laima Liucija Andrikien" AFFILIATION="PPE">
skriftlig. - (LT) Jag röstade för denna resolution om Sudan och Sydsudan: situationen efter folkomröstningen 2011. Folkomröstningen i Sydsudan ägde rum den 9-15 januari 2011. Med överväldigande majoritet röstade man för att inrätta den oberoende staten Sydsudan som formellt väntas förklara sin självständighet den 9 juli 2011 - ett datum som sammanfaller med slutdatumet för det övergripande fredsavtalet. Detta kommer att bli en mycket viktig dag för Sydsudan, eftersom bildandet av en ny stat kommer att ge upphov till många svåra utmaningar. Jag välkomnar resolutionens uppmaning till de sydsudanesiska myndigheterna om att verka för att Sydsudan utvecklas som en modern, pluralistisk och demokratisk stat som bygger på rättsstatsprincipen och respekt för de mänskliga rättigheterna, särskilt kvinnors och barns rättigheter, och där medborgarnas rätt att fritt välja sin regering genom regelbundna och fria val prioriteras. Trots att Sydsudan har naturresurser som olja, koppar och järn samt skog och odlingsbar mark lever större delen av befolkningen i fattigdom. Landet har också en barnadödlighet som är bland den högsta i världen och världens lägsta utbildningsindikatorer. Jag uppmanar därför den kommande regeringen i Sydsudan att omedelbart vidta nödvändiga åtgärder för att bidra till att garantera en inkomst som åtminstone ligger på existensminimum, sociala garantier och inte minst säkerhet för befolkningarna i Sydsudan.
<SPEAKER ID="175" NAME="Sophie Auconie" LANGUAGE="FR">
Jag är säker på att EU kommer att spela en viktig roll i kampen mot fattigdom och i vitaliseringen av Sudans ekonomi. Jag skulle därför vilja betona vikten av att bevara unionens humanitära bistånd till Sudan och Sydsudan.
<SPEAKER ID="175" NAME="Zigmantas Balčytis" AFFILIATION="S&amp;D">
skriftlig. - (LT) Jag har röstat för denna resolution. Folkomröstningen i Sydsudan ägde rum den 9-15 januari 2011 och en överväldigande majoritet av befolkningen röstade för att inrätta den självständiga staten Sydsudan. Sydsudan kommer formellt att förklara sin självständighet den 9 juli 2011. Europaparlamentet visar sin fulla respekt för folkomröstningens resultat, som är ett uttryck för den demokratiska viljan hos människorna i Sydsudan. Jag välkomnar Europaparlamentets uppmaning till Sydsudans regering att föra en politik för utländska investeringar som ligger i befolkningens intresse, så att utländska investeringar i naturresurser gynnar utvecklingen av den inhemska ekonomin och fattigdomen bekämpas. Pengar som EU har reserverat för utvecklingsstöd bör sättas in för grundläggande tjänster, särskilt inom utbildning och hälsa, jordbruk, livsmedelssäkerhet och uppbyggnad av institutionell kapacitet för att se till att Sydsudan utvecklas som en modern, pluralistisk och demokratisk stat som bygger på rättsstatsprincipen och respekt för de mänskliga rättigheterna.
<SPEAKER ID="175" NAME="Izaskun Bilbao Barandica" LANGUAGE="ES">
Jag har röstat för resolutionen, eftersom jag stöder Sudan och Sydsudan och gratulerar dem till deras uppträdande efter folkomröstningen, som kommer att bidra till att bygga en demokratisk stat i fred med säkerhet och välstånd i de båda länderna, med respekt för de mänskliga, sociala och ekonomiska rättigheterna. För att kunna uppnå detta ber vi parterna att inleda en konstruktiv dialog för att nå en fredlig lösning på frågan om Abyeis status liksom på de frågor som ska förhandlas, såsom fördelningen av oljeinkomster, gränsdragningar och uppdelningen av skulder. För det ändamålet måste EU tillhandahålla nödvändiga resurser till båda länderna för att främja sociala tjänster som utbildning, hälsa, jordbruk, livsmedelssäkerhet och uppbyggnad av institutionell kapacitet. EU bör också bevara detta humanitära bistånd för båda länderna efter den 9 juli som är det datum då Sydsudan officiellt uppnår sin självständighet.
<SPEAKER ID="175" NAME="Mara Bizzotto" LANGUAGE="IT">
Jag välkomnar varmt parlamentets resolution om Sudan och Sydsudan som på nytt upprepar den fulla respekten för folkomröstningen i januari 2011 och som godkänner Sydsudans självständighet. Resolutionen uttrycker alltså stöd för principen om folkets självbestämmande och erkänner det sydsudanesiska kristna samfundets rätt att själv bygga upp en stat som är fri från den muslimska majoritetens maktbefogenhet. Dokumentet betonar behovet av att de två nya stater, som skapats genom delandet av Sudan, ömsesidigt erkänner varandras suveränitet och kräver att man vidtar åtgärder som bidrar till att konsolidera och stabilisera länderna på vägen mot demokrati, respekt för mänskliga rättigheter och ömsesidigt erkännande. Eftersom försvaret av principen av folkets självbestämmande och skyddet av de kristna minoriteterna i världen är grundläggande inslag i Lega Nords politiska teori, kan jag inte göra annat än att visa mitt stöd för denna resolution.
<SPEAKER ID="176" NAME="John Bufton" AFFILIATION="EFD">
skriftlig. - (EN) Jag röstade mot att ge ett bistånd till Sydsudan på 200 miljoner euro i utvecklingssamarbete för att hjälpa Sydsudan hantera de många humanitära och socioekonomiska utmaningar de står inför med nedsatt ledningskapacitet och politisk bräcklighet. Eftersom EU i sig är en odemokratisk institution - en institution som enligt min bestämda åsikt inte borde ha en utrikespolitisk dagordning - kan jag inte stödja att EU främjar aktiviteter i tredjeländer. Storbritannien är en av världens största givare av utlandsstöd.
<P>
Det är viktigt att utlandsstöd och utrikespolitik förblir ett ansvarsområde för de enskilda medlemsstaterna i stället för att föreskrivas på EU-nivå, även om mottagaren har ett adekvat behov. Om man tillåter att EU skapar en utrikespolitisk dagordning, kommer vi så småningom att ställas inför en situation då ett tredjeland delar medlemsstaterna och att detta inte är önskvärt av unionen som helhet. Sådana aktiviteter på EU-nivå banar väg för ökade befogenhet för yttre åtgärder, något som jag motsätter mig på det bestämdaste.
<SPEAKER ID="176" NAME="Maria Da Graça Carvalho" LANGUAGE="PT">
När det gäller parlamentets svar på situationen i Sudan efter folkomröstningen 2011, där folket valde självständighet för Sydsudan från den 9 juli, anser jag att det resolutionsförslag som har lagts fram av Europeiska folkpartiet (kristdemokrater) är det mest lämpliga, eftersom jag anser att det ger ett bättre förhållningssätt till den politiska situation vi står inför liksom i förbindelserna med andra afrikanska länder.
<SPEAKER ID="176" NAME="Diogo Feio" LANGUAGE="PT">
Folkomröstningen i Sudan försökte sätta stopp för det allmänna våld som har splittrat befolkningarna i norra och södra delen av landet. Mot bakgrund av folkomröstningens resultat stöder folket i Sydsudan nu entydigt självständighet, något som gång på gång har upprepats i många år nu. Min grupp har övervakat denna fråga, särskilt den i Darfur, under flera parlamentssessioner och vi har framgångsrikt sponsrat den sudanesiske advokaten Salih Mahmoud Osmans kandidatur för 2007 års Sacharovpris. Syftet med att dela ut priset var att synliggöra de ohöljda våldshandlingarna under folkmordet i landet och att erkänna det fredliga arbetet från personer som mot alla odds inte hade gett upp kampen om fred, solidaritet och mänskliga rättigheter. Tyvärr räckte Salih Mahmoud Osmans pris inte för att få det internationella samfundet att inse att det brådskar med att ta itu med de upprepade och allvarliga brotten mot de mänskliga rättigheterna som konstaterats i Sudan. Jag hoppas att båda parterna före och efter delningen kan respektera det man har kommit överens om, bygga upp två fredliga länder, få befolkningarna ut ur fattigdomen och främja god grannsämja samt att EU kan bidra till detta.
<SPEAKER ID="176" NAME="José Manuel Fernandes" LANGUAGE="PT">
De slutliga resultaten från folkomröstningen den 9 januari 2011 om självständighet för Sydsudan har med överväldigande majoritet bekräftat att väljarna var fast beslutna om att skapa en självständig stat. Enligt EU:s internationella observatörer genomfördes denna folkomröstning, vars resultat tillkännagavs av Sydsudans omröstningskommission och bekräftades av regeringen i Sudan, på ett rättvist sätt.
<P>
Jag förespråkar därför att vi respekterar resultaten från folkomröstningen som ett uttryck för den demokratiska viljan hos människorna i Sydsudan, och jag uppmanar Sudan och Sydsudan att aktivt åta sig att främja demokratisk styrning och att skapa varaktig fred, säkerhet och välstånd i båda länderna. Jag anser att det är mycket viktigt att tillhandahålla bistånd och jag välkomnar rådets beslut den 23 maj 2011 om att tilldela 200 miljoner euro till utvecklingssamarbete i Sydsudan i syfte att bidra till lokalsamhällens självbestämmanderätt och för att åtgärda folkets grundläggande behov och ordna de personalresurser och den infrastruktur som inte finns just nu.
<SPEAKER ID="176" NAME="Ilda Figueiredo" LANGUAGE="PT">
Kosovos självständighet skapade ett farligt prejudikat när det gäller imperialistiskt ingripande i bildandet konstgjorda stater, och vi varnade för detta vid det tillfället. Sådana stater bildas utifrån geostrategiska intressen, där man önskar få tillgång till och kontrollera marknader, naturresurser och arbetskraft.
<P>
Fallet med Sydsudan liknar Kosovo på alla sätt. Man har specifikt hållit en folkomröstning som finansierats och främjats av olika maktfaktorer bara i den del som krävde självständighet, vilket var bekvämt, utan att resten av landets befolkning fick säga sin mening. Utöver allt detta finns det i de södra delarna av Sudan stora oljereserver som är helt avgörande för stora internationella kapitalintressen.
<P>
Den nuvarande situationen - när konflikter som har ägt rum i Sudan och i hela regionen bryter ut igen samt konflikten över upprättandet av gränserna - visar att de nuvarande problemen inte löses genom att man skapar ett land på konstgjord väg. Det kommer inte heller att förbättra levnadsstandarden för miljontals människor i Sudan, utan får snarare motsättningarna och konflikten att blossa upp igen.
<P>
När de imperialistiska stormakterna är färdiga med att dela upp den afrikanska kontinenten efter sina egna intressen, pekar allt på uppfattningen att en process har startats på nytt i Sydsudan som kommer att leda till fler krig och mer lidande för de redan allvarligt härjade befolkningarna i Afrika.
<SPEAKER ID="176" NAME="Monika Flašíková Beňová" AFFILIATION="S&amp;D">
skriftlig. - (SK) Efter självständigheten, som kommer att äga rum om exakt en månad, kommer Sydsudan genast att ställas inför ett antal humanitära och socioekonomiska problem. Under lång tid framöver kommer det att vara viktigare än någonsin att grannländerna hjälper Sydsudan i kampen mot fattigdom, att stärka lokalsamhällena och påskynda fredsfördelarna för befolkningen.
<P>
Under tiden direkt efter folkomröstningen när landet har tillgång till multilaterala finansieringskällor finns det en risk för att det skapas en finansieringsklyfta som kommer att göra Sydsudan mycket sårbart och med risk för att staten störtar samman. Jag anser därför att det är nödvändigt att EU gör allt som står i dess makt för att hjälpa sudaneserna igenom denna kritiska period och förhindra en överhängande humanitär katastrof, för landet kan endast börja arbeta systematiskt mot att uppnå sina utvecklingsmål om man tror på en fredlig framtid.
<SPEAKER ID="176" NAME="Juozas Imbrasas" AFFILIATION="EFD">
skriftlig. - (LT) Jag välkomnade detta dokument, eftersom det uppmanar de sydsudanesiska myndigheterna att verka för att Sydsudan utvecklas som en modern, pluralistisk och demokratisk stat som bygger på rättsstatsprincipen och respekt för de mänskliga rättigheterna, särskilt kvinnors och barns rättigheter, och där medborgarnas rätt att fritt välja sin regering genom regelbundna och fria val prioriteras och skydd för fri rörlighet, föreningsfrihet och politisk åsiktsfrihet står inskrivet i både konstitution och lag.
<SPEAKER ID="176" NAME="David Martin" AFFILIATION="S&amp;D">
skriftlig. - (EN) Jag röstade för denna resolution som uppmanar båda parterna i Sudan att inför den kommande självständighetsdagen den 9 juli 2011 lägga fram konkreta planer för hur de ska inrätta och/eller omvandla sina institutioner så att de båda staterna kan fungera från och med den dagen. Det uppmanar också EU:s delegationer i Sudan och Sydsudan att aktivt sprida och tillämpa rekommendationerna från EU:s valobservatörsuppdrag och observatörsuppdrag vid folkomröstningen.
<SPEAKER ID="176" NAME="Clemente Mastella" LANGUAGE="IT">
Vi respekterar resultatet från folkomröstningen om självständighet för Sydsudan som är planerat att träda i kraft den 9 juli 2011 som ett uttryck för den demokratiska viljan hos människorna i Sydsudan. Vi hoppas att de politiska myndigheterna verkar för att Sydsudan utvecklas som en modern, pluralistisk och demokratisk stat som bygger på rättsstatsprincipen och respekt för de mänskliga rättigheterna, och där medborgarnas rätt att fritt välja sin regering genom regelbundna och fria val prioriteras och där det finns skydd för fri rörlighet, föreningsfrihet och politisk åsiktsfrihet. Vi samtycker vidare till att alla parter bör föra en ständig och konstruktiv dialog för att lösa de kvarstående frågorna efter folkomröstningen, inbegripet de gemensamma gränserna, medborgarskapsfrågor för befolkningen i både norr och söder och fördelningen av oljeinkomsterna. Vi samtycker slutligen till behovet av att sätta in nya medel för grundläggande tjänster, särskilt inom utbildning och hälsa, jordbruk, livsmedelssäkerhet och uppbyggnad av institutionell kapacitet. EU måste fortsätta med sitt humanitära bistånd till Sudan och Sydsudan efter den 9 juli 2011, och alla politiska partier måste samarbeta för att till fullo representera landets befolkning och bidra till uppbyggnaden av stabila, demokratiska politiska institutioner.
<SPEAKER ID="176" NAME="Nuno Melo" LANGUAGE="PT">
Konflikterna i Sudan, särskilt i Darfurområdet, har krävt många offer under åren, i synnerhet bland de människor som har det sämst ställt. Låt oss hoppas att folkomröstningen sätter stopp för konflikten och att vi slutligen kan påbörja en varaktig fredsprocess. EU kommer att spela en viktig roll i den framtida utvecklingen i den här regionen och det kan inte avsäga sig sin viktiga funktion av att skapa fred i området.
<SPEAKER ID="177" NAME="Louis Michel" LANGUAGE="FR">
Säkerhetssituationen i staten Abyei är mycket oroande. Jag skulle vilja uppmana de inblandade parterna att inlåta sig i ett fredssamtal genom att än en gång inleda förhandlingar med Afrikanska unionen. Jag kräver också att man håller en folkomröstning såsom stadgas i det övergripande fredsavtalet. Både norr och söder måste arbeta för att lösa flera avgörande frågor som ännu inte är avgjorda, såsom de gemensamma gränserna, medborgarskapsfrågor för befolkningen i både norr och söder, fördelningen av oljeinkomsterna och utnyttjandet av rörledningar samt anordnandet av samråd med befolkningen i Blå Nilen och Södra Kurdufan. Stödet till Sydsudan måste vara en av våra prioriteringar. Vi anser att Sydsudan bör skriva under och ratificera Cotonouavtalet som kommer att skapa nya samarbetsmöjligheter. Vi kommer att uppmana Sydsudan liksom Khartoum att införa en pluralistisk och multietnisk demokrati och ett oberoende civilt samhälle som kommer att få en nyckelroll i skipandet av rättvisa tillsammans med lagstiftande och verkställande befogenheter. Vi är glada över att kunna välkomna en sydsudanesisk parlamentariker, så snart Sydsudan har skrivit under och ratificerat Cotonouavtalet inom den gemensamma parlamentariska AVS-EU-församlingen. Vi måste fortsätta vara tillmötesgående mot norra Sudan och vi får inte ignorera det eller isolera det på diplomatisk väg.
<SPEAKER ID="177" NAME="Alexander Mirsky" AFFILIATION="S&amp;D">
skriftlig. - (EN) Folkomröstningen i Sydsudan ägde rum den 9-15 januari 2011 och en överväldigande majoritet av befolkningen röstade för att inrätta den självständiga staten Sydsudan. Avtalet om att genomföra en folkomröstning slöts av regeringen i Sudan och separatister från den södra delen av landet år 2005 efter 20 års inbördeskrig.
<P>
Regeringsorgan som företrädde norra Sudan skrev under det omfattande fredsavtalet med villkoret att frågan om självständighet för Sydsudan skulle beslutas i en folkomröstning. Eftersom situationen i regionen har försämrats avsevärt på senare tid vädjar vi med denna resolution till regeringen i Sydsudan att säkerställa demokratin i landet och att demilitarisera sina områden.
<P>
Vi upprepar också än en gång vikten av att ge humanitärt bistånd till Sudan och Sydsudan och vi uppmanar internationella kreditgivare att skriva ned Sudans och Sydsudans internationella skuld. Jag vill också tillägga att det är nödvändigt att förstärka övervakningen, att sätta in fler experter, att ge ekonomiskt stöd till regionen och att ordna kostnadsfri högre utbildning på EU:s universitet för begåvade ungdomar. Jag röstade för resolutionen.
<SPEAKER ID="177" NAME="Andreas Mölzer" AFFILIATION="NI">
skriftlig. - (DE) I en folkomröstning i januari i år röstade folket i Sydsudan med överväldigande majoritet för självständighet och att landet skulle bryta sig loss från den norra delen av Sudan. Det är viktigt att EU respekterar rätten till självbestämmande för dessa folk utan begränsningar och att vi erkänner resultaten från folkomröstningen som ett uttryck för den demokratiska viljan hos människorna i Sydsudan. Eftersom detta resolutionsförslag tydligt uppfyller dessa krav, har jag röstat för det. Nu är det viktigt att alla parter i det övergripande fredsavtalet för en ständig och konstruktiv dialog för att lösa de kvarstående frågorna efter folkomröstningen. Detta omfattar de gemensamma gränserna, medborgarskapsfrågor för befolkningen i både norr och söder, fördelningen av oljeinkomsterna och utnyttjandet av rörledningar.
<SPEAKER ID="177" NAME="Rolandas Paksas" AFFILIATION="EFD">
skriftlig. - (LT) Jag välkomnade denna resolution, eftersom det är mycket viktigt att hantera de väpnade konflikterna och meningsskiljaktigheterna mellan de båda länderna, att förhindra att oron sprider sig och att nå på vederbörligt sätt genomföra ett övergripande fredsavtal. Både norra och södra Sudan måste styras utifrån principen om demokrati och rättsstatsprincipen med respekt för de mänskliga, sociala och ekonomiska rättigheterna. Fred och säkerhet måste råda i regionen på lång sikt. Därför måste skyddet och säkerheten för folket i Sudan även i fortsättningen vara prioriterade frågor. Framför allt måste frågan om statusen för Abyei-regionen tas upp som en brådskande angelägenhet i enlighet med bestämmelserna i det övergripande fredsavtalet. Om det är möjligt är det mycket viktigt att EU tillhandahåller det utvecklingsstöd som krävs. Vi måste göra allt som står i vår makt för att se till att de pengar som reserveras för detta stöd används på ett målriktat sätt för grundläggande och nödvändiga tjänster. Vidare bör Sydsudans regering föra en politik om utländska investeringar, så att utländska investeringar i naturresurser gynnar utvecklingen av den inhemska ekonomin och så att fattigdomen bekämpas.
<SPEAKER ID="177" NAME="Justas Vincas Paleckis" AFFILIATION="S&amp;D">
skriftlig. - (LT) Jag röstade för denna resolution om Sudan och Sydsudan, eftersom den folkomröstning som ägde rum i Sydsudan, i vilken en majoritet av invånarna röstade för bildandet av en självständig sydsudanesisk stat, är ett uttryck för den demokratiska viljan hos människorna i Sydsudan. Efter sju års krig lever majoriteten av befolkningen i Sydsudan i fattigdom och landet har världens lägsta utbildningsindikatorer. Jag välkomnar därför EU:s beslut om att anslå 200 miljoner euro till Sydsudan för att bistå de mest utsatta befolkningsgrupperna. Dessa medel måste sättas in för utbildning, hälsa, jordbruk och uppbyggnad av institutionell kapacitet. Jag välkomnar beslutet att förlänga mandatet för FN:s uppdrag i Sudan och att sända fler fredsbevarande styrkor, eftersom det nu är särskilt viktigt att säkerställa en fredlig utveckling i Sudan och Sydsudan. Att skapa en ny stat är en komplicerad process och det är nödvändigt att mycket snabbt lösa frågor som rör de gemensamma gränserna, medborgarskapsfrågor för befolkningen i både norr och söder, fördelningen av oljeinkomsterna etc. När länderna har skrivit under det övergripande fredsavtalet bör de konstruktivt gå in i en politisk dialog. Det är viktigt att genomföra en konstitutionell översyn i Sydsudan så att alla politiska partier samarbetar för att företräda alla människor i det nya landet och bidra till att bygga upp stabila, demokratiska politiska institutioner.
<SPEAKER ID="177" NAME="Maria do Céu Patrão Neves" LANGUAGE="PT">
Resultatet av folkomröstningen i Sudan visar tydligt att folket i Sydsudan vill ha självständighet, vilket de har krävt i många år. Europeiska folkpartiets grupp (kristdemokrater) har följt den här frågan, särskilt Darfur, under flera sammanträdesperioder och stödde med framgång den sudanesiske advokaten Salih Mahmoud Osmans kandidatur till Sacharovpriset 2007. Syftet med folkomröstningen var att få slut på våldet mellan befolkningarna i landets norra och södra delar. Man hoppas nu att ett nytt kapitel kommer att inledas och att två fredliga länder kan byggas upp. EU både kan och bör ha en aktiv roll i det här sammanhanget genom att hjälpa befolkningarna att ta sig ur fattigdomen och genom att främja goda grannförbindelser.
<SPEAKER ID="177" NAME="Vincent Peillon" LANGUAGE="FR">
Denna resolution som jag hjälpte till att utarbeta kommer vid en kritisk tidpunkt, en central tidpunkt, i lösningen av konflikten i Sydsudan. I en folkomröstning i januari röstade sydsudaneserna med överväldigande majoritet för oberoende. Om en månad kommer en ny stat att födas. Det kvarstår emellertid fortfarande många orosmoment, särskilt efter de senaste våldincidenterna i den omstridda Abyeiregionen. Under denna avgörande period kommer Europaparlamentet starkare än någonsin att bekräfta sitt fullständiga stöd för fredsprocessen och vädja till sudaneserna, sydsudaneserna och världssamfundet att stå fast vid sitt åtagande att genomföra det övergripande fredsavtalet för Sudan från 2005. Europaparlamentet uppmanar särskilt sudaneserna och sydsudaneserna att lägga fram särskilda planer för de känsliga frågorna, dvs. medborgarskap, skulddelning och oljeinkomster. I planerna måste man även hantera den komplicerade frågan om gränsdragningar för att se till att de båda staterna kan samexistera på ett fredligt och varaktigt sätt.
<SPEAKER ID="177" NAME="Paulo Rangel" LANGUAGE="PT">
Dagarna mellan den 9 och den 15 januari 2011 röstade majoriteten av Sydsudans befolkning för inrättandet av en oberoende stat. Det är allmänt känt att detta område i världen ständigt har skakats av konflikter, som gör att stora delar av befolkningen inte har drägliga levnadsvillkor. Med tanke på de nya uppgifter som inkommit uppmanar Europaparlamentet Sydsudans myndigheter - som kommer att förklaras oberoende från och med den 9 juli 2011 - att arbeta för att skapa den nödvändiga grunden för en demokratisk stat som förankras i mänsklig värdighet. De kommer att behöva internationellt stöd för att lyckas med detta. Jag välkomnar det stöd som EU utlovat för att hjälpa till att bygga upp denna nya stat. Jag röstade därför för resolutionen.
<SPEAKER ID="178" NAME="Raül Romeva i Rueda" AFFILIATION="Verts/ALE">
skriftlig. - (EN) Det gläder mig att Europaparlamentet välkomnar det fredliga och förtroendeingivande uppträdande som både Sudan och Sydsudan visade prov på i folkomröstningen om Sydsudan 2011, de insatser som alla parter i det övergripande fredsavtalet har gjort och det engagemang de visat i detta sammanhang. Parlamentet ser detta som ett avgörande steg i genomförandet av det övergripande fredsavtalet och som ett positivt tecken på fredlig samexistens mellan de båda länderna. Parlamentet upprepar sin fulla respekt för folkomröstningens resultat, som är ett uttryck för sydsudanesernas demokratiska vilja. Parlamentet uppmanar både Nordsudan och Sydsudan att aktivt arbeta för demokratiskt styre och skapa fred, säkerhet och välstånd på lång sikt i de båda länderna, med respekt för de mänskliga, sociala och ekonomiska rättigheterna. Parlamentet uppmanar de sydsudanesiska myndigheterna att verka för att Sydsudan utvecklas som en modern, pluralistisk och demokratisk stat som bygger på rättsstatsprincipen och respekt för de mänskliga rättigheterna, särskilt kvinnors och barns rättigheter, och där medborgarnas rätt att fritt välja sin regering genom regelbundna och fria val prioriteras och skydd för fri rörlighet, föreningsfrihet och politisk åsiktsfrihet står inskrivet i både författning och lagstiftning.
<SPEAKER ID="178" NAME="Nikolaos Salavrakos" LANGUAGE="EL">
Hundratals människor har dödats i det omstridda området Abyei mellan Nordsudan och Sydsudan. FN uppgav nyligen att minst 20 000 personer har övergett staden Abyei och flytt till syd efter den nordsudanesiska arméns tillbakadragande från området. Såsom helt riktigt påpekas i det gemensamma resolutionsförslaget måste båda sidor lägga fram konkreta planer för hur de ska inrätta och/eller omvandla sina institutioner så att båda staterna är fullständigt oberoende samt upphöra med fientligheterna och arbeta för demokratiskt styre och skapa fred, säkerhet och välstånd på lång sikt i området.
<SPEAKER ID="178" NAME="Niki Tzavela" LANGUAGE="EL">
Jag röstade för det gemensamma resolutionsförslaget om Sudan och Sydsudan eftersom jag stöder alla utvecklingsinsatser som genomförs av EU för att skapa fred och återuppbygga detta område som lidit så länge. Den senaste utvecklingen i området ger upphov till oro när det gäller efterlevnaden av de villkor som fastställdes i folkomröstningen om Sydsudans oberoende nyligen. Upptrappningen av våldet i Abyei, som hotar att allmänt destabilisera området, är en negativ utveckling. Här har Afrikanska unionen (AU) en viktig roll att spela och måste, med hjälp av EU och FN, vara vaksamt i detta kritiska skede för att förhindra att kriget blossar upp igen. Jag välkomnar rådets uttalande om mer ekonomiskt stöd till Sydsudan och stöder rekommendationen om att EU ska upprätthålla sitt humanitära bistånd till området även efter den 9 juli. Jag anser att båda förslagen är nödvändiga och att de kommer att bidra till att upprätta Sydsudan som en självständig stat och hantera eventuella nödsituationer som kan uppstå.
<SPEAKER ID="179" NAME="Sophie Auconie" LANGUAGE="FR">
Jag anser att EU och Ryssland måste intensifiera förhandlingarna om inrättandet av ett partnerskap och enas om ett övergripande avtal som avser de politiska, ekonomiska och sociala systemen och därmed omfattar alla områden som har samband med demokrati, rättsstatsprincipen och respekten för de mänskliga rättigheterna.
<SPEAKER ID="179" NAME="Zigmantas Balčytis" AFFILIATION="S&amp;D">
skriftlig. - (LT) Jag röstade för denna resolution. Ökat samarbete och goda grannskapsförbindelser mellan EU och Ryssland är mycket viktiga för stabiliteten, säkerheten och välståndet, såväl inom Europa som utanför. EU och Ryssland är ömsesidigt beroende av varandra både ekonomiskt och politiskt, och ett strategiskt partnerskapsavtal mellan EU och Ryssland är därför av central betydelse för att samarbetet mellan de bägge partnerna ska kunna vidareutvecklas och intensifieras. Det är viktigt att EU för fram ett gemensamt budskap och visar solidaritet i sina förbindelser med Ryssland, särskilt när det gäller energisäkerhetsfrågan. Rysslands energipolitik gentemot medlemsstaterna och länderna i det gemensamma grannskapet kommer att fungera som ett avgörande prov på det verkliga allvaret i Rysslands avsikt att följa moderniseringens och demokratiseringens väg. Jag välkomnar att Europaparlamentet framhåller att leverans av naturtillgångar inte bör användas som politiskt verktyg och att principerna om ömsesidigt beroende och insyn bör utgöra grunden för detta samarbete, tillsammans med lika tillträde till marknader, infrastrukturer och investeringar.
<SPEAKER ID="179" NAME="Izaskun Bilbao Barandica" LANGUAGE="ES">
Jag har röstat för eftersom jag anser att EU och Ryssland måste utnyttja toppmötet i Nizjnij Novgorod för att stärka det strategiska samarbetet och enas om ett övergripande samarbetsavtal som avser de politiska, ekonomiska och sociala systemen och därmed omfattar alla områden som har samband med demokrati, rättsstatsprincipen och grundläggande och mänskliga rättigheter. Vid toppmötet bör man även se över säkerhets- och energipolitiken, som måste genomföras enligt kriterierna för ömsesidigt beroende, insyn, försörjningsgarantier, klimatkampen och förbättrad energieffektivitet. Det krävs planer även för stresstester, och i det avseendet är det beklagligt att ändringsförslaget om ett omedelbart stängande av de kärnreaktorer som är av samma typ som kärnkraftverket i Tjernobyl och som fortfarande är i bruk inte antogs.
<SPEAKER ID="179" NAME="Mara Bizzotto" LANGUAGE="IT">
Jag röstar för den gemensamma resolutionen om toppmötet mellan EU och Ryssland. Resolutionen innehåller lämpliga rekommendationer till de EU-företrädare som deltar i toppmötet, genom att påminna dem om att EU måste utnyttja sitt politiska inflytande för att övertala Ryssland att ta sin del av ansvaret för att lösa de problem som drabbar världen i dag på det politiska, ekonomiska, geopolitiska och miljömässiga planet. Ryssland är en av EU:s viktigaste ekonomiska partner, och är dessutom ett grannland som bland annat EU:s energipolitik är beroende av. Genom att rösta för resolutionen ansluter jag mig till parlamentets vädjan till EU:s företrädare vid toppmötet om att arbeta för att upprätta en givande och användbar dialog för båda parter, som leder till gemensamma och effektiva lösningar av de viktigaste frågorna på Europas och världens politiska dagordningar.
<SPEAKER ID="179" NAME="Maria Da Graça Carvalho" LANGUAGE="PT">
Jag välkomnar alla insatser för att stärka och fördjupa goda förbindelser mellan EU och andra ekonomiska makter. När det gäller förbindelserna mellan EU och Ryssland välkomnar jag de resultat som har nåtts, inte bara om ett gemensamt ekonomiskt samarbetsområde, utan även om våra gemensamma värderingar. Jag anser att det resolutionsförslag om toppmötet mellan EU och Ryssland som lagts fram av Europeiska folkpartiets grupp (kristdemokrater) är det lämpligaste, med tanke på dess beskrivning av den rådande situationen.
<SPEAKER ID="179" NAME="George Sabin Cutaş" LANGUAGE="RO">
Jag röstade för det gemensamma resolutionsförslaget om toppmötet mellan EU och Ryssland eftersom jag anser att förbindelserna med Ryssland behöver stärkas, särskilt på energisäkerhetsområdet.
<P>
Det nya partnerskaps- och samarbetsavtalet måste vara övergripande och rättsligt bindande och även innehålla bestämmelser om respekt för de mänskliga rättigheterna och rättstatsprincipen. Jag anser att partnerskapet för modernisering är ett lämpligt instrument för att uppmuntra Ryssland att genomföra reformer.
<P>
Jag anser likaså att Rysslands anslutning till Världshandelsorganisationen (WTO) kommer att öka investeringarna och förbättra handelsförbindelserna med EU. Det ligger i vårt intresse att stödja Ryssland i landets insatser att bli WTO-medlem. Ryssland måste å sin sida visa att det är villigt att gå ifrån protektionistiska åtgärder som tullunionen med Kazakstan och Vitryssland.
<SPEAKER ID="179" NAME="Marielle De Sarnez" LANGUAGE="FR">
Inför nästa toppmöte mellan EU och Ryssland, som kommer att hållas den 9-10 juni i Nizjnij Novgorod, sänder vi ett tydligt budskap till medlemsstaterna om att vi måste prioritera människorättsliga garantier framför mer långtgående avtal om handel, visering och samarbete. EU måste klargöra mer tydligt för Ryssland att landet måste infria sina internationella skyldigheter och åtaganden. Det har inte skett några förändringar i våra förbindelser med Moskva sedan 1994, trots att det står klart att vi måste uppdatera vårt partnerskaps- och samarbetsavtal. Detta bör gå hand i hand med verkliga framsteg på området demokrati och rättstatsprincipen. Avslutningsvis är det oacceptabelt att leverans av naturtillgångar utnyttjas som ett politiskt verktyg.
<SPEAKER ID="179" NAME="Christine De Veyrac" LANGUAGE="FR">
Ryssland och EU har utvecklat ett nära partnerskap och den gemensamma kampen mot den internationella terrorismen är ett av många exempel på detta. Det var också av den anledningen som jag stödde den resolution som antogs i dag om förbindelserna mellan EU och Ryssland inför toppmötet den 9-10 juni, där målet kommer att vara att enas om ett nytt strategiskt avtal. Med denna resolution sänder vi ledamöter en stark politisk signal till Ryssland om att det visserligen är önskvärt med ett ökat ekonomiskt, strategiskt, energimässigt och internationellt samarbete mellan EU och Ryssland, men att detta måste vara avhängigt av skyddet av de mänskliga rättigheterna och de medborgerliga friheterna.
<SPEAKER ID="179" NAME="Diogo Feio" LANGUAGE="PT">
Kontakterna mellan Europa och Ryssland har alltid präglats av ömsesidig beundran, och samtidigt ömsesidig fruktan. Från Europas sida har man hyst djup respekt för Rysslands storlek, befolkning och militära makt, och rädsla för den ryska expansionismen. För Rysslands del har man ända sedan Peter den stores tid försökt efterlikna de vetenskapliga och tekniska framstegen i Europa, samtidigt som man har fruktat detta som något som skulle kunna urholka den ryska själen och livsstilen och det har setts som ett hot mot landets territoriella integritet. Det kalla kriget snarare förstärkte än försvagade dessa tendenser. Den väg som Ryssland har valt mot en i huvudsak liberal, pluralistisk demokrati har varit kantad av både framsteg och bakslag, men det är ett obestridligt faktum att landet har kommit långt sedan järnridåns dagar. Det råder dock inga tvivel om att mycket återstår att göra i det här avseendet, och att EU och Ryssland inte bara har ett gemensamt historiskt, kulturellt och religiöst arv, utan även har gemensamma intressen och utmaningar som kräver närmare förbindelser på många nivåer. EU bör fortsätta att arbeta för att förverkliga dessa närmare förbindelser och se till att de blir givande.
<SPEAKER ID="179" NAME="José Manuel Fernandes" LANGUAGE="PT">
Ryssland är ständig medlem i FN:s säkerhetsråd och har därmed ett gemensamt ansvar tillsammans med EU för att upprätthålla stabiliteten i världen. Många utmaningar på internationell nivå, särskilt med tanke på Mellanöstern, Libyen, Iran, terrorism, energisäkerhet, klimatförändringar och finansiella kriser, kommer att bli lättare att övervinna om vi har samarbetsinriktade förbindelser med Ryssland. Tre år efter konflikten med Georgien respekterar Ryssland fortfarande inte avtalen av den 12 augusti och 8 september 2008 om att dra tillbaka sina styrkor från de georgiska ockuperade provinserna Sydossetien och Abchazien. Ryssland garanterar inte heller fritt och fullständigt tillträde för EU:s övervakningsuppdrag (EUMM) till dessa områden.
<P>
Jag anser därför att EU och Ryssland måste påskynda förhandlingarna om ett nytt partnerskaps- och samarbetsavtal som grundas på EU:s och Rysslands ömsesidiga beroende av varandra. Avtalet bör vara rättsligt bindande och övergripande och omfatta alla områden som har samband med demokrati, rättsstatsprincipen och respekten för de mänskliga och grundläggande rättigheterna.
<SPEAKER ID="179" NAME="João Ferreira" LANGUAGE="PT">
Som vanligt är det intressena hos de stora ekonomiska och finansiella grupperna i EU som är drivande i denna resolution. Det är i det sammanhanget vi måste se de påtryckningar som utövas mot Ryssland (vilket även sker med ett antal andra länder) om att ansluta sig till Världshandelsorganisationen för att ”skapa enhetliga förutsättningar för företagsvärlden på båda sidor” och ”avreglera handeln i den globala ekonomin”, dra till sig utländska investeringar och avstå från ”protektionistiska åtgärder”. Resolutionen innehåller samma gamla vanliga tjat om EU:s nyliberala och beskäftiga politik.
<P>
Förutom tillgång till investeringar och marknadstillträde har vi även den centrala prioriteringen att få tillgång till, och kontroll över, energikällor och energiflöden samt andra råvaror, särskilt sällsynta jordartsmetaller som det råder allvarlig brist på i EU. Därför efterlyser parlamentet ”ett nära samarbete mellan EU och Ryssland i fråga om leverans av råvaror och sällsynta jordartsmetaller”, särskilt sådana som anses vara mycket viktiga. De så kallade säkerhetsrelaterade frågorna är också värda att uppmärksammas, bl.a. ”inrättandet av robotförsvarsskölden”. Vi måste ha i åtanke att Rumänien, en EU-medlemsstat och Natomedlem, har förklarat sig villigt att hysa detta system, vilket utgör ett hot mot Rysslands säkerhet och mot freden i Europa.
<SPEAKER ID="179" NAME="Ilda Figueiredo" LANGUAGE="PT">
Majoriteten i Europaparlamentet uttrycker än en gång sin numera rutinmässiga nyliberala och beskäftiga inställning till förbindelserna mellan EU och Ryssland.
<P>
Ekonomiska och finansiella gruppers intressen prioriteras, man vill pressa Ryssland att ansluta sig till Världshandelsorganisationen för att ”skapa enhetliga förutsättningar för företagsvärlden på båda sidor och avreglera handeln i den globala ekonomin”, dra till sig utländska investeringar och avstå från ”protektionistiska åtgärder”.
<P>
Tillgång till och kontroll över energin är centralt i det här avseendet, och parlamentet kräver därför att EU ska ges tillträde till marknader, infrastrukturer och investeringar. Det finns även en känsla av desperation när parlamentet efterlyser ett nära samarbete mellan EU och Ryssland i fråga om leverans av råvaror och sällsynta jordartsmetaller, särskilt sådana som anses vara ”mycket viktiga”.
<P>
Slutligen är resolutionen hycklande. Ryssland uppmanas att engagera sig i en ”fortsatt vittomspännande dialog om säkerhetsrelaterade frågor, bland annat om inrättandet av robotförsvarsskölden”, när Rumänien, en EU-medlemsstat och Natomedlem, redan har förklarat sig villigt att hysa detta system, som helt klart utgör ett hot mot Rysslands säkerhet och mot freden i Europa. Inte ens Förenta staterna har gett några försäkringar om att de inte gör det.
<SPEAKER ID="179" NAME="Monika Flašíková Beňová" AFFILIATION="S&amp;D">
skriftlig. - (SK) Resolutionen handlar om förberedelserna inför toppmötet mellan EU och Ryssland som ska hållas den 9-10 juni 2011 i Nizjnij Novgorod. Toppmötet kommer att inriktas på gemensamma problem, som den ekonomiska och finansiella krisen, WTO-anslutningen, energi och energisäkerhetsrelaterade frågor, långsiktiga insatser att införa viseringsfria resor mellan EU och Ryssland samt andra internationella och regionala frågor.
<P>
Ryssland är naturligtvis en enorm marknad för varor från EU, och landet är även en viktig leverantör av olja och naturgas till EU:s medlemsstater. Förbindelserna mellan Ryssland och EU har stadigt förbättrats under de senaste åren, men de berörda parterna bemöter fortfarande varandra med en viss försiktighet och distans. Om EU inte vidtar lämpliga åtgärder för att råda bot på den situationen tror jag att EU:s inflytande långsamt kan mattas av i både Ryssland och dess grannländer, vilket medför en risk för att EU:s roll endast skulle begränsas till att vara en handelspartner.
<SPEAKER ID="179" NAME="Juozas Imbrasas" AFFILIATION="EFD">
skriftlig. - (LT) Jag välkomnade resolutionen eftersom Ryssland är ständig medlem i FN:s säkerhetsråd och delar ansvar med EU för att upprätthålla världsomfattande stabilitet. Ökat samarbete och goda grannskapsförbindelser mellan EU och Ryssland är av stor betydelse för stabiliteten, säkerheten och välståndet i Europa och bortom dess gränser. Ett strategiskt partnerskapsavtal mellan EU och Ryssland är fortfarande av central betydelse för att samarbetet mellan de bägge partnerna ska kunna vidareutvecklas och intensifieras. Vissa farhågor kvarstår avseende Rysslands respekt för och skydd av de grundläggande och mänskliga rättigheterna, rättsstatsprincipen, rättsväsendets oberoende, den politiska kontrollen av medierna, de repressiva åtgärderna mot journalister och företrädare för oppositionen samt frågan om rättvisa val. Resolutionen betonar energisäkerhetens betydelse, och parlamentet anser att Rysslands energipolitik gentemot medlemsstaterna och länderna i det gemensamma grannskapet kommer att fungera som ett avgörande prov på det verkliga allvaret i Rysslands avsikt att följa moderniseringens och demokratiseringens väg. Leverans av naturtillgångar bör inte användas som politiskt verktyg. Principerna om ömsesidigt beroende och insyn bör utgöra grunden för detta samarbete, tillsammans med lika tillträde till marknader, infrastrukturer och investeringar.
<SPEAKER ID="179" NAME="Sandra Kalniete" LANGUAGE="LV">
Jag röstade för resolutionen, och vill betona att Rysslands energipolitik gentemot EU-medlemsstaterna och länderna i Östeuropa kommer att fungera som ett avgörande prov på det verkliga allvaret i Rysslands avsikt att följa moderniseringens och demokratiseringens väg. Om leverans av naturtillgångar inte används som politiskt verktyg, om Ryssland tillämpar lika, öppna och icke-diskriminerande regler på alla marknadsaktörer, om landet gör ett objektivt val att använda vårt ömsesidiga beroende på energiområdet på ett samarbetsvilligt sätt, grundat på specifika, rättvisa och rättsligt bindande principer, kan vi tala om en ny era i upprättandet av ett enat Europa. Naturligtvis får vi inte glömma bort eller blunda för från flera viktiga frågor, som fortfarande hindrar utvecklingen av givande förbindelser mellan EU och Ryssland, särskilt med tanke på att Ryssland, nästan tre år efter kriget i Georgien, fortsätter att ockupera en stor del av Georgiens suveräna territorium, fortfarande inte tar hänsyn till de avtal som slöts 2008, och inte garanterar tillträde för EU:s övervakningsuppdrag (EUMM) till dessa områden.
<SPEAKER ID="180" NAME="Tunne Kelam" AFFILIATION="PPE">
skriftlig. - (EN) Jag röstade för resolutionen om toppmötet mellan EU och Ryssland, men jag ser inga verkliga framsteg från Rysslands sida när det gäller att bekämpa korruption och tillämpa rättstatsprincipen och internationell rätt. Avsiktsförklaringarna från president Dmitri Medvedev är varken ett bevis eller en garanti för verkliga framsteg. Jag vill påminna er om att samtidigt som Ryssland försöker ansluta sig till WTO bortser landet allt efter vad som passar det från olika internationella skyldigheter, särskilt när det gäller mänskliga rättigheter. Kan EU verkligen lita på en stat som tillämpar internationell rätt på ett selektivt sätt? Jag uppmanar EU att mycket nära övervaka valkampanjen, valet och tiden efter valet för att se till att alla överträdelser registreras och påpekas. Oberoende och öppna val är hörnstenen för demokratiska stater och om Ryssland vill höra till dessa måste landet leva upp till dessa standarder. Även om EU och Ryssland är ömsesidigt beroende av varandra är det främst EU som rättar sig efter Rysslands önskningar. EU måste stå starkt och kräva en fullständig och sträng tillämpning av rättstatsprincipen, de demokratiska principerna, respekten för de mänskliga rättigheterna och ett oberoende rättsväsende. Allt annat innebär att vi inte lever upp till våra egna principer. Dessutom får vi inte svika människorna i Ryssland, som vill ha frihet, välstånd och säkerhet.
<SPEAKER ID="180" NAME="Jacek Olgierd Kurski" LANGUAGE="PL">
EU behöver en ny slags öppenhet i förbindelserna med Ryssland eftersom många nya utmaningar har uppkommit sedan det senaste toppmötet mellan EU och Ryssland, utmaningar som vi inte kan övervinna utan ett förbättrat samarbete. I dag står EU enat mot den ryska politiken att återuppväcka låsta konflikter och Moskvas försök att lägga sig i den politik som förs av oberoende f.d. sovjetiska stater, såsom Georgien. Med växande oro ser vi exempel efter exempel på attacker mot pressfriheten och oberoende journalister. Vi måste verkligen tala allvar om pressfriheten i Ryssland under våra möten med landet. Det måste vara vår prioritering att försäkra oss om att Moskva tillåter pressfrihet. Däremot instämmer jag inte i den punkt i resolutionen där man kritiserar ryssarna för att ha förhindrat prideparaden i Moskva och för att man inte ger par av samma kön rätt att gifta sig eller adoptera barn. När det gäller vår inställning till homosexuella och lesbiska rörelser anser jag att varje land har sin fulla rätt att föra sin egen oberoende politik i dessa frågor. EU respekterar sina grannars kultur och bör inte lägga sig i frågor om moral eller grundprinciper.
<SPEAKER ID="180" NAME="Giovanni La Via" LANGUAGE="IT">
Ökat samarbete och goda grannskapsförbindelser mellan EU och Ryssland är av stor betydelse för stabiliteten, säkerheten och välståndet i Europa och bortom dess gränser. Jag hoppas att dagens omröstning kommer att utgöra ett avgörande steg mot en gemensam väg som grundas på öppenhet och ett gemensamt agerande för det allmänna bästa. Jag tänker här på de åtgärder som krävs för att förhindra luckor i säkerheten i EU, bl.a. ytterligare samarbete om olaglig invandring, förbättrade kontroller vid gränskontrollpunkter och ett effektivare informationsutbyte om terrorism och organiserad brottslighet.
<SPEAKER ID="181" NAME="David Martin" AFFILIATION="S&amp;D">
skriftlig. - (EN) Jag röstade för resolutionen, där Europaparlamentet återigen bekräftar det brådskande behovet av att Ryssland som en grundval för samarbete genomför de grundläggande principerna för demokratin, rättsstatsprincipen, de mänskliga rättigheterna och mediernas frihet. Parlamentet uppmanar Ryssland att vidta konkreta åtgärder för att förbättra sin människorättssituation och skydda journalister, människorättsaktivister, minoriteter och företrädare för oppositionen mot våld och hot.
<SPEAKER ID="181" NAME="Clemente Mastella" LANGUAGE="IT">
Ökat samarbete och goda grannskapsförbindelser mellan EU och Ryssland är av stor betydelse för stabiliteten, säkerheten och välståndet i Europa och bortom dess gränser. Vi anser att det krävs ett övergripande och rättsligt bindande avtal som avser de politiska, ekonomiska och sociala systemen och därmed omfattar alla områden som har samband med demokrati, rättsstatsprincipen och respekten för de mänskliga rättigheterna, särskilt grundläggande rättigheter. När det gäller energisäkerheten anser vi att leverans av naturtillgångar inte bör användas för att utöva politiska påtryckningar, utan att principerna om ömsesidigt beroende och insyn bör utgöra grunden för detta samarbete, tillsammans med lika tillträde till marknader, infrastrukturer och investeringar för att inrätta en rättsligt bindande energiram. Vi efterlyser dessutom ytterligare samarbete om olaglig invandring, förbättrade kontroller vid gränskontrollpunkter och informationsutbyte om terrorism och organiserad brottslighet.
<SPEAKER ID="182" NAME="Jean-Luc Mélenchon" LANGUAGE="FR">
I resolutionen uppmanas Ryssland att ”avstå från alla protektionistiska åtgärder”, och man hotar med repressalier om Ryssland inte böjer sig för det kravet. Viseringsfria resor mellan EU och Ryssland ses endast som ett långsiktigt åtagande, men ändå stöder man den pågående frihandelsprocessen. Man kritiserar inte Natos planer på en europeisk robotförsvarssköld. Detta är arrogant imperialism. Man uppmanar inte heller Ryssland att omedelbart upphöra med driften av de kärnreaktorer som är av samma typ som kärnkraftverket i Tjernobyl, som hotar oss alla. Jag röstar mot resolutionen, trots kraven på att de ryska medborgarnas demokratiska rättigheter ska respekteras, vilket jag stöder.
<SPEAKER ID="182" NAME="Nuno Melo" LANGUAGE="PT">
I denna resolution om toppmötet mellan EU och Ryssland talas det om mer långtgående handelsförbindelser, ett nytt partnerskaps- och samarbetsavtal och liberalisering av viseringssystemet, men Ryssland måste lämna garantier för att man kommer att förbättra människorättssituationen i landet och få slut på alla politiskt motiverade domslut, bristen på pressfrihet samt ockupationen av georgiska provinser.
<P>
Vid den här tidpunkten uppmanar vi EU och Ryssland att utnyttja detta toppmöte till fullo, påskynda förhandlingarna om ett nytt partnerskaps- och samarbetsavtal och lösa de senaste frågor som uppkommit när det gäller Rysslands medlemskap i Världshandelsorganisationen. En annan viktig aspekt som vi måste ta hänsyn till är den fortsatta liberaliseringen av viseringssystemet, med tanke på det långsiktiga åtagandet att avskaffa viseringskravet för resor mellan EU och Ryssland.
<SPEAKER ID="182" NAME="Alexander Mirsky" AFFILIATION="S&amp;D">
skriftlig. - (EN) Den 9 juni markerade inledningen av det 27:e toppmötet mellan EU och Ryssland i Nizjnij Novgorod. EU-delegationen leddes av Europeiska rådets ordförande Herman Van Rompuy och kommissionens ordförande José Manuel Barroso. Den ryska delegationen leddes av Dmitri Medvedev.
<P>
En av huvudfrågorna vid de två dagarnas diskussioner var det ryska embargot mot grönsaksimport från EU till följd av utbrottet av en farlig tarminfektion i Europa nyligen. De ryska åtgärderna har mötts med kritik i EU.
<P>
Jag har stor förståelse för den ryska regeringens oro och skulle vilja att Lettland förbjuder grönsaksimport till dess att denna farliga infektion har utrotats fullständigt.
<P>
Med denna resolution uppmanar Europaparlamentet EU och Ryssland att påskynda förhandlingarna om ett partnerskaps- och samarbetsavtal. Parlamentet uppmanar även Ryssland att genomföra alla föregående avtal som ingåtts och lösa problemet med antalet icke-medborgare i Ryssland. Jag anser dock att EU först bör lösa problemet med icke-medborgare i Lettland innan man kommer med rekommendationer i den här frågan.
<P>
Generellt stöder jag resolutionen och röstade för.
<SPEAKER ID="182" NAME="Wojciech Michał Olejniczak" LANGUAGE="PL">
I samband med det kommande toppmötet mellan EU och Ryssland har Europaparlamentet i dag antagit en resolution med förslag på de frågor som bör diskuteras vid toppmötet. I resolutionen uppmärksammas även de viktiga utmaningar som Ryssland och EU bör samarbeta om.
<P>
Det viktigaste är att framhålla att EU och Ryssland har permanenta förbindelser och att deras goda grannförbindelser påverkar stabiliteten och säkerheten, inte bara på den europeiska kontinenten. Dessutom är båda parterna beroende av varandra i såväl ekonomiskt som politiskt hänseende. I den antagna resolutionen uttrycker Europaparlamentet förhoppningen om att det under toppmötet mellan EU och Ryssland kommer att bli möjligt att göra framsteg i frågan om viseringsfria resor och energisäkerhet. Parlamentet uppmanar även Ryssland att visa ett större åtagande i klimatkampen, främst genom ett minska växthusgasutsläppen. När det gäller det kommande ryska parlamentsvalet är det också viktigt att valet genomförs i enlighet med de principer som fastställts av Europarådet och Organisationen för säkerhet och samarbete i Europa (OSSE). Frågan om kränkningar av de mänskliga rättigheterna och de grundläggande friheterna i Ryssland måste också tas upp, eftersom Ryssland faktiskt är medlem i Europarådet.
<SPEAKER ID="182" NAME="Rolandas Paksas" AFFILIATION="EFD">
skriftlig. - (LT) Ryssland och EU hör samman, både ekonomiskt och politiskt. De är båda ansvariga för att upprätthålla den globala stabiliteten. Detta innebär att Ryssland och EU måste fortsätta att öka sitt samarbete och utveckla goda grannförbindelser. Endast på så vis kommer det att bli möjligt att säkra stabiliteten, säkerheten och välståndet i Europa och bortom dess gränser. Det strategiska partnerskapsavtalet är ett av de viktigaste verktygen för att genomföra de mål som har stakats ut. För att försäkra sig om att avtalet genomförs på vederbörligt sätt måste båda parter uppfylla avtalets villkor utan undantag och infria de åtaganden som gjorts samt ta hänsyn till skyddet av de mänskliga rättigheterna och demokrati- och rättstatsprinciperna. Jag hoppas att toppmötet kommer att bidra till att undanröja hinder för Rysslands WTO-anslutning. Att Ryssland blir fullvärdig medlem av WTO är ett viktigt steg, som kommer att skapa gynnsamma förutsättningar för företagsvärlden på båda sidor och underlätta och avreglera handeln i den globala ekonomin. Parlamentet uppmärksammar att det är mycket viktigt att diskutera frågorna om liberaliseringen av viseringssystemet och gradvis införa viseringsfria resor mellan EU och Ryssland. Energi- och kärnsäkerhet är en annan grund för ett starkt och stabilt samarbete. Leverans av naturtillgångar får dock inte användas som politiskt verktyg. För att förhindra en kärnkatastrof måste kärnreaktorer som är av samma typ som kärnkraftverket i Tjernobyl omedelbart läggas ned och parterna måste ingå ett bilateralt avtal om att följa högsta möjliga säkerhetsnormer.
<SPEAKER ID="182" NAME="Maria do Céu Patrão Neves" LANGUAGE="PT">
Jag röstade för den här resolutionen, och vill framhålla att Ryssland alltid kommer att vara en viktig partner för EU. Därför är det nödvändigt att upprätta ett strategiskt samarbete, inte bara på grund av gemensamma av ekonomiska och handelsrelaterade intressen, utan även för att skapa ett nära samarbete inom Europa och internationellt. Jag hoppas att detta samarbete utvecklas enligt principerna om respekt, förtroende och solidaritet.
<SPEAKER ID="182" NAME="Paulo Rangel" LANGUAGE="PT">
Ett antal medlemsstater i EU har samma ursprung och detta bör man ha i åtanke när man analyserar förbindelserna mellan EU och Ryssland. Dessa förbindelser, mellan Europas största politiska union och Europas största stat, har kört fast. Kort sagt är Ryssland en oumbärlig partner för EU, inte bara ekonomiskt utan även politiskt. EU måste därför stärka banden till sin mäktigaste granne genom att underlätta handeln mellan Ryssland och EU (vilket i sig leder till politisk konvergens) och starkare förespråka de inneboende värdena.
<SPEAKER ID="183" NAME="Crescenzio Rivellini" LANGUAGE="IT">
Ryssland delar ansvar med EU för att upprätthålla världsomfattande stabilitet. Ökat samarbete och goda grannskapsförbindelser mellan EU och Ryssland är av stor betydelse för stabiliteten, säkerheten och välståndet i Europa och bortom dess gränser. Många utmaningar på internationell nivå, särskilt med tanke på Mellanöstern, Libyen, Iran, terrorism, energisäkerhet, klimatförändringar och finansiella kriser, kommer inte att kunna klaras av utan ansvarsfyllda och samarbetsinriktade förbindelser med Ryssland. Jag konstaterar att vissa farhågor kvarstår avseende Rysslands respekt för och skydd av de grundläggande och mänskliga rättigheterna, rättsstatsprincipen, rättsväsendets oberoende, den politiska kontrollen av medierna, de repressiva åtgärderna mot journalister och företrädare för oppositionen samt frågan om rättvisa val. Jag uppmanar därför våra ryska motparter att engagera sig i dessa frågor på ett öppet och konstruktivt sätt.
<SPEAKER ID="183" NAME="Raül Romeva i Rueda" AFFILIATION="Verts/ALE">
skriftlig. - (EN) Europaparlamentet beklagar att fredliga sammankomster alltjämt förbjuds och skingras med våld i Ryssland, vilket strider mot landets skyldigheter att som medlem i Europarådet respektera mötesfriheten. För sjätte året i rad drabbade detta en prideparad i Moskva, trots Europadomstolens slutgiltiga dom från april 2011. Parlamentet förväntar sig att EU:s delegationer och diplomater i framtiden aktivt genomför verktygslådan för att främja och skydda de mänskliga rättigheterna för hbt-personer.
<SPEAKER ID="183" NAME="Nikolaos Salavrakos" LANGUAGE="EL">
Ryssland är en granne och en viktig partner. Dialogen mellan Ryssland och EU bör utökas till att omfatta alla områden och vi bör gå mot ett strategiskt partnerskap för vår gemensamma framtid. Jag anser att vi har gemensamma intressen med Ryssland, och detta bör vi utnyttja på ett konstruktivt sätt genom att ingå särskilda avtal om handel och energi i syfte att upprätta en öppen och tillförlitlig energipolitik och underlätta rörligheten för personer mellan Ryssland och EU genom viseringslättnader. Frågor som insatser för att minska korruptionen och befästandet av rättstatsprincipen i Ryssland enligt internationella regler kommer att bidra till att skapa starkare handelsmässiga och politiska band, och vi ser framsteg inom dessa områden. Vi förlitar oss på att även Ryssland kommer att uppföra sig som ett modernt och demokratiskt land.
<SPEAKER ID="184" NAME="Horst Schnellhardt" AFFILIATION="PPE">
skriftlig. - (DE) I den delade omröstningen om punkt 17 i resolutionen röstade jag mot den andra delen. Jag anser att punktens inriktning på enskilda eftersatta grupper i samhället är olämplig. De mänskliga rättigheterna för personer som tillhör andra grupper, t.ex. personer med avvikande politiska åsikter, kränks och det kan vi inte tolerera. Jag tolkar den första delen av punkten som att rättigheterna för hbt-personer kan skyddas utan att förlora andra grupper ur sikte, så att likabehandling garanteras.
<SPEAKER ID="184" NAME="Zbigniew Ziobro" LANGUAGE="PL">
Jag stöder principerna i resolutionen om toppmötet mellan EU och Ryssland. Vi bör diskutera de olösta konflikterna i Moldavien, Georgien och Nagorno-Karabach. Rysslands agerande i dessa regioner omöjliggör en stabilisering av situationen och en fredlig lösning på dessa konflikter. En annan mycket viktig fråga är energiresurserna och vilka kostnader som EU-medlemsstaterna ska bära när det gäller betalningen till Ryssland. Det är viktigt att snabbt lösa frågan om importförbudet mot grönsaker från EU till den ryska marknaden. Under sommaren är de ekonomiska följderna för producenterna enorma.
<P>
Jag instämmer emellertid inte i punkt 17 i resolutionen, där Ryssland kritiseras för att inte ge homosexuella par rätt att gifta sig eller adoptera barn, och jag håller inte heller med om fördömandet av att Ryssland hindrade prideparaden. Beviljandet av sådana rättigheter bör vara varje lands suveräna beslut. Livsstilar, traditioner och modeller som är socialt accepterade i vissa medlemsstater är främmande för Ryssland. EU, som respekterar ryssarnas kulturella traditioner, bör därför inte pressa Moskva i den här frågan, utan bör i stället respektera att sexuella minoriteters rättigheter att gifta sig och adoptera barn hör till den nationella lagstiftningen.
<SPEAKER ID="185" NAME="Sophie Auconie" LANGUAGE="FR">
Under de senaste åren har Europaparlamentet fått in över 400 framställningar rörande vissa katalogföretag. Framställningarna har inlämnats av oberoende yrkesutövare, ideella företag och familjeföretag, som har fallit offer för oseriösa katalogföretag. Eftersom det gällande direktivet om vilseledande och jämförande reklam har visat sig vara otillräckligt röstade jag för denna resolution, där kommissionen uppmanas att påskynda översynen av detta direktiv så att vilseledande reklam inte längre kan förekomma.
<SPEAKER ID="185" NAME="Liam Aylward" LANGUAGE="GA">
Detta är inte första gången som Europaparlamentet diskuterar frågan om oseriösa katalogföretag, och problemet har ofta tagits upp med kommissionen och medlemsstaterna. Jag har ofta talat om den här frågan i parlamentet och nyligen kontaktade jag kommissionen för att diskutera alla klagomål som inkommer från min egen valkrets om bedrägerier i samband med katalogföretag på internet som är baserade i andra länder. De personer som sysslar med sådana här bedrägerier utger sig för att vara verkliga katalogföretag och sedan tar de ut avgifter av företagen, som inte ville köpa tjänsten från första början eller inte insåg att tjänsten var belagd med en avgift.
<P>
Även om direktiv 2006/114/EG finns gör inte kommissionen och medlemsstaterna tillräckligt för att hjälpa företag som drabbas av detta slags bedrägerier eller för att undanröja bedrägerierna helt och hållet. Jag stöder resolutionen, där parlamentet uppmärksammar den här frågan, och uppmanar återigen kommissionen att snabbt vidta åtgärder för att undanröja dessa vilseledande och destruktiva affärsmetoder. EU måste skydda människorna och företagen från detta slags bedrägerier, som är alldeles för vanliga.
<SPEAKER ID="185" NAME="Zigmantas Balčytis" AFFILIATION="S&amp;D">
skriftlig. - (LT) Jag röstade för resolutionen. Europaparlamentet har fått in över 400 framställningar om den utbredda användningen av oseriösa affärsmetoder bland företag som ger ut företagskataloger, något som har fått stora ekonomiska konsekvenser för tusentals företag i EU, framför allt små företag. Dessa oseriösa affärsmetoder går vanligtvis ut på att lura företag, yrkesutövare och ideella företag att utan kostnad lista sig i en företagskatalog. De upptäcker emellertid senare att de i själva verket oavsiktligt har undertecknat ett avtal där det tas ut en avgift. Katalogföretagen är ofta etablerade i en annan medlemsstat än de drabbade, vilket gör det svårt för de drabbade att söka skydd och/eller hjälp hos de nationella myndigheterna. Även om kommissionen inte har befogenheter att direkt se till att direktivet följs av enskilda eller företag är den ändå, som fördragens väktare, skyldig att se till att direktivet genomförs korrekt av medlemsstaterna. Jag välkomnar att kommissionen uppmanas att vidta åtgärder genom att aktivt kontrollera att medlemsstaterna korrekt införlivar och genomför direktivet i sin nationella lagstiftning och vidta korrigerande åtgärder om det skulle behövas så att oseriösa affärsmetoder kan stoppas.
<SPEAKER ID="185" NAME="Izaskun Bilbao Barandica" LANGUAGE="ES">
Jag stödde initiativet eftersom kommissionen måste se till att medlemsstaterna följer direktiv 2006/114/EG om vilseledande och jämförande reklam, som är tillämpligt på transaktioner mellan näringsidkare. Direktivet är emellertid olämpligt och har inte heller genomförts korrekt av medlemsstaterna. Därför måste kommissionen omedelbart se över och förbättra direktivet så att det blir möjligt att undvika dessa affärsmetoder.
<SPEAKER ID="185" NAME="Mara Bizzotto" LANGUAGE="IT">
Min röst för den här resolutionen om oseriösa katalogföretag utgör en ny fas i en lång kampanj som har förts av Lega Nord till försvar för våra företagare. I resolutionen påtalas de alltför många bedrägerier som skadar tusentals små företag i hela EU och medlemsstaternas bristande genomförande av 2006 års direktiv om vilseledande reklam. Med min röst stöder jag helhjärtat resolutionens krav på att kommissionen ska ta sitt ansvar och uppfylla sin skyldighet att kontrollera enskilda medlemsstaters agerande på det här området samt förbättra den befintliga lagstiftningen om skydd av företag.
<SPEAKER ID="186" NAME="Jan Březina" AFFILIATION="PPE">
skriftlig. - (CS) Europaparlamentet har fått in över 400 framställningar om den utbredda användningen av oseriösa affärsmetoder bland vissa ”katalogföretag”, vars metoder vanligtvis går ut på att övertala företag och även ideella företag att utan kostnad lista sig i en företagskatalog. De upptäcker senare att de i själva verket har undertecknat ett avtal där det tas ut en avgift. Katalogföretagen är emellertid ofta etablerade i en annan medlemsstat än de drabbade, vilket gör det svårt för de drabbade att söka skydd eller hjälp hos de nationella myndigheterna.
<P>
Tyvärr är det så att direktiv 2006/114/EG om vilseledande och jämförande reklam, som är tillämpligt på transaktioner mellan näringsidkare, antingen inte räcker till för att tillhandahålla ett effektivt rättsmedel eller inte efterlevs i tillräckligt hög grad i medlemsstaterna. Eftersom kommissionen är skyldig att se till att direktivet genomförs korrekt av medlemsstaterna bör den analysera situationen och vid behov vidta korrigerande åtgärder. Kommissionen har i synnerhet både en skyldighet och ett ansvar att stoppa de oseriösa affärsmetoder som används av ”katalogföretag”. Att ta fram någon form av svartlista över de oseriösa affärsmetoder som används av dessa företag skulle åtminstone vara till någon hjälp i det här avseendet.
<SPEAKER ID="187" NAME="John Bufton" AFFILIATION="EFD">
skriftlig. - (EN) Jag röstade mot resolutionsförslaget om oseriösa katalogföretag eftersom Storbritannien har egna bestämmelser om oseriösa affärsmetoder via Office of Fair Trading, som har ansvaret för att se till att handeln och handelsavtal är öppna och rättvisa. Dessa bestämmelser omfattar emellertid inte vilseledande avtal i andra medlemsstater. En harmonisering av EU-lagstiftningen i denna fråga skulle dock undergräva Storbritanniens behörighet på det här området och även skapa ytterligare kanaler för EU-företag att utnyttja den brittiska marknaden eftersom de kan kringgå EU-lagstiftningen. I Storbritannien erbjuder handelskamrarna och UK Trade and Investments tillgång till säkra företagskataloger och nätverksmöjligheter genom program som Overseas Market Introduction Service, Passport to Export och till och med European Enterprise Network. Det är mycket viktigt att dessa företagskataloger ges företräde på den brittiska marknaden och att de inte utplånas genom att företag från övriga EU översvämmar den brittiska marknaden i skydd av EU:s handelslagstiftning.
<SPEAKER ID="187" NAME="Maria Da Graça Carvalho" LANGUAGE="PT">
De oseriösa affärsmetoder som används av företag som ger ut företagskataloger drabbar främst små företag, och har följaktligen negativa konsekvenser för ekonomins hållbarhet och utveckling. Med tanke på att detta är ett vanligt problem i EU välkomnar jag resolutionsförslaget, vars syfte är att komma till rätta med sådana verksamheter.
<SPEAKER ID="187" NAME="Proinsias De Rossa" AFFILIATION="S&amp;D">
skriftlig. - (EN) Parlamentet har fått in över 400 framställningar om den utbredda användningen av oseriösa affärsmetoder bland företag som ger ut företagskataloger, något som drabbar tusentals företag, framför allt små företag. Dessa oseriösa affärsmetoder går vanligtvis ut på att lura företag, yrkesutövare och ideella företag att utan kostnad lista sig i en företagskatalog. De upptäcker emellertid senare att de i själva verket oavsiktligt har undertecknat ett avtal där det tas ut en avgift. Katalogföretagen är ofta etablerade i en annan medlemsstat än de drabbade, vilket gör det svårt för de drabbade att söka skydd eller hjälp hos de nationella myndigheterna.
<P>
Jag stöder resolutionen. Direktivet om vilseledande och jämförande reklam (2006/114/EG), som är tillämpligt på transaktioner mellan näringsidkare, räcker inte till för att tillhandahålla ett effektivt rättsmedel och efterlevs inte heller i tillräckligt hög grad i medlemsstaterna. I resolutionen uppmanas kommissionen att kontrollera att medlemsstaterna införlivar och genomför direktivet och att det efterlevs nationellt, och påskynda sitt arbete med att se över och förbättra direktivet och annan relevant lagstiftning så att man så snart som möjligt får ett slut på katalogföretagens oseriösa affärsmetoder, framför allt genom att svartlista oseriösa metoder i samband med företagskataloger.
<SPEAKER ID="187" NAME="Diogo Feio" LANGUAGE="PT">
Vilseledande reklam och oseriösa affärsmetoder undergräver konsumenternas förtroende och är följaktligen negativt för den inre marknaden. Det är därför mycket viktigt att det finns lagstiftning på EU-nivå för att skydda konsumenterna och företagen mot detta slags affärsmetoder. När det gäller oseriösa affärsmetoder i företagskataloger, vilket är vanligt och har förödande konsekvenser för företagen, ser jag det som ett gott tecken att den relevanta lagstiftningen nu ses över så att det blir möjligt att få slut på de oseriösa affärsmetoder som används av företag som ger ut företagskataloger genom att svartlista oseriösa metoder i samband med företagskataloger.
<SPEAKER ID="187" NAME="José Manuel Fernandes" LANGUAGE="PT">
I detta resolutionsförslag analyseras vissa företags affärsmetoder, som agerar på ett oacceptabelt sätt när de lurar tusentals medborgare och företag i EU. Direktiv 2006/114/EG om vilseledande och jämförande reklam har tyvärr inte gett önskat resultat, och offren är särskilt äldre människor, små och medelstora företag och till och med välgörenhetsorganisationer.
<P>
Det handlar om företag som använder en mycket aggressiv taktik, verkliga rövare utan skrupler, och vi måste omedelbart sätta stopp för deras verksamhet. Eftersom företagen bedriver gränsöverskridande verksamhet är det mycket svårt att åtala de ansvariga. Dessutom finns det ingen svartlista över företag som bedriver oseriös affärsverksamhet, vilket skulle bidra till att stoppa dem, och det innebär att de obehindrat kan fortsätta sin verksamhet med de nationella myndigheternas vetskap.
<P>
EU-lagstiftningen måste skydda EU-medborgarna. Vi kan inte tillåta att dessa företag ostraffat kan flytta sig från en medlemsstat till en annan, och till och med utanför EU, genom att dra fördel av principen om fri rörlighet för personer och varor inom Schengenområdet. Det förslag vi nu behandlar kommer mycket lägligt och förtjänar mitt fulla stöd. Offren för dessa företag förväntar sig praktiska resultat, och jag hoppas att kommissionen kommer att vidta nödvändiga åtgärder för att få slut på den här situationen.
<SPEAKER ID="187" NAME="Ilda Figueiredo" LANGUAGE="PT">
Såsom nämns i resolutionen har Europaparlamentet fått in över 400 framställningar om den utbredda användningen av oseriösa affärsmetoder bland företag som ger ut företagskataloger, något som får konsekvenser för tusentals företag i EU, framför allt små företag. Dessa affärsmetoder har stora ekonomiska konsekvenser över huvud taget.
<P>
Dessa oseriösa affärsmetoder går i stort sett ut på att erbjuda företag, yrkesutövare och ideella företag att utan kostnad lista sig i en företagskatalog. De upptäcker emellertid senare att de i själva verket oavsiktligt har undertecknat ett avtal där det tas ut en avgift. Katalogföretagen är dessutom ofta etablerade i en annan medlemsstat än de drabbade, vilket gör det svårt för de drabbade att söka skydd och/eller hjälp hos de nationella myndigheterna.
<P>
Utskottet för framställningar beklagar att direktiv 2006/114/EG om vilseledande och jämförande reklam, som är tillämpligt på transaktioner mellan näringsidkare, antingen inte räcker till för att tillhandahålla effektiva motåtgärder eller inte efterlevs i tillräckligt hög grad i medlemsstaterna.
<P>
I den resolution som nu har antagits uppmanar Europaparlamentet kommissionen att analysera problemet och finna en lösning, en begäran som har vunnit vårt stöd.
<SPEAKER ID="187" NAME="Monika Flašíková Beňová" LANGUAGE="SK">
Den här typen av företagskataloger är inte bara bedrägliga och vilseledande. De är även olagliga, eftersom alla som enbart för egen fördel och vinning lurar handlare och företag att lista sig i sådana kataloger helt klart sysslar med oseriösa affärsmetoder. De oseriösa företagskatalogerna är alltså olagliga i enlighet med direktivet om vilseledande och jämförande reklam. Men jag anser inte att vi behöver anta ny lagstiftning. Vi måste i stället så snabbt och effektivt som möjligt försöka genomföra lagstiftningen i praktiken och skapa förutsättningar för de drabbade, som ofta är små familjeföretag, så att de vet hur de ska bygga upp ett effektivt juridiskt försvar.
<SPEAKER ID="187" NAME="Pat the Cope Gallagher" LANGUAGE="GA">
Enligt uppgift har Europaparlamentet fått in över 400 framställningar om missbruk av företagskataloger. Vanligtvis tror företag som listar sig i en företagskatalog att inga avgifter ingår. De upptäcker emellertid senare att de i själva verket måste betala en avgift. Jag stöder fullständigt resolutionen, där kommissionen uppmanas att se till att direktiv 2006/114/EG om vilseledande och jämförande reklam genomförs ordentligt.
<SPEAKER ID="187" NAME="Louis Grech" AFFILIATION="S&amp;D">
skriftlig. - (EN) Det är mycket viktigt att direktivet om vilseledande och jämförande reklam genomförs och införlivas ordentligt så att små och sårbara organisationer och företag kan skyddas mot oseriösa, vilseledande eller aggressiva affärsmetoder. Även om direktivet omfattar vilseledande reklam mellan företag är det mer övergripande syftet att skydda konsumenternas intressen, garantera att den inre marknaden fungerar på ett smidigt sätt och avsevärt förbättra vardagen för människorna i allmänhet. Jag har sett vissa förbättringar, men anser att mycket fortfarande återstår att göra för att stoppa oseriösa och vilseledande affärsmetoder. Företag i EU faller fortfarande offer för oegentliga och vilseledande affärsmetoder som orsakar betydande ekonomiska förluster, främst för små företag och nystartade företag. Eftersom direktivet inte har införlivats på lämpligt sätt är jag rädd för att medlemsstaterna fortfarande reglerar dessa oseriösa affärsmetoder på olika sätt. Om situationen inte förbättras krävs ytterligare åtgärder. Det finns ett behov av närmare samarbete och samordning mellan kommissionen och medlemsstaterna så att direktivet kan genomföras och införlivas på ett bättre sätt. Informationsspridningen och utbildningen på det här området måste också förbättras, särskilt när det gäller små företag och statliga förvaltningar. Vidare behövs flexibla regler för påföljder, klagomål och ersättningsmekanismer så att man kan anpassa sig till de föränderliga marknadsvillkoren och nya marknadsföringsmetoder.
<SPEAKER ID="187" NAME="Małgorzata Handzlik" LANGUAGE="PL">
I och med antagandet av dagens resolution slår Europaparlamentet återigen ett slag för skyddet av små och medelstora företag. Affärsmetoder där företag erbjuds att lista sig i en företagskatalog med det falska intrycket att tjänsten är avgiftsfri blir allt vanligare. När den verkliga situationen uppdagas visar det sig tyvärr ofta att företaget har ingått ett avtal om att betala en fast avgift för en viss tidsperiod. Europaparlamentet har fått in klagomål från företag om dessa slags affärsmetoder. Därför vill vi att kommissionen även ska kontrollera hur medlemsstaterna har genomfört bestämmelserna i direktiv 2006/114/EG om vilseledande och jämförande reklam. Europaparlamentet vill även att frågan om oseriösa företagskataloger ska inbegripas i översynen av direktivet. I den resolution som har antagits i dag plockar vi även upp ett förslag som redan fanns med i en resolution från 2008 om samma fråga, nämligen förslaget om att upprätta en svart lista över oseriösa affärsmetoder som används av företag som ger ut företagskataloger. Jag hoppas att kommissionen inte kommer att dra fötterna efter sig när det gäller att vidta de åtgärder som krävs för att skydda små och medelstora företag från dessa oärliga affärsmetoder.
<SPEAKER ID="187" NAME="Juozas Imbrasas" AFFILIATION="EFD">
skriftlig. - (LT) Jag välkomnade resolutionen eftersom parlamentet har fått in över 400 framställningar om den utbredda användningen av oseriösa affärsmetoder bland företag som ger ut företagskataloger, något som har fått stora ekonomiska konsekvenser för tusentals företag i EU, framför allt små företag. Parlamentet får fortfarande in framställningar och klagomål om företag som ger ut företagskataloger. Dessa oseriösa affärsmetoder går vanligtvis ut på att lura företag, yrkesutövare och ideella företag att utan kostnad lista sig i en företagskatalog. De upptäcker emellertid senare att de i själva verket oavsiktligt har undertecknat ett avtal där det tas ut en avgift. Katalogföretagen är ofta etablerade i en annan medlemsstat än de drabbade, vilket gör det svårt för de drabbade att söka skydd och/eller hjälp hos de nationella myndigheterna. Kommissionen uppmanas att påskynda sitt arbete med att se över och förbättra direktiv 2006/114/EG och annan relevant lagstiftning så att man så snart som möjligt får ett slut på katalogföretagens oseriösa affärsmetoder, framför allt genom att svartlista oseriösa metoder i samband med företagskataloger.
<SPEAKER ID="188" NAME="David Martin" AFFILIATION="S&amp;D">
skriftlig. - (EN) Jag röstade för resolutionen, där kommissionen uppmanas att påskynda sitt arbete med att se över och förbättra direktiv 2006/114/EG och annan relevant lagstiftning så att man så snart som möjligt får ett slut på katalogföretagens oseriösa affärsmetoder, framför allt genom att svartlista oseriösa metoder i samband med företagskataloger.
<SPEAKER ID="189" NAME="Jiří Maštálka" AFFILIATION="GUE/NGL">
skriftlig. - (CS) Det resolutionsförslag som lagts fram med anledning av den skriftliga frågan B7-0315/2011 om oseriösa företagskataloger är kort, men handlar om två områden som kräver ständig uppmärksamhet. För det första måste EU:s organ och institutioner skydda små och medelstora företag, i det här sammanhanget från oseriösa affärsmetoder, och för det andra måste konkurrensen skyddas genom att man förhindrar utbredd illojal konkurrens, vilket omfattar vilseledande och jämförande reklam. Vi skulle välkomna att kommissionen föregriper problemet och vidtar åtgärder i den här frågan, och därför uppmanar vi den att inte bara se över och förbättra direktiv 2006/114/EG om vilseledande och jämförande reklam, utan att även vidta korrigerande åtgärder mot EU-medlemsstaternas ojämna införlivande av detta direktiv.
<SPEAKER ID="189" NAME="Nuno Melo" LANGUAGE="PT">
Vilseledande reklam och oseriösa affärsmetoder är dåligt för den inre marknaden. Vi måste därför lagstifta så att vi skyddar konsumenterna och företagen mot dessa slags affärsmetoder.
<SPEAKER ID="189" NAME="Alexander Mirsky" AFFILIATION="S&amp;D">
skriftlig. - (EN) Parlamentet har fått in över 400 framställningar om den utbredda användningen av oseriösa affärsmetoder bland företag som ger ut företagskataloger, något som har fått stora ekonomiska konsekvenser för tusentals företag i EU, framför allt små företag. Parlamentet får fortfarande in framställningar och klagomål om företag som ger ut företagskataloger. Dessa oseriösa affärsmetoder går vanligtvis ut på att lura företag, yrkesutövare och ideella företag att utan kostnad lista sig i en företagskatalog. De upptäcker emellertid senare att de i själva verket oavsiktligt har undertecknat ett avtal där det tas ut en avgift. Katalogföretagen är ofta etablerade i en annan medlemsstat än de drabbade, vilket gör det svårt för de drabbade att söka skydd och/eller hjälp hos de nationella myndigheterna. Europaparlamentet uppmanar kommissionen att påskynda sitt arbete med att se över och förbättra direktiv 2006/114/EG och annan relevant lagstiftning så att man så snart som möjligt får ett slut på katalogföretagens oseriösa affärsmetoder, framför allt genom att svartlista oseriösa metoder i samband med företagskataloger. Jag instämmer fullständigt och röstade därför för.
<SPEAKER ID="189" NAME="Andreas Mölzer" LANGUAGE="DE">
Tyvärr har tendensen att använda oseriösa affärsmetoder och vilseledande reklam ökat under de senaste åren. Tidigare var det vanligen konsumenterna som var måltavlan för dessa bedrägerier, men nu sprider sig de oseriösa affärsmetoderna till näringslivet. Problemet är att dessa oseriösa verksamheter vanligen är gränsöverskridande, vilket gör det svårare att anhålla och åtala brottslingarna. En del katalogföretag byter ständigt namn och postboxadress, vilket innebär att det även är svårt att anhålla de personer som drar i trådarna. Därför är det viktigt att vi täpper till kryphålen på detta område så att vi kan agera mer effektivt mot bedrägerier. Åtgärderna bör emellertid inte bara riktas mot näringslivet och inte bara, som just i det här fallet, mot katalogföretagens oseriösa affärsmetoder. Det krävs även beslutsamma åtgärder mot de olika former av bedrägerier som riktas mot konsumenterna. Jag ser resolutionen som ett steg i rätt riktning som bör följas av ytterligare åtgärder och har därför röstat för den.
<SPEAKER ID="189" NAME="Rolandas Paksas" AFFILIATION="EFD">
skriftlig. - (LT) Jag välkomnar resolutionen eftersom vi måste uppmuntra ärliga affärsmetoder och stoppa spridningen av oseriösa affärsmetoder. För att kunna göra det måste vi tillhandahålla effektiva rättsmedel. För närvarande drabbas företagen, varav de flesta är små och medelstora företag, av allvarliga ekonomiska förluster till följd av dessa oseriösa affärsmetoder. Företagen får olämpliga affärserbjudanden och luras in i oönskade avtal om reklam i företagskataloger. I det här fallet kan de nationella myndigheterna inte ge skydd eller hjälp eftersom katalogföretagen ofta är etablerade i en annan medlemsstat än det drabbade företaget. Detta gör att företag som ger ut företagskataloger obehindrat kan utnyttja den rådande situationen. För att stoppa sådant oärligt agerande så snabbt som möjligt måste kommissionens sammanställa en svartlista över oseriösa affärsmetoder bland katalogföretag och anta relevant lagstiftning, och i samband med detta särskilt inrikta sig på bestämmelserna i direktivet om vilseledande och jämförande reklam och genomförandet av dessa. Jag anser att vi måste skapa lämpliga förutsättningar för samarbete mellan medlemsstaternas nationella myndigheter, vilket skulle underlätta administrativa eller rättsliga åtgärder över gränserna. EU måste vidta dessa åtgärder så att den inre marknaden fungerar normalt, konsumenterna skyddas och företagen kan räkna med ärliga affärsmetoder.
<SPEAKER ID="189" NAME="Justas Vincas Paleckis" AFFILIATION="S&amp;D">
skriftlig. - (EN) Jag röstade för detta resolutionsförslag eftersom det tydligt klargör den rådande situationen när det gäller oseriösa affärsmetoder, vilket redan det strider mot EU-lagstiftningen. Det påpekas också att bedrägerierna ofta är internationella, vilket gör det svårt för offren att agera och kämpa mot bedragarna. Jag anser att sårbara småföretag och näringsidkare måste skyddas från oseriösa katalogföretag, och Europaparlamentet och EU i stort måste därför visa att EU-lagstiftningen måste följas och respekteras av alla. Jag stöder helhjärtat resolutionen och uppmanar kommissionen att aktivt kontrollera att medlemsstaterna införlivar och genomför direktiv 2006/114/EG och att det efterlevs nationellt, och vidta korrigerande åtgärder om det skulle behövas. Kommissionen bör också påskynda sitt arbete med att se över och förbättra direktivet och annan relevant lagstiftning så att man så snart som möjligt får ett slut på katalogföretagens oseriösa affärsmetoder.
<SPEAKER ID="189" NAME="Maria do Céu Patrão Neves" LANGUAGE="PT">
I Europaparlamentets resolution av den 9 juni 2011 om oseriösa katalogföretag uppmanas kommissionen att påskynda sitt arbete med att se över och förbättra direktivet och annan relevant lagstiftning så att man så snart som möjligt får ett slut på katalogföretagens oseriösa affärsmetoder, framför allt genom att svartlista oseriösa metoder i samband med företagskataloger.
<SPEAKER ID="189" NAME="Paulo Rangel" LANGUAGE="PT">
Enligt föredraganden har parlamentet fått in över 400 framställningar om den utbredda användningen av oseriösa affärsmetoder bland företag som ger ut företagskataloger. Sådana oseriösa affärsmetoder hotar den inre marknadens fungerande, för det första eftersom konsumenternas förtroende är avgörande för att ekonomin ska fungera på ett sunt sätt, och framför allt för att dessa affärsmetoder bör olagligförklaras. Frågan är så viktig att den redan har krävt lagstiftningsåtgärder från EU:s sida. Med tanke på de resultat som vi nu har tillgång till måste kommissionen uppmanas att se över genomförandet av direktiv 2006/114/EG och samtidigt undersöka direktivets begränsningar så att det kan förbättras.
<SPEAKER ID="189" NAME="Raül Romeva i Rueda" AFFILIATION="Verts/ALE">
skriftlig. - (EN) 1. Europaparlamentet beklagar att direktiv 2006/114/EG om vilseledande och jämförande reklam, som är tillämpligt på transaktioner mellan näringsidkare, antingen inte räcker till för att tillhandahålla ett effektivt rättsmedel eller inte efterlevs i tillräckligt hög grad i medlemsstaterna. 2. Europaparlamentet erinrar om att kommissionen förvisso inte har befogenheter att direkt se till att direktivet följs av enskilda eller företag, men att den ändå är skyldig att se till att direktivet genomförs korrekt av medlemsstaterna. 3. Europaparlamentet uppmanar kommissionen att aktivt kontrollera att medlemsstaterna införlivar och genomför direktiv 2006/114/EG och att det efterlevs nationellt, och vidta korrigerande åtgärder om det skulle behövas.
<SPEAKER ID="190" NAME="Peter Skinner" AFFILIATION="S&amp;D">
skriftlig. - (EN) Jag röstade för den här resolutionen, som är ett led i en välvald strategi från EU-politiker från de 27 medlemsstaterna i syfte att stoppa dessa oseriösa affärsmetoder. Alltför länge har företagen, särskilt i min region sydvästra England, utsatts för dessa hänsynslösa metoder. Jag har fått höra från väljare att de har fått erbjudanden om att kostnadsfritt göra reklam för sina företag, bara för att kort därefter få en stor faktura med hot om rättsliga efterverkningar. Dessa metoder har sitt ursprung i Spanien, men kan förekomma överallt. De lokala myndigheterna i Spanien borde göra mycket mer för att ta itu med sådana bedragare och åklaga personer som är inblandade i oseriösa affärsmetoder.
<SPEAKER ID="190" NAME="Rafał Trzaskowski" LANGUAGE="PL">
Det antal klagomål som Europaparlamentet har fått in om oseriösa affärsmetoder och det faktum att de ofta är gränsöverskridande visar att det finns ett behov av att förbättra EU:s bestämmelser på det här området.
<SPEAKER ID="190" NAME="Angelika Werthmann" AFFILIATION="NI">
skriftlig. - (DE) Jag röstade för resolutionsförslaget och kravet på förbättringar av den rättsliga situation som avses. Under tiden krävs det emellertid åtgärder för att förhindra att ännu fler företag drabbas. Det krävs en strategisk informationskampanj för att sätta stopp för dessa profitörer. Det är viktigt att erbjudanden om att registrera sig i företagskataloger undersöks oerhört noggrant, särskilt om det påstås att registreringen är kostnadsfri.
