<CHAPTER ID="1">
<SPEAKER ID="1" LANGUAGE="" NAME="" AFFILIATION="Talman">
<SPEAKER ID="2" LANGUAGE="" NAME="" AFFILIATION="(Sammanträdet öppnades kl. 9.05.)">
<SPEAKER ID="3" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är debatten om rådets och kommissionens uttalanden om frihet och säkerhet: åtgärder mot terroristhotet med iakttagande av medborgerliga rättigheter. 
<SPEAKER ID="4" LANGUAGE="EN" NAME="Charles Clarke," AFFILIATION="rådets ordförande">
<P>
   . – Herr talman! Jag vill börja med att tacka er för möjligheten att tala inför Europaparlamentet. Jag vill ta tillfället i akt och framföra den strategi som Förenade kungarikets regering kommer att följa under sitt ordförandeskap i rådet (rättsliga och inrikes frågor), som jag själv kommer att leda tillsammans med min kollega baronessan Ashton of Upholland, som är med mig här i dag. 
<P>
Jag utgår från påståendet att Europeiska unionen har gjort enormt mycket nytta. För trettiofem år sedan, när jag studerade, bedrev vi kampanjer för demokrati på denna kontinent för att avsätta de fascistiska eller militära diktaturer som då fanns i Grekland, Spanien och Portugal och de totalitära diktaturer som då styrde stora delar av Central- och Östeuropa. Dessa kampanjer lyckades och det är värt att påpeka att också kampanjerna i andra delar av världen, exempelvis i Sydafrika och Latinamerika, lyckades. 
<P>
Sedan dess har faktiskt 11 av de 25 nuvarande EU-medlemsstaterna blivit demokratier och fullvärdiga EU-medlemmar. Det är en fantastisk bedrift som vi bör fortsätta att fira. 
<P>
Våra samhällen har naturligtvis genomgått dramatiska ekonomiska, sociala och tekniska förändringar under dessa år. Samhällsstrukturen har förändrats och den varierar från land till land inom EU. Det finns många samhällen med olika folkgrupper, trosuppfattningar och historiska bakgrunder som lever tillsammans. 
<P>
Men därför anser jag att det är vår skyldighet att främja ett samhälle som är grundat på verklig respekt för individer, kulturer, trosuppfattningar och folkgrupper emellan.
<P>
Det är vår skyldighet att stödja uppfattningen att det är genom demokrati och inte genom våld som vi skapar förändringar och styr våra länder. Vi måste försvara våra värderingar om respekt, tolerans, frihet och demokrati mot alla som vill förstöra eller ersätta dem med någon annan doktrin, särskilt om de försöker använda våld för att främja sin sak. Detta är en del av EU:s historia men det måste också vara en central fråga för det framtida EU.
<P>
När vi ser på denna framtid måste vi erkänna att det trots detta fantastiska förflutna fortfarande finns många medborgare som är mycket skeptiska till EU, och detta till den grad att man i folkomröstningen i vissa länder förkastade förslaget till en ny konstitution på ett sätt som antyder en mer djupt liggande oro. 
<P>
Jag anser att en djup orsak till dessa tvivel är att EU inte tycks ge tillräcklig prioritering åt de praktiska lösningar som verkligen har betydelse för några av de största problemen. Jag menar uttryckligen grov och organiserad brottslighet, inbegripet narkotika- och människosmuggling, olaglig migration och falskt asylsökande samt terrorismbekämpning, oavsett ursprung. Dessa frågor toppar de politiska dagordningarna i Europa och är ofta de mest kraftfulla när det gäller mobiliseringen av politiska insatser, ofta på ett reaktionärt och till och med farligt sätt. De kan även användas av illvilliga demagoger för att underminera själva demokratin som i vissa fall är helt nybildad.
<P>
Det är inte svårt att förstå varför dessa hot skapar ilska bland vårt folk. Hotet från terrorismen är fortfarande mycket verkligt, som vi tragiskt nog såg i London i juli. Över 100 000 kvinnor utsattes för människohandel i EU år 2004 och över 8 000 människor dör av narkotikamissbruk varje år eftersom brottsligheten och misären ges näring i alla delar av kontinenten. Olaglig migration och ett alltför slappt kontrollsystem leder till oro i alla städer. 
<P>
Därför anser jag att hela EU – men särskilt rådet (rättsliga och inrikes frågor) – verkligen måste prioritera dessa frågor på ett praktiskt och systematiskt sätt. Det är denna övertygelse som kommer att genomsyra Förenade kungarikets ordförandeskap. Därmed föreslår jag tre huvudsakliga strategier. 
<P>
Den första är att ingen enskild nation i vår globaliserade värld ensam kan tackla dessa problem, inte ens i det egna landet. I en värld med miljontals internationella resor och ekonomiska transaktioner varje år kan idéer om ”förnäm avskildhet” eller retorik om ”Dovers vita klippor” inte göra någonting för att ta itu med internationell brottslighet, terrorism eller grov och organiserad brottslighet eller handskas med de internationella migrationsmönstren. Behovet att bekämpa terrorism och grov och organiserad brottslighet innebär att vi behöver mer europeiskt samarbete, inte mindre. Sanningen är den att vi inom alla dessa områden, inklusive inom våra egna länder, kommer att få till stånd mer genom att dela erfarenheter, information och resurser och genom att identifiera hoten och sedan systematiskt och konsekvent rikta in oss på dem. 
<P>
Jag gör det till synes uppenbara påpekandet att dessa hot bäst tacklas internationellt eftersom det fortfarande finns politiska partier och andra åsiktsorgan inom EU som anser att det bästa sättet att skydda sig mot denna typ av hot är att bygga allt högre murar mellan oss då sanningen är den motsatta – vi har störst möjlighet att lyckas om vi inleder ett allt djupare samarbete. 
<P>
Den andra principen som måste bära vår strategi är att stärka grunden för det praktiska och pragmatiska polis- och underrättelsearbetet. Inom vart och ett av dessa områden – organiserad brottslighet, terrorism, invandring och asyl – har vi redan vidtagit åtgärder på EU-nivå. Vi har exempelvis enats om den europeiska arresteringsordern, gemensamma regler för påföljderna och definitionen av terrorism, människohandel och andra grova brott. Vi har regler för polisiärt och rättsligt samarbete och vi har inrättat Europol och Eurojust för att stödja deras arbete. Vi har också stärkt friheten att resa inom EU och inrättat den europeiska gränsförvaltningsbyrån. 
<P>
Det finns naturligtvis mer som vi kan göra och som vi gör. Vi har enats om ett övergripande handlingsprogram i Haag-programmet och handlingsplanen för terrorbekämpning. Dessa innehåller många förnuftiga och praktiska åtgärder som kommer att betyda mycket för våra medborgare. Om vi vill visa EU:s verkliga värde måste vi nu arbeta tillsammans för att fullfölja dessa åtaganden. 
<P>
Jag vill särskilt betona behovet av praktiskt EU-stöd för underrättelseverksamhetsledda insatser och gränsöverskridande åtal, utveckling av gemensamma grupper för bekämpning av narkotika- och människosmuggling, informationsutbyte för att underlätta det gemensamma arbetet och utveckling av en europeisk kriminalunderrättelsemodell. 
<P>
När det gäller migrations- och asylfrågor hoppas jag att vi under Förenade kungarikets ordförandeskap kommer att lyckas med att säkra EU:s återtagandeavtal med vissa länder såsom Ryssland, Ukraina och Marocko samt att utveckla pilotprogram för regionalt skydd. 
<P>
Inom området för civilrätt kommer vi att fokusera på förslaget att underlätta för småmål och att införa en enda europeisk förmånsrättsordning och andra åtgärder. Allt detta är viktiga praktiska steg och jag hoppas att de kommer att få allmänt stöd här i parlamentet. 
<P>
Men jag anser att det är den tredje principen i dess moderna tillämpning som utgör den största utmaningen. Denna princip är att vi måste använda underrättelser på ett effektivt och intelligent sätt för att upptäcka, spåra, identifiera och döma de brottslingar som med hjälp av terroristvåld och grov och organiserad brottslighet hotar säkerheten och styrkan i vårt samhälle. 
<P>
Jag vill verkligen gå steget längre och säga att det endast är genom ett effektivt och intelligent användande av underrättelser som vi i vår moderna värld kan bekämpa den brottslighet som attackerar oss. Brottslingar och terrorister använder naturligtvis modern teknik – Internet och mobila kommunikationer – för att planera och utföra sina handlingar. Vi kan endast bekämpa dem effektivt om vi vet vad det är de kommunicerar. Utan denna kunskap bekämpar vi dem med bakbundna händer. Naturligtvis vet brottslingarna detta och de organiserar sig aktivt och medvetet för att utnyttja våra svagheter. 
<P>
Det kan verka uppenbart att påstå att vi måste samla och använda underrättelser mot de hot vi står inför. Men Europaparlamentet och de nationella parlamenten i EU måste ta itu med problemet att den rättsliga ram som vi för närvarande har att rätta oss efter gör det mycket svårt, och i vissa fall omöjligt, att samla och använda dessa underrättelser.
<P>
De regler som i dagsläget styr våra rättsvårdande organ hindrar allvarligt deras förmåga att skydda oss mot brottslingar. Information är livsnerven i den rättsvårdande verksamheten och det är denna information som gör det möjligt för våra polismyndigheter och organ att förebygga brottslighet så att den får minsta möjliga inverkan på våra dagliga liv. För att de ska kunna ta itu med organiserad brottslighet och stoppa terroristgrupper innan de utför sina handlingar behöver de en tydlig bild av vilka brottslingarna är, vad de gör, var de är och hur de kommunicerar med varandra. Denna bild pusslas oftast ihop i efterhand. Men om vi på ett effektivt sätt ska kunna göra slut på den organiserade brottsligheten måste vi analysera underrättelserna och informationen så att vi kan rikta våra ansträngningar mot de farligaste brottslingarna. Detta behov återspeglas dock inte alltid i de regler vi tillämpar för vår polis. 
<P>
Detta är inte en steril debatt om principer; det handlar om praktiska åtgärder för att ta itu med brottslighet och med våra motståndare. Därför har Förenade kungarikets ordförandeskap följt förslagen i Haag-programmet och satt upp förslag på dagordningen om bevarandet av uppgifter inom telekommunikationsområdet, upprättandet av andra generationen av Schengens informationssystem och ett nytt informationssystem för viseringar. 
<P>
Därför anser vi att internationellt överensstämmande och sammanhängande biometriska uppgifter automatiskt bör ingå i våra visumhandlingar, pass och identitetskort där de används – och jag skulle även föreslå körkort. 
<P>
Därför kommer vi att arbeta hårt för att komma överens med våra internationella partner, inklusive Förenta staterna, om de bästa metoderna för en överensstämmande internationell användning av passageraruppgifter. 
<P>
Allt detta är viktiga och svåra åtgärder som endast kan fullföljas genom internationella avtal, särskilt inom EU och mellan EU och dess partner världen över. För varje åtgärd krävs sakliga diskussioner och praktiska överenskommelser.
<P>
Ordförandeskapet håller med om att det, när man överväger förslag inom dessa områden, åligger förespråkarna för förändringar, såsom Förenade kungarikets regering, att förklara att denna typ av åtgärder har de praktiska fördelar mot brottslighet som jag anser att de har. Därför offentliggör jag i dag, som jag lovade utskottet för medborgerliga fri- och rättigheter samt rättsliga och inrikes frågor i Bryssel i juli, en förklaring av hur det förhåller sig med en del av åtgärderna, särskilt de som rör bevarandet av uppgifter inom telekommunikationsområdet. Jag hoppas att parlamentet noggrant granskar det ärende vi lägger fram. Mina kolleger i rådet (rättsliga och inrikes frågor) kommer att omsorgsfullt överväga dessa frågor på rådets informella möte i Newcastle senare i veckan. 
<P>
Men jag anser att det viktigaste att komma ihåg när vi överväger dessa frågor tillsammans är att vi nu har många rättigheter som vi kämpat oss till, såsom rätten till personlig integritet, äganderätt, yttrandefrihet, reserätt och rätten till liv. Dessa rättigheter hotas aktivt av brottslingar och terrorister. Det är vår skyldighet och vårt ansvar att skydda dem för våra medborgare genom praktiska åtgärder. När vi överväger hur vi bäst kan göra detta kommer rättigheterna förstås alltid att vägas mot varandra. Det viktiga i varje enskilt fall är att stegen är avvägda och att skyddet mot missbruk är effektivt. Jag anser att våra förslag möjliggör detta. 
<P>
Låt mig hänvisa till exemplet med bevarandet av uppgifter inom telekommunikationsområdet. Detta har visat sig ovärderligt i de pågående undersökningarna av attackerna i London, och i många fall i Förenade kungariket har det visat sig oumbärligt för att lösa brott, ofta flera månader eller år efter att de begåtts. 
<P>
De som tillhandahåller kommunikationstjänster bevarar redan mycket information för affärsändamål, men dataskyddskraven i vissa länder tvingar dem att radera uppgifter som inte tjänar något affärsmässigt syfte. Detta innebär att man för att gripa en mördare eller stoppa en terroristattack kan vara beroende av vilket mobilföretag offret, den misstänkte eller vittnet använder eller har använt, eller vilket EU-land de befann sig i. 
<P>
Vissa hävdar att det är integritetskränkande eller innebär en oskälig merkostnad för företaget om man kräver att telekommunikationsföretagen ska bevara uppgifter som de använder för faktureringsändamål. I Förenade kungariket har vi dock, tillsammans med en större tjänsteleverantör, lyckats få till stånd ett system för att bevara viktig information ända upp till tolv månader till en kostnad av 1,2 miljoner euro. I jämförelse med den genomsnittliga kostnaden för det kriminaltekniska arbetet för ett enda mordfall, som uppgår till över 0,5 miljoner euro, är detta en acceptabel summa för staten att betala.
<P>
Andra har hävdat att vi ber om för mycket information, att det exempelvis inte bör vara ett krav att bevara obesvarade samtal. Men i många fall är detta uppgifter som företagen redan har samlat in för sina egna syften. Det enda vi ber om är att det bevaras och görs tillgängligt för ordningsmakten enligt nationell lagstiftning. 
<P>
Det finns kanske en mer allmän oro över att förslaget är onödigt integritetskränkande eller oproportionerligt. Jag anser att det inte är det, för i många fall, varav en del finns med i det dokument jag skickar runt, var det endast genom bevarandet av uppgifter inom telekommunikationsområdet som offrets rätt till rättvisa kunde uppfyllas. 
<P>
På liknande sätt möjliggör nästa generation av Schengens informationssystem för våra rättsvårdande myndigheter att utbyta information om efterlysta personer eller personer som ska nekas inträde i EU liksom information om försvunna och stulna dokument eller andra föremål. Detta är ett viktigt verktyg för att garantera vår kollektiva säkerhet och våra rättigheter. Utan ett nytt system kommer heller inte de nya medlemsstaterna att kunna avlägsna sina inre gränser mot andra Schengenländer.  
<P>
Rådet och parlamentet kommer att behöva arbeta ihop under de kommande månaderna för att enas om den rättsliga ramen för systemet. Jag anser att vi måste göra detta snabbt så att systemet kan sättas i gång i början av 2007. Vi måste alla försäkra oss om att vi gör en bra avvägning mellan vår kollektiva säkerhet och våra grundläggande rättigheter. 
<P>
När vi gör detta måste vi försäkra oss om att vi noggrant har utforskat frågan om Schengens informationssystem II bör vara ett övervakningssystem eller om det kan användas mer effektivt som ett redskap för ordningsmakten. När vi bedömer detta måste vi tänka på avvägningen mellan hur mycket de medborgerliga rättigheterna påverkas och hur mycket säkerheten ökar för att se till att alla förändringar vi gör är väl avvägda och rimliga. 
<P>
Detta gäller även Informationssystemet för viseringar där vi måste se till att de som har laglig rätt att resa kan göra det medan de som försöker utnyttja våra friheter hindras. 
<P>
Man använder i allt större utsträckning flerdubbla identiteter för att dölja sina förflyttningar. Biometriska uppgifter är det mest effektiva sättet att försäkra oss om att vi kan bevisa någons identitet. En övergripande databas för visumansökningar med biometriska uppgifter som kopplas till varje sökande kommer att innebära att seriösa resenärer enkelt kan bevisa sin identitet och resa på ett friare sätt. Regeringarna kommer att få en tydlig bild av vem som reser in i och ut ur EU, med en försäkran om att de har laglig rätt att göra det. Användningen av biometriska uppgifter gör också att vi kan identifiera människor som förstört sina dokument eller stannat längre än tillåtet och kontrollera varifrån de kommer. 
<P>
Rådet och parlamentet måste ha ett nära samarbete för att enas om och anta förordningen om Informationssystemet för viseringar. Rådets mål är att systemet ska vara i bruk på konsulaten från och med början av 2006. Eftersom det inledningsvis behövs en längre period för tillsättning av tjänsterna och för utbildning brådskar det verkligen med att anta denna förordning så snart som möjligt. 
<P>
Alla dessa exempel är praktiska åtgärder som kan öka säkerheten och visa de praktiska fördelarna med att arbeta tillsammans. Informationsutbytet kommer att öka i alla enskilda fall. Det kommer inte – som vissa har hävdat – att leda till en massövervakning av våra medborgare eller till onödiga kränkningar av deras personliga integritet. 
<P>
Jag förstår dock oron över att uppgifter kan missbrukas eller att människor kommer att bli felidentifierade. Därför måste vi se till att det i varje enskilt fall finns en tydlig rättslig grund för utbytet av information och att den inbegriper lämpliga skyddsåtgärder mot missbruk.
<P>
De förslag som jag har lagt fram innebär en enorm dagordning för detta ordförandeskap och vi kommer att göra vårt bästa för att främja den. På den brittiska regeringens vägnar vill jag dock också säga att vi anser att det är nödvändigt att mycket noggrant granska utvecklingen av rättspraxisen i tillämpningen av Europakonventionen om de mänskliga rättigheterna. Konventionen, som grundades för över 50 år sedan i ett ganska annorlunda internationellt klimat, har inneburit stora framsteg för de mänskliga rättigheterna på hela kontinenten. Dess framgångar måste främjas och utvecklas och inte undermineras, men när man utvecklar de mänskliga rättigheterna anser jag att det verkligen är nödvändigt att göra en avvägning mellan mycket viktiga rättigheter för individen och den kollektiva rätten till skydd mot terroristvåld.
<P>
I vårt stärkande av de mänskliga rättigheterna måste vi framhålla en sanning som vi alla bör acceptera: att rätten till skydd mot tortyr och misshandel måste beaktas sida vid sida med rätten att skyddas mot den död och förödelse som orsakas av urskillningslös terrorism, som ibland är orsakad, sporrad eller underblåst av medborgare från länder utanför EU.
<P>
Detta är en svår avvägning, och alla vi politiker måste fråga oss var våra medborgare – som valde alla oss här – förväntar sig att vi drar gränsen. Jag förmodar att de förväntar sig att vi inte bara skyddar de individuella rättigheterna utan även de demokratiska värderingarna såsom säkerhet och skydd enligt lag. 
<P>
Min regering anser att nuvarande avvägning inte är anpassad efter de omständigheter som vi nu står inför och som är mycket olika de omständigheter som grundarna av Europakonventionen för de mänskliga rättigheterna stod inför, och vi anser att balansen måste granskas noggrant med detta som utgångspunkt. Jag avser att föra en diskussion med kollegerna i rådet (rättsliga och inrikes frågor) om hur vi bäst kan ta itu med dessa frågor på ett sätt som är förenligt med våra internationella skyldigheter. 
<P>
Jag är helt säker på att människorna på denna kontinent vill vara försäkrade om att det rättsliga system som försvarar de mänskliga rättigheterna måste användas för att försvara alla våra medborgares rättigheter på ett väl avvägt och genomtänkt sätt och att det är vår skyldighet att diskutera detta offentligt. 
<P>
Sammanfattningsvis anser jag att nej-rösterna mot konstitutionen bör vara den väckarklocka som får dem som tror på och stöder det europeiska projektet att fokusera på det som har betydelse. Rätten till säkerhet och skydd är en grundläggande angelägenhet för alla våra medborgare. Här kan vi visa att EU faktiskt kan vara och är till verklig nytta för våra medborgare. Vi inom EU har ett ansvar att anta den utmaningen. Det är inte ett område vi kan svika dem på. 
<SPEAKER ID="5" LANGUAGE="IT" NAME="Franco Frattini," AFFILIATION="(Applåder)">
<P>
    Herr talman, mina damer och herrar! Jag vill börja med att tacka Europaparlamentet för att jag har fått denna viktiga möjlighet att på både mina egna och kommissionens vägnar upprepa det som tidigare har sagts och på nytt uttrycka vår medkänsla med alla lidande människor i världen som har drabbats och fortsätter att drabbas av terrorattackernas följdverkningar.
<P>
Jag vill även gärna gratulera Charles Clarke till hans engagemang, till de åtgärder som har genomförts i en hemsk och svår situation och till hur ni engelsmän agerade i juli, vilket ni beskriver på ett sätt som för tankarna till ett ord jag tycker mycket om: återhämtningsförmåga.
<P>
Vårt EU – de medborgare, institutioner och medlemsstater som unionen består av – bara vårt EU kan göra all skillnad i världen i ett krig som inget enskilt land har en chans att vinna på egen hand, hur starkt, stolt eller väl förberett det än är.
<P>
Det är bara här, just här, och genom att agera samfällt som vi kan vinna kampen mot vår demokratis fiender nu och i framtiden, som vi konkret kan visa vår solidaritet och djupa medkänsla med terrorismens alla offer, vare sig de finns i Europa, Förenta staterna, Mellanöstern eller i något av de arabländer som också ofta har drabbats av terrorismen.
<P>
Vår uppgift, det åtagande som vi har gjort och som vi måste upprepa i dag inför de 25 medlemsstaternas medborgare, är att försöka utforma en övergripande strategi i kampen mot terrorismen. Jag anser att denna strategi kan och måste bygga på tre centrala principer: förebyggande, skydd och motåtgärder.
<P>
EU kan och får inte misslyckas med denna uppgift. Inför ett hot som är och kommer att förbli allvarligt, inför terrorismens utmaningar och i efterdyningarna av New York, Madrid och London och alla attackerna i hjärtat av de vänligt sinnade arabiska grannländerna har EU nu en möjlighet att leva upp till de både rationella och känslomässiga förväntningar som medborgarna en tid har haft.
<P>
Nu ställs det krav på att vi ska agera som respekterade ledare på den internationella, politiska arenan, ledare i en utmaning som dessvärre verkar bli långdragen, men avgörande för vår demokratis fortsatta framtid. Jag anser att vi framför allt behöver politiska åtgärder, inte åtgärder i form av speciallagar eller undantagslagar. Vi behöver en framtidsvision för ett EU som rymmer både säkerhet och rättigheter.
<P>
Den första typen av åtgärder anser jag vara förebyggande. Förebyggande åtgärder måste först och främst inriktas på den politiska utformningen hos ett internationellt terrornätverk, som angriper och förkastar de grundläggande värdena i EU och de demokratiska länderna och som angriper medborgarnas grundläggande rättigheter – en av den europeiska integrationens grundpelare.
<P>
Vi måste skapa klarhet om grundorsakerna till den våldsamma radikaliseringen och rekryteringen av terrorister. Det vill och måste vi göra genom att uppmuntra till en öppen dialog med både religiösa och sekulariserade samfund och givetvis även med de muslimska arabländerna, för att finna en gemensam värdegrund och ett verkligt universellt medborgarskap som vi alla inbjuds att dela.
<P>
Detta medborgarskap bevakar vi européer med både stolthet och stor vaksamhet, eftersom det bygger på rätten till liv, rätten till full respekt för människans värde och jämställdhet för alla kvinnor och män i världen. Dessa värden kommer att, och måste, uttryckas politiskt. Vi i kommissionen ska därför ge vårt bidrag till debatten: om några dagar, den 21 september närmare bestämt, kommer vi att offentliggöra ett meddelande till parlamentet och rådet om våldsam radikalisering och rekrytering av terrorister.
<P>
Därefter måste vi utforma internationella samarbetsåtgärder, där EU samarbetar med internationella aktörer, tillsammans med Förenta staterna, tillsammans med länderna i arabvärlden och tillsammans med alla som kämpar därför att de, liksom vi, är offer för terrorismen. Detta anser jag att vi måste göra genom att stänga de finansiella kanalerna och täppa till de finansieringskällor som stöder terrorism och terrororganisationer.
<P>
Den andra typen av åtgärder är skydd. Vi strävar efter att medborgarna ska ha en grundläggande, fundamental rättighet, nämligen rätten att leva i säkerhet, rätten att slippa vara rädd varje dag. Före årets slut ska vi vara redo att lägga fram ett EU-program för att förbättra skyddet av viktig infrastruktur. Det blir ett svårt projekt som kommer att kräva omfattande säkerhetsteknisk forskning, och vi uppmuntrar därför till bred dialog mellan offentliga och privata sektorer, som båda klart och tydligt berörs av detta projekt vars syfte är att göra den infrastruktur som upprätthåller människors vardag säkrare än vad den är i dag.
<P>
Vi måste också se till att ha en effektiv insatsförmåga och i högre grad främja ett effektivt samarbete mellan utredande myndigheter och underrättelsemyndigheter. Vårt mål är att försöka skapa ett verkligt europeiskt nätverk i syfte att utveckla principen om tillgänglighet, som är en avgörande faktor för att främja utbytet av information som, om den finns tillgänglig, ibland kan ha avgörande betydelse för att avvärja en terrorattack.
<P>
Detta är en av många uppgifter som jag anser vara mycket viktiga i arbetet med att upprätta det ömsesidiga förtroende mellan medlemsstaterna som vi eftersträvar. Den europeiska arresteringsordern har godkänts och har visat sig vara ett framgångsrikt försök, vilket händelserna i juli är ett tydligt bevis på. Nästa uppgift blir det europeiska bevisupptagningsbeslutet, som är ett annat viktigt medel för att främja förtroendet mellan medlemsstaternas myndigheter. Just för att skapa ömsesidigt förtroende håller vi på att pröva en möjlighet till operativt samarbete som inte är avhängigt av lagstiftning utan av samarbetsviljan hos medlemsstaternas myndigheter och framför allt medlemsstaternas politiska vilja. När det är möjligt strävar vi efter mindre lagstiftning och mer åtgärder för operativt samarbete.
<P>
Vi tröttnar aldrig på att upprepa det som jag har sagt många gånger här i parlamentet, nämligen att vi, när vi funderar över och arbetar med att höja säkerheten, måste upprätthålla en stadig och verklig balans mellan utredningskraven – rätten att utreda och motverka mycket allvarliga brott – å ena sidan och andra grundläggande rättigheter å andra sidan. Låt mig direkt förtydliga varför jag säger ”andra” rättigheter. Jag anser nämligen att rätten till säkerhet och alltså rätten till liv, allas vår rätt att vistas i våra städer utan fruktan, är den grund som våra grundläggande rättigheter vilar på. Det är en faktor som alltid måste finnas med i en strategi som omfattar både skydd, förebyggande och säkerhetsåtgärder.
<P>
Kort sagt måste vi veta hur vi ska skapa en balans mellan dels utredningsverksamheten, dels försvaret och skyddet av allas rätt till privatliv. Detta är en grundläggande fråga som vi givetvis kommer att beakta när vi utarbetar våra förslag.
<P>
Vi ska lägga fram ett förslag till direktiv om bevarande av telekommunikations- och Internetuppgifter, och i oktober kommer vi att lägga fram ett förslag som kanske har ännu större politisk betydelse: det första strukturerade förslaget om uppgiftsskydd i den så kallade tredje pelaren, det vill säga samarbetet mellan polis och utredande myndigheter. Genom det sistnämnda förslaget kan en verklig institutionell EU-ram för att skydda människors privatliv för första gången införas i EU. Som ni vet finns det ännu ingen sådan ram.
<P>
Vi ska debattera innehållet i förslagen om att bevara personuppgifter. Utöver övriga skyddsåtgärder kommer det framför allt att finnas en tydlig garanti för att uppgifter endast kan användas under en viss tid efter det att de har samlats in, enbart för särskilda syften och enbart under kontroll och överinseende av fristående och oberoende myndigheter, särskilt utredande straffrättsliga myndigheter. Man behöver bara betänka att det för närvarande finns 25 olika rättsorgan på detta område i EU och att det finns medlemsstater som bevarar uppgifterna i flera år, medan andra inte ställer uppgifterna till utredarnas förfogande eftersom de förstörs direkt. Som Charles Clarke nämnde förekommer till och med situationer där vissa företag bevarar och sparar uppgifter om sina kunders telefonanvändning medan andra inte gör det.
<P>
Därför måste vi alla förstå att endast en enhetlig EU-ram kan göra oss starkare till och med inom detta extremt känsliga område. Vi måste inse att vi kämpar mot tiden – säkerheten kan inte vänta på oss och vi har inte råd att ge de känslokalla människor som vill skada oss mer tid. Visst behövs förståelse, men också fast beslutsamhet.
<P>
EU:s institutioner, vårt EU, som nyligen har tagit sig igenom folkomröstningskrisen, har fått ta emot ännu ett slag, ett angrepp mot själva hjärtat av våra städer. Vi vet alla hur viktigt det är att vi vidtar åtgärder nu och att effektiva, väl avvägda åtgärder kommer att bidra starkt till EU-projektets och framför allt våra medborgares framtid. Därför håller jag med Charles Clarke om att det är mycket angeläget att vi fattar ett beslut. Jag anser dock också att det är viktigt att parlamentet, med rätta, har en central roll i detta åtagande nu, i högre grad än någonsin, och att det deltar fullt ut i en institutionell process där största möjliga utrymme ges åt dialog och delat ansvar, särskilt genom initiativ som antas i enlighet med fördraget.
<P>
Sammanfattningsvis måste vi visa vår gemensamma goda vilja: EU och dess institutioner – parlamentet, rådet och kommissionen. Det handlar inte bara om vårt gemensamma öde – vi måste också se till att EU tar den politiska ledningen, vilket innebär att vidta åtgärder för våra medborgare.
<SPEAKER ID="6" LANGUAGE="DE" NAME="Hans-Gert Poettering," AFFILIATION="för PPE-DE-gruppen">
<P>
   . – Herr talman, herr rådsordförande, mina damer och herrar! Vi kan bara uppfatta de fruktansvärda terrordåden i London den 7 juli på ett sätt, nämligen som ett nytt angrepp på vår västerländska civilisation och våra gemensamma ideal: demokrati, mänskliga rättigheter, frihet och fred. Därför vill jag som talesman för gruppen för Europeiska folkpartiet (kristdemokrater) och Europademokrater framföra vårt deltagande med offren till er, den brittiske rådsordföranden, och även vår djupa solidaritet. När nyheten nådde oss på ordförandekonferensen, där vi befann oss då, tog vi djupt intryck av Londonborna, som reagerade med förnuft och lugn beslutsamhet och som snart återgick till något som liknade normalt vardagsliv. Om terrorismen ska berövas alla chanser att utplåna vår västerländska civilisation är det sådant agerande vi behöver, och jag vill därför uttrycka min stora aktning för Londonborna.
<P>
Terrordåden i London är de senaste i en rad fruktansvärda händelser – New York och Washington, Bali, Casablanca, Istanbul, Madrid den 11 mars 2004, Beslan för ett år sedan och många andra. I dagens debatt måste det, som åsyftat, klargöras att vi inte kommer att ge vika i vår strävan att bekämpa terrorismen i ord och handling och med den största beslutsamhet.
<P>
Även om Europaparlamentet, kommissionen och medlemsstaterna på senare tid har närmat sig en gemensam strategi för att bekämpa terrorismen är problemet att många av de åtgärder som har vidtagits inte har införlivats ordentligt i de olika medlemsstaternas lagstiftning eller inte har genomförts av medlemsstaterna inom de fastställda tidsfristerna. Jag uppmanar därför kommissionen och rådets ordförandeskap att göra allt de kan för att förbättra denna situation. Redan 2001 formulerade Europaparlamentet den roll som EU bör spela i kriget mot terrorismen. Graham Watson, dåvarande ordförande för det berörda utskottet, var föredragande för det aktuella betänkandet liksom betänkandena från 2002 om den europeiska arresteringsordern och bekämpande av terrorism. Den 7 juni, för bara några veckor sedan, antog vi ett mycket omfattande paket med åtta betänkanden om åtgärder mot terrorism.
<P>
Vi vet – och både rådsordföranden och kommissionsledamoten sa det i sina anföranden – att EU måste agera samfällt för att bekämpa terrorismen både i inre och yttre avseende. Detta innebär förstås att medlemsstaterna måste samarbeta närmare, men även framför allt att EU:s institutioner måste vidta åtgärder.
<P>
Kriget mot terrorismen är i första hand en intellektuell och politisk kamp, eftersom terrorismens syfte är att utplåna den fria samhällsordning som vi lever under. Det är därför terrorismen inte kan finnas sida vid sida med demokratin. Om demokrati är detsamma som att slå tillbaka mot terrordåd så förutsätter detta varken mer eller mindre än att vi utnyttjar alla till buds stående lagliga medel. Jag är djupt övertygad om att kriget mot terrorismen endast kan vinnas om vi bekämpar den innanför de ramar som vår demokrati och rättssäkerheten, inte minst den internationella rätten, medger. Av detta följer att det inte får finnas några rättslösa områden i kampen mot terrorismen, men det innebär också att vi nu måste se det som vår gemensamma uppgift att så långt vi kan garantera våra medborgares säkerhet.
<P>
Efter andra världskriget var EU framgångsrikt då det inom ramen för den europeiska integrationen kunde ge människorna välfärd. En av huvuduppgifterna för vårt EU i dag är att ge dem ökad säkerhet, med hjälp av gemensamma åtgärder. I ju högre grad vi – och då menar jag er, det brittiska ordförandeskapet, kommissionen och oss alla – lyckas skydda allmänheten från terrorism och kriminell verksamhet, desto mer accepterat kommer EU i sin tur att bli. Låt oss därför tillsammans vidta åtgärder utifrån en verkligt gemensam grund.
<P>
Till den muslimska världen vill jag säga att terrorism ofta förknippas, och rättfärdigas, med religion bland dem som sprider och deltar i terrorismen. Att rättfärdiga terrorismen på detta vis är att förvränga islam. De senaste åren har jag besökt ett tjugotal muslimska länder, där huvuddelen av befolkningen och deras regeringar vill ha fred och inte ett krig mellan civilisationerna. Kan vi inte därför låta bli att göra det eviga misstaget att sätta likhetstecken mellan terrorism i islams namn och islam som helhet? Det vi vill är att samarbeta med de muslimska länderna, i fred och samförstånd.
<P>
Det är nu vår gemensamma uppgift att göra något verkligt och konkret. Min kollega Jaime Mayor Oreja, vår samordnare Ewa Klamt och Timothy Kirkhope kommer att ha mer att tillägga om detta som kommer att vara mycket användbart. Det viktiga nu är att vi inte låter oss nöja med bara ord, utan att vi gör det som måste göras och att parlamentet, kommissionen och rådet agerar samfällt. Då måste vi tydligt visa att vi vill föra en dialog med alla som strävar efter att lösa problemen på ett fredligt sätt, men att vi kommer att bekämpa alla och envar som inte vill ha fred. Det får inte råda något tvivel om vår fasta beslutsamhet och jag hoppas därför att vår gemensamma kamp mot terrorismen – det är er kamp, herr rådsordförande, och det är kommissionens och vår kamp – kommer att bli framgångsrik.
<SPEAKER ID="7" LANGUAGE="DE" NAME="Martin Schulz," AFFILIATION="för PSE-gruppen">
<P>
   . – Herr talman, mina damer och herrar! När man lyssnar till Charles Clarke och Franco Frattini tror man att man har förflyttats tio år tillbaka i tiden. Samma diskussioner fördes i kammaren för tio år sedan. Charles Clarke har naturligtvis rätt – det är givetvis så att den europeiska allmänheten anser att EU absolut klarar av att hantera frågor som kampen mot kriminell verksamhet, terrorism och handeln med människor och narkotika. Varje Eurobarometerundersökning visar vad allmänheten anser att EU bör göra och högst upp på listan står att effektivt bekämpa kriminell verksamhet och skydda medborgarna mot hoten från terrorism och människohandel. Som Charles Clarke helt riktigt påpekar måste vi samarbeta mer och jag säger som han: ingen enskild nation i vår globaliserade värld kan tackla dessa problem ensam. Precis så är det och därför behöver vi mer samarbete, som måste grundas på ömsesidigt förtroende.
<P>
Efter att ha lyssnat till kommissionsledamot Frattini inser vi dock att det är sådant ömsesidigt förtroende som saknas och att medlemsstaternas 25 olika rättssystem innebär att de inte litar på varandra, även om de samarbetar, eftersom ett visst land kanske lagrar uppgifter i fem år medan ett annat raderar dem direkt. En sak som inte har förändrats de senaste tio åren är att kommissionsledamoten med ansvarar för dessa frågor hävdar att EU:s institutioner behöver utökade befogenheter och ansvarsområden, samtidigt som samtliga regeringar, även vår, hävdar att allt är bra precis som det är i den tredje pelaren. Vi kan hålla hur många debatter som helst här i kammaren, men vi kommer inte att bli mer effektiva förrän vi har löst denna konflikt. Det är detta som vi parlamentsledamöter måste säga klart och tydligt till både rådet och kommissionen. Ni måste sätta fart i båda institutionerna!
<P>
Tiden håller på att rinna ut för oss. Efter att allmänheten, som ni helt riktigt påpekade, herr Clarke, gett oss en väckarklocka vid folkomröstningen vill den att vi ska bekämpa terrorismen och brottsligheten på ett effektivt sätt. Det finns saker som allmänheten vill att vi ska ta på allvar. En av dessa saker är tanken att det finns en europeisk identitet, som mycket väl kan leda fram till en gemensam och effektiv EU-politik. I Tyskland, Italien, Luxemburg, Portugal och Finland var det ingen som såg bombdåden i London som endast ett angrepp på London – man såg dem som ett angrepp på oss alla, på varenda EU-medborgare. Av den politiska händelseutvecklingen att döma är det därför uppenbart för mig att det finns ett värdesystem som är viktigt för alla EU-medborgare och som de vill försvara med gemensamma krafter. Det har alltså länge har funnits en värdebaserad grund för vårt EU, och EU kan därför givetvis anförtros försvaret av dessa värden.
<P>
Detta är viktigt i två avseenden. Å ena sidan – och här ställer jag mig bakom Charles Clarke till 100 procent – får vi inte vara blödiga. Jag är medveten om att det är att uttrycka sig ganska krasst. De som hotar våra värden, oavsett om de är terrorister eller brottslingar, hyser inga betänkligheter – de saknar all respekt för grundläggande medborgerliga friheter. Därför måste vi bemöta dem med samma tydliga medel: de som ägnar sig åt våld, terror och kriminell verksamhet måste behandlas strängt av säkerhets- och ordningsansvariga. Det finns inget alternativ.
<P>
Ett annat mått på demokratins styrka är dock att den både kan agera tufft och samtidigt garantera att hederliga och laglydiga medborgares grundläggande medborgerliga rättigheter respekteras. Ni nämnde proportionalitetsprincipen och det är den som är lösningen på detta problem: stränghet å ena sidan och garanterade grundläggande medborgerliga rättigheter å andra sidan. Vi måste nå en sådan lösning, men detta är bara möjligt om dels EU:s institutioner, dels de nationella institutionerna litar på och samarbetar med varandra.
<P>
Den sista punkt som jag vill ta upp rör frågan om hur vi hanterar fundamentalister. Oavsett vilken slags fundamentalism vi talar om finns det ingen plats för den i EU:s civila samhälle. När det gäller den muslimska fundamentalismen måste det sägas att det inte finns något kristet samhälle som kommer att lyckas isolera muslimska fundamentalister – detta är en uppgift framför allt för de moderata muslimska samhällen som utvecklas i riktning mot demokrati, och ett tydligt exempel på det är Turkiet. I Turkiet håller en muslimsk regering på att införa våra västerländska värden utifrån en stark grund, och det var mot Turkiets regering som attackerna i Istanbul, som Hans-Gert Poettering nämnde, riktade sig. Därför får vi inte stänga EU:s dörr för dessa regeringar, i synnerhet inte Turkiets regering, eller för dessa samhällen. Om det visar sig att våra värderingar kan få starkt stöd i ett muslimskt samhälle skulle detta nämligen krossa islamisternas tes att så inte är möjligt. Detta är också en del av den aktiva kampen mot terrorismen.
<SPEAKER ID="8" LANGUAGE="EN" NAME="Graham Watson," AFFILIATION="för ALDE-gruppen">
<P>
   . – Herr talman! Ingen civiliserad person kan ursäkta den urskillningslösa barbariska handling som tog 52 oskyldiga civilas liv i London morgonen den 7 juli, en stad som dagen före hade firat den mångfald och tolerans som vunnit Internationella olympiska kommitténs gillande och gjort att staden tilldelats de olympiska spelen år 2012. 
<P>
Efter terroristattackerna i Istanbul och Madrid kan ingen förneka att terrorismen är en svår utmaning för Europa. Min grupp välkomnar att Förenade kungarikets ordförandeskap åtar sig att stärka politiken för ökad säkerhet i hela EU. Vi är dock angelägna om att dessa politiska strategier är genomtänkta, väl avvägda och bygger på värderingar. Vi håller inte med rådets ordförande som i London sa att offrens mänskliga rättigheter är viktigare än terroristernas mänskliga rättigheter. De mänskliga rättigheterna är odelbara; frihet och säkerhet är inte ett ”antingen-eller”, utan de går hand i hand och den ena möjliggör den andra. Som Thomas Paine varnade: ”Den som vill säkra sin egen frihet måste även skydda sin fiende från förtryck; för om man bryter mot de skyldigheterna skapar man ett mönster som slår tillbaka mot en själv”. 
<P>
Hur mycket allmänheten än ogillar det har misstänkta terrorister rättigheter. De har rätt till en rättvis rättegång. De har rätt att bli förhörda, inte torterade, av polisen. De har rätt till juridiskt ombud och att bli företrädda i domstol. Och om de fälls för brott har de rätt att få sitta i ett europeiskt fängelse. 
<P>
Det bör inte finnas några undantag för medborgare från tredjeland. Det finns en oroväckande tendens i medlemsstaterna att deportera människor som anses utgöra ett hot mot den allmänna ordningen, den nationella säkerheten eller rättssamhället till länder där de kan utsättas för tortyr eller värre saker. Det är djupt oroväckande när verktygen för rättvisa och allmän ordning själva bryter mot Europeiska konventionen om skydd för de mänskliga rättigheterna och väldefinierade internationella normer. Att avskaffa dessa värderingar och åberopa ett slags förenklat rättsförfarande skulle med advokat Cherie Booths ord ”klassa ner vår rätt att kalla oss för ett civiliserat samhälle”.
<P>
Terrorkrigets språk leder alltför lätt till Wyatt Earps rättvisa och ”High Noon”, något som åskådliggörs av den brasilianske Jean Charles Menezes tragiska död i händerna på Förenade kungarikets myndigheter den 22 juli. 
<P>
Regeringarna har varit alltför ivriga att utnyttja rädslan i denna fråga. I Italien har försvaret fått befogenheter att stoppa och kroppsvisitera människor. I Tyskland har polisövervakningen på offentliga platser trappats upp. I Frankrike täcks det allmänna transportsystemet av övervakningskameror. Alla dessa åtgärder kan eventuellt rättfärdigas som sådana men i ett klimat där det råder rädsla och där det saknas ordentlig demokratisk tillsyn och kontroll främjar de osäkerhet. Inte undra på att de religiösa hatbrotten har ökat i hela EU och att många muslimer känner sig kriminaliserade. 
<P>
Det skulle se särskilt illa ut för dem av oss som var tonåringar i demokratier på 60-talet – ibland kallade ”frihetsgenerationen” – om våra barn förvägrades de rättvisenormer som våra kolleger från Central- och Östeuropa och delar av södra Europa så tappert kämpade för. 
<P>
Alliansen liberaler och demokrater för Europa håller med Förenade kungarikets ordförandeskap om att åtgärder mot terrorismen bör vidtas till fullo och snabbt. Varför har 7 av de 24 instrument som ministrarna för rättsliga och inrikes frågor diskuterade den 24 maj fortfarande inte genomförts i alla medlemsstater? Varför tar sex oratificerade EU-konventioner fortfarande upp ministrarnas tid när rambeslut skulle kunna genomföras och verkställas på ett enklare sätt? Varför har Europol och Eurojust inte fått möjligheten att verka? Varför har EU:s antiterroristsamordnare inte tillåtits det samarbete han förtjänar från de nationella huvudstäderna? 
<P>
Rådet beklagar ibland parlamentets invändningar mot de säkerhetsåtgärder som det vill införa. Men Europaparlamentet skulle känna sig mycket tryggare att gå med på brådskande åtgärder om det var helt säkert på att rådet agerade inom demokratins normala ramar. Ett rambeslut om dataskydd tillsammans med åtgärder för bevarande av uppgifter skulle exempelvis övervinna många kollegers begripliga oro för att rättigheterna urholkas. Ett åtagande om lagstiftning inom den första pelaren, med öppenhet och insyn i beslutsfattandet och garanterade rättigheter, skulle förbättra EU:s moraliska ställning i dess agerande mot terrorn. Ett seriöst åtagande att utbyta kriminalunderrättelseinformation – kanske den största utmaningen – skulle välkomnas och stödjas av parlamentet. 
<P>
Kärnan i vårt dilemma är att staten är ytterst ansvarig för att skydda både vår säkerhet och vår frihet. Om EU ska erbjuda skydd mot överstatliga hot måste det också garantera överstatlig frihet.
<P>
Herr rådsordförande, herr kommissionsledamot! Om ni är beredda att arbeta med parlamentet i denna typ av dialog kommer ni att få Alliansen liberaler och demokrater för Europas fulla stöd i den viktiga frågan om terrorismbekämpning. 
<SPEAKER ID="9" LANGUAGE="EN" NAME="Jean Lambert," AFFILIATION="för Verts/ALE-gruppen">
<P>
   . – Herr talman! En sak som jag lade märke till i rådets redogörelser var att vi inte bara talade om terrorism utan även om organiserad brottslighet. Jag anser att detta är ytterst viktigt när vi granskar en del av de kommande åtgärderna. För om vi säger att de handlingar som utförs av det vi medger är ett litet antal människor verkligen kan påverka och förändra de medborgerliga fri- och rättigheterna inom EU, så har en del av den strid som vi alltid tillskriver terroristerna redan vunnits. Jag anser att detta är en ytterst oroväckande faktor. 
<P>
Min grupp håller helt med Graham Watson om att de mänskliga rättigheterna är universella. De är inte delbara, de är inte förhandlingsbara och de gäller inte endast vissa grupper. I Förenade kungariket vet vi av egen erfarenhet, när vi handskades med terrorism från IRA:s sida för många år sedan, att fällande domar gick före bevis och före korrekta polisiära förfaranden. Detta är något vi måste vara medvetna om och ha i åtanke. 
<P>
Jag blir mer än bara lite orolig när jag hör ministern tala om behovet att omvärdera Europakonventionen om de mänskliga rättigheterna. I diskussionerna i Förenade kungariket och på andra håll börjar man redan hänvisa till den ”besvärliga” artikel 3, som handlar om omänsklig och förnedrande behandling och som inte kan förringas. I Förenade kungariket har vi redan förringat artikel 5. 
<P>
Jag håller med om att vi måste grunda oss på Europakonventionen, vi behöver inte nedmontera den och vi behöver inte ”nyansera” den så att den fångar dem som vi för tillfället väljer att inte stödja, för om vi tittar på en del av dessa terroristgruppers historia har de tidigare fått stöd av vissa av våra regeringar. 
<P>
Vi måste också akta oss för att ge människor känslan av att alla är potentiella terrorister eller brottslingar. Vi behöver ett starkt civilsamhälle, och som kommissionsledamot Franco Frattini påpekade måste detta vara demokratiskt, och människor måste känna att de kan delta och inte blir uteslutna på grund av rastillhörighet eller religion.
<P>
I min grupp är vi bekymrade över offentliggörandet av uppförandekoden för ideella organisationer, och vi är intresserade av att få veta varför detta sätts i samband med terrorism och brottslighet. Människor som engagerar sig utan vinstsyfte är ofta de mest aktiva och konstruktiva medborgare vi har. Känslan av misstänksamhet är också något som föder radikalisering och fundamentalism, som kan grundas på både rastillhörighet och religion. Vi ser fram emot fler insatser för att ta itu med rashat och främlingsfientlighet inom EU. Vi är också intresserade av hur diskussionen om radikalisering kommer att kopplas till utrikespolitiken. 
<P>
Mycket av det som sagts under förmiddagen grundar sig på idén om en välfärdsstat. Vi vill veta var säkerhetsåtgärderna kommer att vidtas, hur den politiska tillsynen kommer att se ut, hur Europaparlamentet och våra nationella parlament ska involveras i detta och vad det finns för upprättelse för dem som grips och upptäcker att de finns med på listor som de inte alls borde finnas med på. 
<SPEAKER ID="10" LANGUAGE="FR" NAME="Francis Wurtz," AFFILIATION="för GUE/NGL-gruppen">
<P>
   . – Herr talman! Ingen av oss här underskattar terrorhotets allvar, ingen av oss har glömt eller försökt glömma de fruktansvärda och fasansfulla bilderna från New York, Bali, Casablanca, Madrid, London och Sharm el-Sheikh. Vi vet alla att vi måste stärka det polisiära och rättsliga samarbetet för att krossa dessa kriminella nätverk. Vi – kommissionen, rådet och parlamentet, däribland givetvis vår grupp – är helt eniga om detta. Men detta samförstånd upphör där upptrappningen av säkerheten och urholkningen av de medborgerliga rättigheterna börjar. Jag ska återkomma till det alldeles strax. Jag vill tillägga att vi inte heller tycker om denna typ av överdrivet gemensamt västerländskt samvete, som hindrar oss från att se de förfärliga bristerna i våra egna system. Jag vill säga några ord om detta. Vi kan slutligen heller inte göra som de som vägrar att på allvar fundera över orsakerna till det hot vi bekämpar.
<P>
Jag börjar med upptrappningen av säkerheten och urholkningen av de medborgerliga rättigheterna. Vad som helst verkar accepteras om det handlar om att bekämpa terrorismen. Vi fick ett nytt bevis för denna risk efter den tragedi som inträffade i London. Policyn att skjuta för att döda, som förordades av den internationella organisationen för polischefer (IACP, International Association of Chiefs of Police) och som anammades i vissa medlemsstater, ledde till värsta tänkbara scenario i somras, då en oskyldig person dödades. Vi anser att detta är en metod som inte hör hemma i ett rättssamhälle, oavsett omständigheterna. Ändamålet helgar inte medlen. Det är därför begreppet krig mot terrorismen framstår som så farligt för oss.
<P>
Mot denna bakgrund kommer vi att mycket noggrant undersöka innehållet i det nya förslaget till direktiv om bevarande av uppgifter. Parlamentet har haft en tydlig ståndpunkt om detta, och den måste respekteras. EU:s motto får inte i praktiken bli ”övervaka, misstänka och förtrycka”. Min kollega Giusto Catania kommer att gå närmare in på detta under debatten.
<P>
Sedan vill jag ta upp det eviga tjatet om våra värden och västerländska värderingar. Vare sig vi vill det eller ej bidrar detta till att befästa tanken att världen består av ”vi” och ”de”, och att ”vi” är utgångspunkten och ”de” källan till alla problem. Vi minns alla fortfarande Silvio Berlusconis förfärliga ord efter attacken på World Trade Center. Han sa att vi måste vara medvetna om vår civilisations överlägsenhet. Kommissionsledamot Frattinis ton nyss var helt annorlunda, vilket är bra eftersom västerländsk etnocentrism gör oss blinda för den orättvisa, det förtryck och den förödmjukelse som sprids över världen i västerlandets namn, från Jenin till Abu Ghraib och Falluja, och från Groznyj till Guantánamobukten. Plötsligt studsar denna blindhet tillbaka till oss som en bumerang.
<P>
Detta för mig in på den tredje punkt där vi är oeniga, framför allt med det brittiska ordförandeskapet, som vägrar att lyssna på alla som säger sanningen, trots att denna blir allt mer uppenbar, nämligen att kriget i Irak, som officiellt har rättfärdigats med kriget mot terrorism, i praktiken ger upphov till en aldrig sinande ström av terrorister. Till och med självaste RIIA (Royal Institute for International Affairs) läxades upp i skarpa ordalag av Jack Straw efter att ha uttryckt sig mycket tydligt om detta. Han sa att det är dags att sluta finna ursäkter för terrorismen. Om man finner ursäkter för terrorister när man fördömer detta krig bör Jack Straw komma ihåg att han finner sådana medbrottslingar till terrorismen i själva hjärtat av rådet. Hans nya spanska kollega Miguel Ángel Moratinos t.ex., som är väl förtrogen med Mellanöstern, sa efter attackerna i Madrid och jag citerar: ”den amerikanska administrationens och övriga västländers strategi har misslyckats på ett förödande sätt”. Romano Prodi själv, som har blivit mer klarsynt sedan han lämnade kommissionen, uttalade sig förra året om konflikten i Irak för tidningen , då han sa och jag citerar: ”terrorismen, som skulle ha stoppats genom detta krig, är oändligt mycket starkare i dag”.
<P>
Dessa frågor – respekten för frihet, dialog mellan olika kulturer och förkastande av krig – måste vi kunna diskutera öppet och dra riktiga slutsatser utifrån. Då kommer en rättvis kamp mot terrorismen att ena oss alla och bli mycket framgångsrik.
<SPEAKER ID="11" LANGUAGE="EN" NAME="Nigel Farage," AFFILIATION="för IND/DEM-gruppen">
<P>
   . – Herr talman! Principen om den välgörande krisen etablerats för länge sedan i EU, faktiskt av självaste Jean Monnet: närhelst något går mycket snett, närhelst de nationella regeringarna oroar sig för vad de ska göra, när allmänheten är mycket rädd är svaret automatiskt mer integration och mer central övervakning inom EU. 
<P>
Jag har följt denna debatt alltsedan de hemska attackerna i New York för fyra år sedan, och detsamma har folket i EU försökt att göra vid varje attentat. Det råder inget tvivel om att detta är vad Charles Clarke och Förenade kungarikets ordförandeskap har för avsikt att göra. 
<P>
Jag förstår naturligtvis mycket väl argumentet att information från telekommunikationer kan hjälpa oss att spåra människor. Men Charles Clarke sa att vi skulle utbyta denna information under förutsättning att det fanns en tydlig rättslig grund att agera utifrån. Vilken tydlig rättslig grund finns det inom EU? Det finns inga regler inom EU, utan man gör som man vill. Det vore ett stort misstag att betro denna organisation med en sådan mängd information. 
<P>
Vi bör gå framåt genom att samarbeta, men detta är förstås inte strategin, eller hur? Nej, vi kan inte ha Interpol och vi kan inte ha normala utlämningsavtal mellan medlemsstaterna! Vi måste ha Europol och vi måste ha den fördärvligt bristfälliga europeiska arresteringsordern. I varje stadium försvinner samarbetet mellan nationalstaterna och ersätts med central övervakning från EU:s sida. 
<P>
Jag blev helt mållös när ni, Charles Clarke, sa att detta inte är en steril debatt om principer. Jag trodde att vi nu, om någonsin, borde ta ett steg tillbaka och verkligen fundera över goda principer. När det gäller Förenade kungariket: Är det värt att vi förlorar principen om att någon är oskyldig tills motsatsen är bevisad? Är det värt att vi förlorar rätten till juryrättegång? Är det värt att vi förlorar skyddet mot frihetsberövande, som är vårt grundläggande skydd mot polisstaten? Är det värt att vi förlorar allt detta för kriget mot terrorn och för att föra över ännu mer av vår lagstiftningsförmåga till EU? 
<P>
Jag skulle säga att det inte är det, inget av det ni föreslår kommer att fungera i praktiken – glöm inte att alla bombattentatsmännen i Madrid och i New York hade giltiga identitetshandlingar. Jag är ledsen, herr Schulz, men det finns ingen ”europeisk identitet”. Vi bör ta itu med detta på nationalstatlig nivå och samarbeta i stället för att tro att EU kan lösa allt detta. Det kommer inte att ske. 
<SPEAKER ID="12" LANGUAGE="EN" NAME="Brian Crowley," AFFILIATION="för UEN-gruppen">
<P>
   . – Herr talman! Jag vill tacka rådets ordförande Charles Clarke och kommissionsledamot Franco Frattini för deras tal i dag. Jag vill också att kammaren noterar min absoluta avsky och mitt fördömande av alla terroristhandlingar, och jag talar i egenskap av en person som kommer från Irland och som förstår terrorismens följder, hur den kan underminera inte bara rätten till liv, som är en verkligen grundläggande mänsklig rättighet, utan även statens makt, institutionernas makt och goda, fritänkande människors rätt att gå i opposition mot politiska rörelser och leva sina dagliga liv.  
<P>
Vi kan alla ge personliga exempel och nämna olika tidpunkter då terroristhandlingar har upprört oss så till den grad att vi har velat agera enligt den gamla bibelregeln ”öga för öga, tand för tand”. Vi har vid dessa kristillfällen på många sätt haft tur eftersom många av våra ledare har lyckats behålla lugnet och vänta på underrättelseinformationen innan de har reagerat på hotet. 
<P>
Vi måste även i dagens debatt behålla lugnet och inte ge efter för den trångsynta chauvinism som vissa människor uppmuntrar utan i stället fokusera på att skapa ett bättre EU, ett EU som består av nationalstater och där dessa nationalstater med sina egna demokratiskt valda regeringar bestämmer vad de vill samarbeta om, vad de kommer att göra och om de ska ha lagar, direktiv, ramavtal eller enbart bilaterala avtal. Detta är själva kärnan i hur den demokratiska kontrollen bör fungera inom området med frihet och säkerhet. 
<P>
För när vi bläddrar igenom historieböckerna från 1900-talet och 2000-talet är terrorismen och dess följder – och den mänskliga förödelse den orsakar – lika stora i dag som i början av 1900-talet. Och likaså verkar samma misstag som gjordes av regeringarna i början av 1900-talet upprepas nu i början av 2000-talet. 
<P>
När vi hör talas om att vi ska använda rättspraxis i det arbete som görs med hänsyn till Europakonventionen om de mänskliga rättigheterna och grunda oss på det bör vi alla naturligtvis bli uppmuntrade av att höra att våra lagar och vår politik kommer att vägledas av dessa principer. Men samtidigt verkar det praktiska resultatet av dessa ord ibland underminera de verkligt fundamentala grundsatserna i Europakonventionen om de mänskliga rättigheterna. Det händer alltför ofta att de speciallagar och nya lagar som vi inför som en reaktion på denna typ av nödsituationer eller omständigheter blir kvar efter att nödsituationen har lösts och att de därför kan tillämpas om och om igen. 
<P>
Naturligtvis måste vi samarbeta. Naturligtvis måste vi ge våra säkerhetstjänster de verktyg som krävs för att de ska kunna förebygga terrorism och gripa terrorismens gärningsmän, dem som finansierar terrorismen och dem som är inblandade i annan typ av brottslighet, vare sig det handlar om narkotikahandel, penningtvätt eller människohandel. Vi har sett det fasansfulla att människor dör inne i containerlastbilar i hamnar runt om i EU. Vi har sett det fasansfulla att människor dör ombord på båtar i ett försök att ta sig in i EU, därför att människosmugglarna har kränkt deras mänskliga rättigheter. Låt mig snabbt tillägga att jag inte tillhör dem som säger att alla regeringar har fel och att alla oppositionsgrupper eller alla icke-statliga grupper har rätt. Man måste göra en avvägning mellan individens rättigheter och det allmännas bästa. 
<P>
Vi måste propagera för en ny värld, en värld som erkänner dessa grundläggande fri- och rättigheter: rätten till liv, rätten till frihet, rätten till säkerhet. Med alla dessa rättigheter följer ett ansvar. Vi ingår ett socialt avtal med våra regeringar. Vi avsäger oss vissa av våra egna individuella fri- och rättigheter till förmån för det allmännas bästa för att försäkra oss om att vår värld, våra länder och våra städer är bättre och säkrare platser. Men när vi ger bort dessa individuella fri- och rättigheter förväntar vi oss också samma ansvar från dem som sitter vid makten. Vi förväntar oss samma ansvar från dem som leder våra säkerhetsstyrkor att inte missbruka denna rättighet och det uppdrag vi har gett dem. Det allmännas bästa som statsmakten tjänar är bara så starkt som den övertygelse medborgarna har att deras rättigheter skyddas och att deras skyldigheter är tydliga. 
<SPEAKER ID="13" LANGUAGE="NL" NAME="Philip Claeys (NI )." AFFILIATION="">
<P>
   – Herr talman! Det finns Jihad-nätverk över hela Europa, och i moskéerna utkämpas ett heligt krig mot vårt öppna europeiska samhälle. Efter de fega attackerna i London bör det stå klart för alla och envar att det nu, mer än någonsin, är dags för hårdföra och genomgripande åtgärder mot den trojanska häst som den muslimska fundamentalismen utgör i vårt samhälle. Jag stöder därför helhjärtat ett antal förslag och uttalanden som nyligen har lagts fram med anledning av händelserna i London. Den franske inrikesministern Nicolas Sarkozy gör till exempel helt rätt när han föreslår väsentligt hårdare kontroller av moskéer. På samma sätt har Bayerns inrikesminister Günther Beckstein (från partiet CSU) helt rätt när han säger och jag citerar: ”vi måste känna till allt som händer i varenda moské och vi måste finnas på plats och samla information där extremistiska åsikter predikas”.
<P>
Den brittiska regeringen kommer därför att utvisa alla som propagerar för ett heligt krig, som uppmuntrar till våld och som förringar terrordåd. Regeringen agerar äntligen och de övriga medlemsstaterna bör följa det brittiska exemplet.
<P>
För att återgå till uttalandenas titel och innehåll vill jag klargöra att hårdare kontroll av moskéerna inte innebär att religionsfriheten kränks på något sätt. När Australiens premiärminister John Howard för några dagar sedan sa att han är för infiltrering av muslimska skolor och moskéer så klargjorde han också i samma andetag att hans regering absolut inte vill inskränka religionsfriheten. Han gav dock det tydliga budskapet att hans regering har rätt att veta vilka delar av det muslimska samfundet som stöder eller uppmuntrar till våld.
<P>
Det är just detta som är kärnfrågan. Vårt öppna samhälle har rätt att försvara sig mot sina fiender. Religionsfriheten kan aldrig tas som intäkt för att undergräva vårt europeiska samhälle här på europeisk mark. Därför vill jag hylla det mod som Tjeckiens president Václav Klaus visade genom att vara den enda av stats- och regeringscheferna som vågade påtala kopplingen mellan de muslimska bombdåden å ena sidan och den mångkultur som leder till att våra egna värden suddas ut till den grad att de snart försvinner.
<P>
Vi européer måste därför stoppa den slappa invandringspolitik som varje år leder till ett inflöde av 10 000 människor som vägrar att godta våra lagar, normer och värderingar. När ett land som Spanien ger amnesti åt 700 000 illegala utlänningar i ett svep bidrar detta till laglöshet och till att uppmuntra nya vågor av olaglig invandring.
<P>
Det är hög tid att vi ser över flera av de internationella fördragen och funderar över hur de bör anpassas efter dagens förutsättningar. Jag kommer osökt att tänka på Genèvekonventionen som tillkom 1952, mitt under det kalla kriget, då det fanns européer på flykt från kommunistiska diktaturer. Detsamma gäller Europeiska konventionen om skydd för de mänskliga rättigheterna och de grundläggande friheterna, som bör ses över snarast. Avsikten är inte att ifrågasätta grundtanken hos dessa konventioner, utan bara att se till att de inte längre kan utnyttjas av illasinnade personer. 
<SPEAKER ID="14" LANGUAGE="EN" NAME="Timothy Kirkhope (PPE-DE )." AFFILIATION="(Applåder)">
<P>
   – Herr talman! Jag vill tacka Förenade kungarikets ordförandeskap för att det kommit hit och gjort detta viktiga uttalande. 
<P>
Terroristerna försöker hela tiden underminera vårt sätt att leva och de tror att vi är svaga och saknar styrkan att försvara våra demokratiska värderingar. Vi måste alltid bevisa att de har fel. Men det är ytterst viktigt att vi bevisar att terroristerna har fel genom våra handlingar och inte bara våra ord. Bör inte vi som diskuterar och stiftar lagar dra lärdom av detta? Vi behöver se över den känsliga avvägningen i fråga om de medborgerliga fri- och rättigheterna – och jag håller med om detta – men det är mycket viktigt att skydda dem som lever sina normala liv – sina normala, oskyldiga och lagenliga liv. 
<P>
Jag ogillar skarpt Graham Watsons skenheliga svammel som företrädare för liberalerna. Naturligtvis förtjänar varje terrorist rättvisa; rättvisan måste avgöra oskuld eller skuld. Men jag anser att vi måste förstå att rättvisans natur, såsom den utmäts för terrorister, och de rättvisenormer som finns tillgängliga för att skydda den oskyldige, måste ligga på olika nivåer. Jag hoppas att han förstår detta, och förhoppningsvis håller kammaren med – jag och mina kolleger gör verkligen det. 
<P>
När det gäller de åtgärder vi måste vidta är det oerhört viktigt att de rättsvårdande myndigheterna får de verktyg som behövs för att försvara oss och att de inte blir lamslagna av för mycket byråkrati. Flexibilitet och anpassningsförmåga är mycket viktiga faktorer för att man ska kunna hantera de hot som hela tiden förändras. Terroristhotet är inget nytt och det upprepas inte heller på samma sätt varje gång. Under de tre senaste årtiondena har vi sett Svarta September, IRA, Röda Brigaderna, ETA, Bader Meinhof, djurrättsaktivister, bomber i Paris tunnelbana, bombningar av amerikanska ambassader i Afrika, sedan attackerna i New York och Washington 2001, Madrid i mars 2004 och förstås London i juli i år. Detta är bara några exempel, det finns fler. Vi har lyckats i vissa fall där riktade åtgärder mot en del av dessa organisationer har gett resultat. Helt nyligen greps flera ETA-medlemmar efter en gemensam insats mellan franska och spanska myndigheter.
<P>
När jag hör kommentarer liknande dem från UKIP blir jag orolig. Ja, en del av oss argumenterar mot en harmonisering men vi argumenterar även för ett samarbete mellan de rättsvårdande myndigheterna. I en internationell miljö kan vi annars inte internera en del av de värsta brottslingar som stryker runt i världen. Jag var stolt över att vara parlamentets föredragande för gemensamma undersökningsgrupper, som jag vet att rådets ordförande är medveten om, år 2001. De är ett bra exempel på riktade, effektiva, samverkande ansträngningar inom hela EU, utan onödig byråkrati, och vi måste vara beredda på att utveckla denna samarbetsnivå, särskilt nu när vi har teknikens fördelar. 
<P>
Herr rådsordförande! Ni nämnde frågan om bevarande av uppgifter. Sedan DNA-testerna och de mobila kommunikationerna började användas runtom i världen har vi fått tillgång till verktyg som både hjälper och stjälper. De kan användas av brottslingar och är till hjälp för ett stort antal människor som vill driva sina företag och ägna sig åt sina privata intressen. Vi måste försäkra oss om att vi drar maximal nytta av de nya teknikerna där brottslighet är inblandad. 
<P>
En av mina sista uppgifter på inrikesdepartementet under 1990-talet var att tillsätta en granskningskommission för brottmål. Innan detta gjordes hade jag och mina kolleger den tunga uppgiften att avgöra om ett rättsfall skulle återförvisas till överrätten på grund av misstanke om domvilla. Det var en tung uppgift men jag var villig att utföra den medan jag hade befogenheter att göra det. Jag återförvisade faktiskt rättsfall när jag ansåg att personerna kunde vara oskyldiga, när ny teknik – särskilt DNA – kunde ge ytterligare bevis. 
<P>
Vi bör alltid komma ihåg att inte heller brottsligheten är oföränderlig under de moderna omständigheterna. Vi har kanske tekniken nu och vi måste använda den, för om vi inte gör det, med de rätta säkerhetsåtgärderna, kommer brottslingarna att ligga före oss i det spelet precis som de har legat före oss när det gäller våld, deras brist på respekt för demokratin och handlingar som är fullständigt förhatliga och oacceptabla – eller borde vara det – för alla oss i kammaren.
<P>
Tack för att ni kom, herr rådsordförande. Vi kommer att stödja er.
<SPEAKER ID="15" LANGUAGE="" NAME="" AFFILIATION="Vice talman">
<SPEAKER ID="16" LANGUAGE="HU" NAME="Magda Kósáné Kovács (PSE )." AFFILIATION="hic Rhodus, hic salta!">
<P>
   – Jag är mycket glad att få delta i denna debatt som handlar om att främja ordning och säkerhet, å ena sidan, och samtidigt ge garantier i syfte att skydda de medborgerliga rättigheterna och den personliga integriteten, å andra sidan. Ingen ifrågasätter att freden i Europa är starkt beroende av effektivt samordnade säkerhetsresurser och samarbete mellan medlemsstaterna. Det krävs dock mer än så. Hans-Gert Poettering, som är ordförande för gruppen för Europeiska folkpartiet (kristdemokrater) och Europademokrater (PPE-DE-gruppen), hade rätt när han sa att det finns en intellektuell aspekt hos terrorismen. Ja, där finns en intellektuell aspekt.
<P>
Men har vi tänkt på att terrorismens orsaker står att finna även hos oss, EU:s medborgare? Har vi tänkt på att varje form av utestängande genererar hat? Har vi tänkt på att känslan av utanförskap, förlusten av den nationella identiteten och känslan av att den egna religiösa identiteten är hotad kan skapa ett tomrum där fundamentalistisk hjärntvätt kan sippra in och ta över? Har vi tänkt på att terrorismens orsaker också lurpassar i falsk och tom politisk retorik? Om vi har tänkt på dessa saker, låt oss då höja vår röst klart och tydligt! Det finns mycket att göra, så låt oss fundera över vilka uppgifter vi står inför.
<P>
Om det finns en intellektuell aspekt av terrorismen så måste vi lära känna varandras kulturer, och denna skyldighet gäller båda sidor. De som kanske försöker skapa sig ett nytt hem i EU måste lära känna EU. EU:s medborgare måste lära känna världen utanför EU och kulturen, religionen, problemen, historien och förväntningarna där. Oavsett vilka fördomar som finns måste vi samexistera med världen utanför EU och barnen måste få kunskap om världen genom berättelser, ungdomar genom skolan och vuxna genom medieprogrammen i Kultur 2000.
<P>
Jag är glad att samarbetet med religiösa samfund har betonats i denna debatt och jag välkomnar kommissionsledamot Frattinis ord. Men, herr kommissionsledamot, det är dags att gå från ord till handling, Ni inrättade en medlingskommitté som skulle ansvara för samråd med religiösa samfund. Jag vill bara be er att se till att denna dialog förs inte bara med europeiska kristna samfund. Även företrädare för muslimska samfund måste involveras och nytta dras av deras vilja och kärlek till fred så att terrorismens intellektuella orsaker kan undanröjas. Kära kolleger! Säkerhet och frihet har varit ledorden i denna debatt. Vi ungrare vet av erfarenhet att man inte är rädd när man är fri. Jag vill tacka det brittiska ordförandeskapet för att de har prioriterat en tillvaro utan fruktan i sitt ordförandeskap. 
<SPEAKER ID="17" LANGUAGE="FR" NAME="Jean-Marie Cavada (ALDE )." AFFILIATION="">
<P>
   – Herr talman, herr Clarke, herr Frattini! Ni påminde oss nyss om behovet av att agera mot terroristhotet, samtidigt som de medborgerliga rättigheterna givetvis skyddas. Oavsett hur vi ser på EU anser jag att det är dags att vi under de kommande fyra månaderna visar att den verkställande och lagstiftande makten kommer att agera samfällt och att det är denna väg man kommer att välja.
<P>
Jag vill tillämpa detta synsätt på själva begreppet medborgare och på det ambitiösa lagstiftningsprogram som ni har lagt fram. Om jag får avvika från ämnet lite så sa den franske filosofen Jean-Jacques Rousseau en sak som är lika smärtsamt giltigt än i dag. Han sa att i den moderna konstitutionella staten är en medborgare en person som både lyder under lagstiftningen samtidigt som han kan betrakta sig som samma lagstiftnings upphovsman. Alltså både underkastad lagstiftningen och upphovsman till densamma, om än bara genom sina valda företrädare.
<P>
Stämmer detta in på EU:s medborgare i denna smärtsamma och historiska tid, då vi självklart kommer att minnas modet hos ert folk, era landsmän, herr Clarke, och det slags åtgärder som er regering vidtog? Anser medborgarna att de både lyder under denna lagstiftning och att de är dess upphovsmän? Stämmer detta in på oss parlamentsledamöter, när vi ställs inför texter som vi givetvis måste rösta om inom strikta tidsramar, och när vi antar ändringsförslag som inte ens kommer att finnas med i ministrarnas material under överläggningarna? Detta måste verkligen få ett slut. Jag har mina tvivel och jag kan bara beklaga att rådet inte har svarat ordentligt på de rekommendationer som lades fram vid mötet i Haag och under utvärderingen av Tammerforsprogrammet. Hur villiga ni än är att göra allt som krävs för att komma vidare bör ni därför inte bli förvånade om parlamentet med kraft kräver att dess överläggningar måste tas på allvar och dess befogenheter respekteras, särskilt med tanke på att behovet av medbeslutande erkänns i själva fördraget.
<P>
När det gäller uppgiftsskyddet och medborgarnas säkerhet, som berör oss alla, handlar det om att genomföra de bestämmelser som finns både i Fördraget om upprättandet av Europeiska gemenskapen och Föredraget om Europeiska unionen. Kan vi därför sammanfattningsvis förvänta oss att ordförandeskapet verkligen kommer att beakta Europaparlamentets ståndpunkt och så snart det vill och kan kommer att göra ett åtagande om verkliga förhandlingar? Slutligen vill jag säga till kommissionens ordförande att kommissionen har sagt att den är redo att leva upp till parlamentets förväntningar och att den håller på att utarbeta lämpliga förslag som är intressanta för oss och som lever upp till våra förväntningar. 
<SPEAKER ID="18" LANGUAGE="FR" NAME="Hélène Flautre (Verts/ALE )." AFFILIATION="">
<P>
   – Herr talman! Vi ser ett växande och mycket oroande antal situationer runtom i världen där länder använder kampen mot terrorismen som argument för att försvara en politik som leder till att andra grupper utan terroristanknytning förtrycks eller till att de mest grundläggande rättigheterna kränks för personer som misstänks vara terrorister. Det finns gott om exempel i Pakistan, Kina, Marocko, Saudiarabien, Tunisien, Jemen, Kenya och många andra länder. Som FN:s särskilda representant Hina Jilani har påpekat finns ofta människorättsaktivister bland de första offren i kampen mot terrorism.
<P>
I Tunisien t.ex. antog regeringen en antiterroristlag 2003, en lag som påstås stödja de internationella åtgärderna i kampen mot terrorismen, men som i själva verket är ett angrepp på medborgarnas grundläggande rättigheter, fredlig verksamhet i det civila samhället, fackföreningar och politiska partier. Vi vet också att Förenta staterna begår övergrepp i Guantánamobasen och Abu Ghraib, där hundratals icke-amerikaner hålls fängslade på obestämd tid, utan rättsliga förfaranden och med liten chans till rättegång. Vi kan heller inte blunda för de mycket allvarliga anklagelser som internationella icke-statliga organisationer som Amnesty International riktar framför allt mot Förenta staterna, och enligt vilka flera personer som gripits som ett led i kampen mot terrorismen hålls fängslade på okänd plats. Dessa anklagelser får stöd i officiella rapporter om situationen för de spökfångar som i hemlighet hålls internerade i fängelser och som flyttas runt för att inte upptäckas av Röda Korsets internationella kommitté.
<P>
Lika allvarliga är de anklagelser som icke-statliga organisationer som Human Rights Watch riktar mot flera EU-länder, däribland Nederländerna, Förenade kungariket, Tyskland, Österrike och Sverige, som inte tvekar att skicka tillbaka misstänkta terrorister till länder som Syrien, Egypten och Uzbekistan, där de löper stor risk att utsättas för tortyr eller misshandel. Denna praxis strider mot internationella bestämmelser om respekt för de mänskliga rättigheterna, särskilt principen om ”non-refoulement”. EU:s medlemsstater är alltså inte bättre.
<P>
Vi ser även med oro på ett förslag till kommissionens rekommendation till medlemsstaterna om ideella organisationer, herr Frattini, i vars inledning det står att det finns belägg för att ideella organisationer har använts för att finansiera terrorism och annan kriminell verksamhet. Denna slags generalisering och brist på nyansering i ett kommissionsdokument är särskilt oförlåtlig och oroande. 
<SPEAKER ID="19" LANGUAGE="IT" NAME="Giusto Catania (GUE/NGL )." AFFILIATION="">
<P>
   – Herr talman, mina damer och herrar! Vi håller med om att terrorismen är mänsklighetens fiende och vi ser med oro på att denna fråga åter har kommit upp på parlamentets dagordning efter attackerna i London, delvis eftersom den diskuterades i flera betänkanden i juni och även i anslutning till frågan om uppgiftsskydd.
<P>
Kampen mot terrorismen får inte kopplas ihop med kampen mot den olagliga invandringen eller asylpolitiken, som Charles Clarke har gjort i dag. Att göra en sådan jämförelse är vilseledande och farligt pedagogiskt sett: Är det verkligen någon som på allvar tror att terrorister tar sig till Europa i undermåliga båtar? Jag anser inte att man får göra offer till mördare: invandrarna är den svaga länken i ett system som understöder terrorism, men de är verkligen inte orsaken till denna terrorism.
<P>
Om tragediernas omfattning också kan mätas i antalet döda bör terrorismen dessutom inte ens vara en prioriterad fråga för EU – den verkliga tragedin i EU är antalet invandrare som drunknar i Medelhavet på grund av att vår lagstiftning och praxis stänger dem ute. De som går döden till mötes i Medelhavet är tusen gånger fler än terrordådens offer!
<P>
Det finns en allvarlig brist i denna debatt: Charles Clarke och Franco Frattini företräder de två EU-länder som har bidragit mest till kriget och den militära ockupationen i Irak. Deras analys är felaktig om de inte inser att det finns ett samband mellan detta krig och terrorismen. Deras analys är felaktig om de inte inser att kriget och terrorismen ger näring åt varandra, precis som rädslan för islam och islamisk fundamentalism ger näring åt varandra. Detta fenomen är inte unikt för Irak. Enligt en undersökning som nyligen offentliggjordes av ett FN-organ har opiumproduktionen i Afghanistan ökat exponentiellt de senaste tre åren, dvs. efter att den militära ockupationen inleddes. Narkotika är terrororganisationernas viktigaste finansieringskälla.
<P>
Terrorismen kommer inte att övervinnas genom krig eller ens genom denna fixering vid säkerhet, och att föreslå ett system av orwellskt snitt för att övervaka EU:s medborgare är därför oacceptabelt. Uppgiftsskyddet är ett sätt att se till att säkerheten prioriteras framför frihet och rättvisa. Den respekterade advokaten Stefano Rodotà har sagt att uppgiftsskyddet är som 2000-talets tortyr: syftet med dem båda är att få fram information. Jag instämmer helt och hållet i detta. Det har heller inte bevisats att uppgiftsskyddet bidrar till att bekämpa terrorismen, och jag tror inte heller att de två exempel som det brittiska ordförandeskapet har lagt fram i utskottet för medborgerliga fri- och rättigheter samt rättsliga och inrikes frågor är tillräckliga.
<P>
Jag anser slutligen att vissa initiativ kräver EU-medborgarnas samtycke och att det inte kommer att bli lätt att nå samförstånd i denna fråga. Jag anser inte att EU bör försöka ta sig ur sin kris med hjälp av denna falska säkerhet.
<P>
EU kommer bara att lyckas bli en stark och institutionellt trovärdig politisk aktör om dess samhällsmodell har stöd hos allmänheten, och jag tror att det är den kunskapen man måste ta till sig från de franska och nederländska folkomröstningarna. 
<SPEAKER ID="20" LANGUAGE="IT" NAME="Mario Borghezio (IND/DEM )." AFFILIATION="">
<P>
   – Herr talman, mina damer och herrar! Det är sant att terrorismen inte kan bekämpas genom krig, men den kan heller inte bekämpas genom att filosofera om rättigheter och skyddsåtgärder, som flera talare har gjort under debatten – vi vet alla att fienden finns mitt ibland oss.
<P>
Det är ganska meningslöst och därför även vilseledande när en viss respekterad talare kommer och talar om för oss att han har besökt de så kallade moderata islamiska länderna och har funnit goda människor där som varken vill ha krig eller terrorism. Då föreslår jag att han gör ett kort besök där, t.ex. på en annan nivå, i en annan fråga som hänger samman med kultur, nämligen den avsevärda kulturella skillnaden mellan dem och oss. Han skulle t.ex. kunna besöka Tunis, där en stackars italiensk mor fick söka skydd på den italienska ambassaden för att värna om sin egen och sitt lilla barns rätt att återvända till Italien eftersom hon var förföljd av det tunisiska rättsväsendet. Orsaken var att utslaget är klart på förhand när domstolar dömer i en tvist mellan en muslim och en icke-muslim även i de moderata muslimska länderna. Det är bara det att kvinnan i detta fall vände sig till talman Borrell Fontelles för att kräva sin rätt, och parlamentet är säkert tillräckligt lyhört för att se till att denna regim lyssnar på vad parlamentet har att säga.
<P>
Som jag sa finns alltså hotet mitt ibland oss, och jag välkomnar därför de förebyggande åtgärder som Franco Frattini så lägligt tog upp. Detta måste vi göra: vidta förebyggande åtgärder, givetvis, slå till precis där hotet finns, och det är inte bland båtlasterna med förtvivlade människor som anländer till Lampedusa – det är inte de som är farliga – utan bland de som rekryterar och organiserar dessa människor i moskéer och bönecenter, dock inte alla. Det är uppmuntrande att se att den italienska regeringen sköter sig mycket bra i detta avseende, genom att rikta in sig på dem som genererar hat och spänningar, de som rör ihop och propagerar för denna kulturella sörja. Här filosoferar vi vidare om insamlingen av uppgifter och så vidare, vilket innebär att vi alltid ligger långt efter de muslimska nätverken, som ökar i antal, samtidigt som vi också gör väldigt få utredningar.
<P>
Charles Clarke tog inte ens upp problemet med terrorismens finansiering. Som tur är finns det de som har satt sig närmare in i detta, vilket vi har hört. Detta är en mycket viktig fråga. Senast i morse rapporterade tidningarna om att terrororganisationer i Frankrike till och med har tagit över en hel industri – vilket den franska underrättelsetjänsten ska ha en eloge för att ha upptäckt – nämligen sportkläder och utförsäljningar av sådana kläder till ungdomar. Detta är faran med att ge mycket ansvar till gemenskapen, som det propageras så mycket för.
<P>
Hotet finns mitt ibland oss, i våra hus och våra städer här i EU. Det är där vi måste sätta in beslutsamma, riktade åtgärder, utan att anamma den slags flathet vi har hört alldeles för mycket av här i kammaren. 
<SPEAKER ID="21" LANGUAGE="PL" NAME="Ryszard Czarnecki (NI )." AFFILIATION="">
<P>
    –  Herr talman! Terrorismen är en fiende som står vid EU:s port och som tyvärr redan är en del av EU:s vardag.
<P>
Vi måste kunna försvara oss mot denna kriminella verksamhet. Därför måste både enskilda länder och internationella organisationer använda alla till buds stående medel, även om detta innebär att de medborgerliga rättigheterna inskränks tillfälligt i någon mån. Jag vill framför allt understryka detta och vi bör vara öppna med att dessa friheter bör offras frivilligt för att värna om EU-ländernas säkerhet. Det säger sig självt att denna process måste kontrolleras och övervakas och att lobbygrupper, partier och regeringar inte får utnyttja kampen mot terrorismen, något som det trots allt finns ett brett allmänt stöd för att undvika. Jag vill säga till Charles Clarke att den brittiska regeringen förtjänar beröm för att den har infört ett förenklat förfarande för att utvisa personer som är inblandade i terrorverksamhet i Förenade kungariket.
<P>
Ett av mina viktigaste förslag till den brittiska regeringen och andra regeringar i EU:s medlemsstater är att bestämmelser om återtagande bör införlivas i avtalen med Ryssland, Ukraina och de nordafrikanska länderna, framför allt Marocko. Vi måste med kraft understryka att EU måste visa solidaritet i kampen mot terrorismen och att detta förhoppningsvis kommer att förverkligas både nu och i framtiden.
<P>
Jag välkomnar att den debatt som följer på denna debatt handlar om situationen i Mellanöstern. Terrorismen är ett problem även i den regionen, där den direkt riktar sig mot staten Israel. De israeliska medborgarna förtjänar därför ett erkännande från oss och vi bör ta till oss allt vi kan av deras metoder för att bekämpa terrorismen. Regeringen i Tel Aviv förtjänar också beröm för att den konsekvent följer vägkartan, för sin framtidsvision och för att den genomför sin politik så effektivt och lyckas driva igenom den i det israeliska parlamentet. Samtidigt bör vi dock visa vårt deltagande med de tusentals israeler som har förlorat sina hem på Gazaremsan, där de har bott i decennier. Vi bör också uttrycka vår erkänsla för den palestinska myndighetens insatser för att åstadkomma säkerhet i regionen, även om dessa insatser inte alltid har varit framgångsrika.
<P>
Jag tar upp denna fråga eftersom kampen mot terrorismen i EU inte är en isolerad strid och eftersom kriget mot terrorn inte bara berör oss utan hela världen. 
<SPEAKER ID="22" LANGUAGE="ES" NAME="Jaime Mayor Oreja (PPE-DE )." AFFILIATION="">
<P>
   – Herr talman! Jag anser att det är en oerhört viktig målsättning för detta EU-ordförandeskap att definiera och utforma Europeiska unionens rättmätiga politiska roll i kampen mot terrorismen.
<P>
Detta säger jag inte på grund av någon Europanationalism, utan detta är ett grundläggande behov för alla nationer som drabbats av terrorism. Det är nödvändigt för att ge verklig mening åt unionen, det är något vi alla behöver, alla vi européer, och det behövs därför att frågan ”vad ska vi ha Europeiska unionen till” obönhörligen inställer sig om EU inte kan spela någon roll i kampen mot terrorismen. Om det inte finns någon union när vi står inför skräcken, och det är det som uppfattas som EU:s inställning, vad ska vi då ha Europeiska unionen till? Det skulle förstås inte bara vara katastrofalt för Europeiska unionen utan även en förlorad möjlighet för medlemsstaterna, eftersom de inte skulle kunna utnyttja det mervärde som unionen kan erbjuda i kampen mot fenomenet terrorism.
<P>
Europeiska unionen måste vara en grundläggande politisk del i kampen mot terrorism, särskilt för ministrarna för inrikes frågor. Jag vet att dessa ministrar står inför många viktiga frågor, de behöver många instrument och verktyg, men jag anser att en av de viktigaste frågorna vid Europeiska rådets kommande möte är att ni, ministrarna med ansvar för rättsliga och inrikes frågor, måste kunna arbeta för ett europeiskt politiskt projekt och att ni behöver en Europeisk union som är användbar och effektiv i kampen mot terrorism, för det är ni som kommer att behöva unionen mest under de kommande åren.
<P>
Jag talar om ett politiskt projekt för Europeiska unionen i stället för om en lång lista över åtgärder som vi faktiskt inte lyckas förklara för medborgarna. Det är uppenbart att Europeiska unionen måste arbeta för bestämmelser om biometriska uppgifter, som Charles Clarke nämnde, eller – utan tvekan – lagring av uppgifter eller vad nu inrikesministrarna behöver, men vi måste lägga tonvikten vid den politiska dimensionen, på ett europeiskt politiskt projekt. Vi ägnar mycket tid här parlamentet åt att tala om tekniska och rättsliga åtgärder, men mycket lite tid åt de politiska ansträngningar som krävs i EU för att bekämpa terrorismen. Vi kan inte fortsätta att arbeta i galen ända, vi måste ge Europeiska unionens agerande den politiska dimension som krävs.
<P>
Så var kan vi hitta det europeiska politiska projektet? Det jag menar är att när vi står inför islamistisk terrorism, terrorism som bedrivs av dem som påstår sig försvara islam, al-Qaida-terrorism, är det viktigt att vi förstår att detta är ett växande fenomen som vi nästan inte vet någonting alls om. Vi känner inte till dess rytm, dess timing eller hur den väljer vilka nationer som ska attackeras. Vi förstår den helt enkelt inte. Vi behöver ett europeiskt politiskt projekt baserat på information och underrättelseverksamhet för att kunna förstå fenomenet och bedöma den organisation vi har att göra med.
<P>
Vi måste inte bara kunna vidta åtgärder utan också se till att medborgarna i Europa känner till och förstår vad vi gör. Vi ägnar varken tid eller politisk kraft åt att förklara det vi håller på med och Europas medborgare är inte medvetna om vad EU gör. De ser bara nationella polisstyrkor. Såvitt dem anbelangar har Europeiska unionen ingen del i kampen mot terrorismen, de förstår oss inte och kan inte föreställa sig vad vi gör. Därför är det så viktigt att vi gör en insats för att skapa informationsforum för nationella polisstyrkor, som leds av de europeiska institutionerna. Vi behöver ett europeiskt informationscentrum där säkerhetsstyrkorna kan få tillgång till databaser som Eurodac, SIS eller VIS. Kort sagt, mina damer och herrar, vi behöver en politisk dimension.
<P>
Det går inte att kämpa mot terrorism. Att säga att vi bekämpar internationell terrorism betyder ingenting. Det vi kämpar mot är en särskild organisation och därför oroar det mig att ledarna för de europeiska institutionerna inte vågar nämna denna organisation vid namn. Jag bryr mig inom om ifall vi talar om al-Qaida, islamistisk terrorism, radikala eller fundamentalistiska grupper, eller grupper som påstår sig försvara islam, men terrorismens främsta övertag är att den är så diffus till sin karaktär. Därför är det uppenbart att Europeiska unionen måste gå direkt på ett problem att det här slaget genom att anta samtliga instrument för rättssäkerhet och grunda dem på vår oavvisliga respekt för skyddet av de mänskliga rättigheterna. Det behöver inte ens påpekas. 
<SPEAKER ID="23" LANGUAGE="FR" NAME="Martine Roure (PSE )." AFFILIATION="">
<P>
   – Herr rådsordförande, herr kommissionsledamot! Det är uppenbart att vi måste tänka om när det gäller vår kamp mot terrorismen. Vi måste utrota terrorismen i grunden, straffa förövarna hårt och utan nåd fånga in deras ledare. Det är vi överens om. Men vi måste sluta använda den här ”plåstermetoden” och i stället inrikta oss på roten till problemet och nya åtgärder för att bekämpa terrorismen. Det tål att upprepas att dessa åtgärder i kampen mot terrorismen måste vara förenliga med vår lagstiftning, rättssäkerheten och demokratin.
<P>
Vi har till exempel tagit upp frågan om att europeiska medborgare och invånare kidnappas från Europeiska unionens territorium av CIA. Vissa medlemsstater har inlett rättsliga förfaranden för att ta reda på varför deras medborgare har kidnappats och förts till tredjeländer där de har torterats. Kommissionsledamoten erkänner att detta är en kränkning av de grundläggande rättigheterna, men vägrar att ta sig an problemet.
<P>
Men det är Europeiska unionens plikt att skydda sina medborgares grundläggande rättigheter. Hur ska vi svara på deras rättmätiga oro? Att tänka om i vår kamp mot terrorismen innebär att vi måste hantera dess ursprung i fattigdom, utestängning, diskriminering, kort sagt, alla orättvisor. Vi måste hitta sätt att bekämpa utestängning i våra egna samhällen, men även i mindre utvecklade länder och vi måste bekämpa orättvisor över hela världen.
<P>
Alla framstående civilisationer har förstått att rättvisa och jämlikhet är det effektivaste sättet att motverka våld. Å andra sidan behöver vi träna, utbilda och utveckla vår kritiska förmåga och bekämpa oförmågan att se när det finns människor som är beredda att ta sina egna liv, till och med när de till exempel just har skapat liv, vilket var fallet för en av terroristerna i London; vi förstår att vi absolut måste agera på högsta nivå. Det är bara tidig och effektiv integrering i våra samhällen som kan sätta stopp för denna hjärntvätt. Det är absolut nödvändigt att vi förstår att integrationen inte får stanna vid ytan och att integrering inte är lika med assimilering. Varje medborgare i våra länder måste känna sig som en verklig medborgare, erkänd och respekterad som person. Som jag sa, där det finns en känsla av orättvisa, där kommer det att finnas våld och hat, och när vi i denna miljö lägger till manipulation och indoktrinering av okunniga, då får vi terrorister. Mängden åtgärder är enorm, men det är bara genom att trycka på alla knappar som vi kommer att klara detta.
<P>
Avslutningsvis vill jag återkomma till era förslag, herr Clarke. Vi stöder er när ni säger att vi behöver ett djupare samarbete. Vi kommer utan tvivel att vinna mer på att dela våra erfarenheter, vår information och våra resurser. Vi kan bara lyckas på EU-nivå, men Europaparlamentet vill delta fullt ut: Om vi arbetar tillsammans kommer vi att göra framsteg. 
<SPEAKER ID="24" LANGUAGE="FR" NAME="Antoine Duquesne (ALDE )." AFFILIATION="">
<P>
   – Herr rådsordförande! Jag vill börja med att säga att jag stöder de åtgärder som det brittiska ordförandeskapet föreslagit i kampen mot terroristhotet och terrorhandlingar.
<P>
Vi får inte välja fel mål. Det är inte de antiterroråtgärder som ni föreslår som är ett hot, utan själva terrorismen. Att agera utan överdriven säkerhet, men också utan svaghet, är bästa sättet att undvika de fällor som terroristerna gillrar för oss och att tydligt uppfylla medborgarnas förväntningar.
<P>
Att lagra uppgifter om telefon- och Internetkommunikation har redan visat sig värdefullt och det måste uppmuntras, under förutsättning att det finns en rättslig grund, att kostnadsproblemet beaktas ordentligt och att lagringsperioden och användningsvillkoren – detta är avgörande – fastställs närmare. Vi väntar på tydliga svar och nya förslag som svar på parlamentets invändningar. Det krävs snabba beslut, mycket snabba, med parlamentets och kommissionens deltagande, utan dröjsmål. Dessutom måste vi kunna använda alla tekniska hjälpmedel som finns tillgängliga, exempelvis övervakningskameror och biometriska uppgifter i ID-handlingar.
<P>
Slutligen vill jag betona att informationsutbyte mellan stater, internationellt samarbete, som ni sa, är en mycket viktig del i det hela. Här finns inget behov av nya förslag. Parlamentet antog så gott som enhälligt tre betänkanden som jag hade äran att lägga fram för att främja detta utbyte. Därför vill jag uppmana det brittiska ordförandeskapet att komma till en tydlig slutsats, med vårt stöd. Jag vill också uppmana ordförandeskapet att visa politisk vilja att förbättra samarbetet när det gäller underrättelsearbetet, som är det viktigaste förebyggande arbetet.
<P>
Etiskt och politiskt sett måste vi också uppmana seriösa muslimer att tydligt, offentligt och utan förbehåll fördöma dem som predikar våld och de ansvariga myndigheterna att åtala dessa uppviglare och utvisa dem utan att visa svaghet. Det finns vissa beteenden, vissa uttalanden, vissa principer som är oförenliga med vår syn på frihet, mänskliga rättigheter och den allmänna ordningen.
<P>
Herr talman, mina damer och herrar! Vi kan inte längre utan att reagera hålla tre tysta minuter för att hedra offren för terrorism och hoppas att det kommer att vara tillräckligt för att förhindra terroristerna från att agera i skydd av de alibin de gömmer sig bakom. 
<SPEAKER ID="25" LANGUAGE="DE" NAME="Johannes Voggenhuber (Verts/ALE )." AFFILIATION="">
<P>
   – Herr talman, mina damer och herrar! Det var bara naturligt att vi skulle inleda dagens debatt med att påkalla behovet av balans – en balans mellan säkerhet och rätten till frihet – men smärtan, vreden och också känslan av maktlöshet får oss alla att alltför lätt tappa vår känsla för balans i det vi säger. Det gladde mig mycket att höra Martin Schulz kritik av rådets ordförandeskap och dess vilja till verkligt europeiskt samarbete, men sedan sveptes även han med i sin iver och gjorde ett svepande uttalande om att vi inte får vara blödiga och att vi måste svara terroristerna på ett språk som de förstår.
<P>
Men vilket språk talar terrorismen? Det talar ett språk av hat, förakt för mänsklig värdighet och frihet och av våld som utövas utan vare sig urskillning eller skrupler och som drabbar även oskyldiga. Det är terrorismens språk och vi ska inte svara på samma sätt utan på vårt eget språk. Enda sättet för oss att försvara våra värderingar är att leva efter dem; genom att följa lagen till punkt och pricka, genom att använda våld endast i yttersta nödfall och genom att i största möjliga mån skydda oskyldiga. Detta är vårt språk och om vi tappar balansen under opinionstrycket när vi talar, kommer vi att tappa den i ännu högre grad när vi agerar.
<P>
Även ni, herr rådsordförande och inrikesminister, talade om balans, men ni hade inget att säga om att vi saknar en stadga för grundläggande rättigheter, som krävs för ett närmare samarbete i Europa, eller om att garantera rätten till frihet. Ni struntade fullständigt i konstitutionen och att Frankrikes och Nederländernas nej till konstitutionen uppenbart inte var ett avvisande av processen för att skapa en EU-konstitution, utan ett uttryck för besvikelsen över grusade förhoppningar. Mellanstatlighet spelade också en viktig roll i det hela, tillsammans med misslyckandet med att föra den europeiska integrationen framåt.
<P>
Det är inte krigslagar vi borde diskutera, utan föresatsen att försvara rättigheter, frihet och demokrati. Ni sa ingenting om att parlamentet kringgås. Ni hade ingenting att säga om demokratins sårbarhet, om förebyggande arbete och samarbete mellan säkerhetspoliser och polismakten, inte heller sa ni något om kritiken i denna kammare av slarviga rapporter som inte bidrar till att klargöra om de använda medlen är proportionerliga, lämpliga eller nödvändiga. Om ni vill få tillgång till nya polisresurser menar jag att det inte räcker med att svänga sig med fraser som ”terrorism”, ”människohandel” eller ”internationell brottslighet”. Detta vårt Europa kommer framför allt att försvara sig genom att helt enkelt vara Europa – en fri demokrati grundad inte på hat utan på rätt. 
<SPEAKER ID="26" LANGUAGE="NL" NAME="Johannes Blokland (IND/DEM )." AFFILIATION="">
<P>
   – Herr talman! Terrorism är ingen ny företeelse. Det är ett uråldrigt fenomen som används för att splittra ett samhälle och skapa oro och instabilitet. Tyvärr har flera medlemsstater redan råkat ut för terrorhandlingar från tiden före den islamistiska terrorismen, till exempel under 1970- och 1980-talen, då kampen mot terrorism gick hand i hand med de åsikter om skydd av uppgifter som fanns vid den tiden. I dag behöver vi nya sätt och ny teknik för att tackla terrorismen, samtidigt som vi visar respekt för individens frihet och garantier för rättssäkerhet i vårt samhälle. Därför undrar jag om våra tankar om privatlivet inte har tappat alla proportioner mot bakgrund av hur terrorismen tidigare spårades och bekämpades. Jag förstår att många ledamöter inte vill stödja långtgående åtgärder, men de restriktioner och invändningar som läggs fram här i parlamentet gör det inte lätt att arbete med uppgifter och därför vill jag fråga kommissionsledamot Franco Frattini om det går att identifiera konkreta åtgärder som skulle öka förtroendet för kommissionens och rådets förslag. Jag tänker på datalagring i slutna system som inte kommunicerar med Internet. Jag vill uppmana er att göra tydliga och konkreta utfästelser som kan undanröja parlamentets oro. 
<SPEAKER ID="27" LANGUAGE="DE" NAME="Ewa Klamt (PPE-DE )." AFFILIATION="">
<P>
   – Herr talman, herr Clarke, vice ordförande Frattini, mina damer och herrar! Många av våra medlemsstater har haft och har fortfarande problem med terroristattacker. I Tyskland hade vi Röda arméfraktionen, Irland har IRA, Spanien har ETA och alla har de försökt uppnå sina mål med våld. Deras attacker var grymma och orättfärdiga, men de terroristattacker vi har sett hittills genomfördes på grund av historia eller ideologi och var begränsade till ett land eller en region.
<P>
Händelserna den 11 september i Förenta staterna gav terrorismen en helt ny dimension och den fick en klar europeisk dimension vid attackerna i Madrid den 11 mars och i London den 7 juli. Konflikten är inte längre bara nationell, utan Västvärlden står inför ett enormt hot. Illdåden i London visade att förövarna inte går över uppluckrade gränser för att genomföra terroristattacker i Europa. De är människor som bor mitt ibland oss, som har vår nationalitet, går i våra skolor, människor som går till arbetet och som verkar vara en del av vårt samhälle. Detta var inte människor som berövades några möjligheter för att de levde i utkanten av samhället. Till det yttre var de diskreta samhällsmedborgare, men uppenbarligen kände de ingen samhörighet med vår livsstil och våra värderingar. Långt därifrån, dessa terrorister gav sig ut för att döda urskillningslöst för att vända upp och ned på Europa, våra värderingar och våra liv.
<P>
Några av dem hade levt mitt ibland oss, som våra grannar, i flera år eller till och med tiotals år. Men det betyder inte att de levde med oss. Särskilt attackerna i London visade att tanken på samhället som ”smältdegel” har misslyckats. Tolerans som misstolkas som ”gör vad du vill” ger inte en färgstark och fruktbar, tolerant och öppen blandning av kulturer, livsstilar och åsikter. Denna misstolkade tolerans leder till parallella samhällen, grupper som vi inte har tillträde till, vars aktiviteter vi knappt har en aning om och som fungerar inom vårt samhälle med målet att förstöra det.
<P>
Därför måste medlemsstaterna och EU som helhet svara på detta hot, inte bara med lagstiftning utan med hela brottsbekämpningsmaskineriet. Tillsammans och i samarbete med varandra måste vi skydda våra medborgare. Vi behöver rigorösa åtgärder på EU-nivå och de behöver i sin tur utan dröjsmål överföras till nationell nivå på ett genomtänkt och målmedvetet sätt.
<P>
En av de åtgärder vi redan infört är den europeiska arresteringsordern som används för att utlämna brottslingar från en medlemsstat till en annan snabbt och med relativt lite byråkrati. Det kan bidra till att snabbare oskadliggöra terrorister och dem som arbetar i bakgrunden. Men i Tyskland har denna i grunden goda EU-åtgärd blivit ett misslyckande. Domstolarna tvingades frige en tysk av syriskt ursprung som misstänktes för inblandning i terroristattacken i Madrid. Ni kan mycket väl fråga varför. Det var inte för att det saknas antiterrorlagstiftning i Tyskland. Den sittande rödgröna förbundsregeringen hade klantat till det så mycket när de införde den europeiska arresteringsordern att den tyska lagstiftningen måste vika sig för Tysklands högsta domstol, vilket ledde till att en misstänkt terrorist måste frisläppas ur häktet och att de spanska myndigheterna inte längre kan åtala honom.
<P>
Detta visar att misstag som begås i en medlemsstat kan påverka säkerheten för invånarna i alla de andra staterna. Om det som hände i Madrid eller London inte ska upprepas någon annanstans, måste integrationen vårt samhälle tas på allvar. Rätten till permanent uppehållstillstånd bör ges på villkor att den berörda personen verkligen vill immigrera och anta en ny livsstil, nya former och standarder i ett nytt hemland. Vi måste göra klart att det europeiska samhället erbjuder mänskliga rättigheter, demokrati, frihet, jämlikhet mellan män och kvinnor, omtanke om våra grannar, social rättvisa och mycket annat, men samtidigt kräver vi att människor ska ansluta sig till våra demokratiska värderingar, vår syn på frihet och dess försvar.
<P>
Samtidigt som det är nödvändigt att agera på ett politiskt plan och genom lagstiftning och rättsväsende, måste vi också skapa en europeisk medvetenhet och en europeisk identitetskänsla som förenar oss, inte bara ekonomiskt i en ekonomisk valutaunion, utan också i en värdegemenskap. Vi måste ha något att sätta emot ideologier som uppvisar extremistiska och radikala tendenser och som hittar sina yttersta uttryck i terroristattacker och självmordsbombningar, och detta ”något” är ett samhälle vars medborgare lever tillsammans och står upp för varandra för att de lever i ett samhälle som de delar, som är värt att leva i och att arbeta för och som de har varit – och är – med om att bygga. 
<SPEAKER ID="28" LANGUAGE="EL" NAME="Stavros Lambrinidis (PSE )." AFFILIATION="">
<P>
   – Herr talman, herr minister! Jag vet från alla våra diskussioner att ni är mycket känslig för frågan om skyddet av våra medborgares grundläggande rättigheter och personuppgifter. Men det skulle ha varit bra om ni hade föreslagit fem grundläggande riktlinjer i stället för tre: Inte bara internationellt samarbete, inte bara behovet av effektivt polissamarbete, inte bara behovet av att använda modern teknik, utan också lagar och institutioner för att samtidigt skydda individens frihet, tillsammans med politiska och sociala program för att bekämpa terrorismen.
<P>
Individens frihet och kampen mot terrorism utesluter inte varandra. Om medborgarna upplever att de är alltför övervakade, även om det inte finns något verkligt skäl till det, kommer de att utöva självcensur, och det är ett hot mot demokratin och en seger för terroristerna.
<P>
Allt detta är viktigt när vi granskar förslagen om att behålla register över EU-medborgares elektroniska kommunikation. I dag visade ni oss att det är oerhört användbart att få tillgång till dessa data i alla lägen. Ni visade också att det i vissa fall var nödvändigt.
<P>
Men ordförandeskapet har ännu inte lagt fram någon studie som visar alla de fall där tillgången till dessa data inte var nödvändig, även om den var användbar. Jag vore tacksam om ni kunde göra det. Jag vill påminna om att det avgörande inte är att åtgärderna är användbara, eller ens att de är viktiga. Det avgörande är att de är nödvändiga. De måste också vara proportionerliga. Vi måste försäkra medborgarna om att register över deras telekommunikation som sparas under lång tid kommer att vara absolut säkra, inte bara mot missbruk från statens sida utan också – och detta vill jag betona – av enskilda individer. Inte alla som arbetar i telekommunikationsföretag är änglar.
<P>
Därför kan det inte finnas något lagstiftningsinitiativ i frågan utan att det införs en oberoende granskning i praktiken av rättsväsendet, staten och parlamentet för att garantera att varken privata eller offentliga tjänsteleverantörer kan fiska i dessa enorma databaser för olagliga syften och att de har ett effektiv skydd mot intrång.
<P>
Herr minister, i dag finns det ännu inget ramverk för skydd av uppgifter under den tredje pelaren, där rådet lägger fram sitt initiativ. Dra tillbaka det och låt oss alla arbeta tillsammans på det kommande initiativet från kommissionen och Franco Frattini.
<P>
Ni gör rätt i att hänvisa till det negativa resultatet med ett avvisande av konstitutionen i vissa medlemsstater. Men detta avvisande var ett resultat av att många medborgare uppfattar att deras röster inte hörs i Europa, och att hindra parlamentet från att ha en medbeslutande roll i dessa viktiga beslut gör saken förstås inte bättre.
<P>
Avslutningsvis, herr minister, står det följande i tidningen ni skickade till oss, och jag citerar: 
<P>
Med andra ord förväntar ni er att dessa åtgärder i framtiden inte kommer att vara nödvändiga alls. Har ni vidtagit åtgärder, eller kommer ni att vidta åtgärder när detta sker, för att användningen av datalagring ska upphöra eller ej? 
<SPEAKER ID="29" LANGUAGE="EN" NAME="Sophia in 't Veld (ALDE )." AFFILIATION="">
<P>
   – Herr talman, herr Frattini och herr Clarke! EU måste erbjuda sina medborgare säkerhet, men verklig säkerhet och inte bara en falsk känsla av säkerhet. Vi behöver inga stora uttalanden. Vi har ett brådskande behov av handling. Det behövs ett närmare samarbete och utbyte av information och ett fullständigt och snabbt genomförande av överenskomna åtgärder och det behövs inte bara mer datainsamling utan även ett mycket bättre användande av tillgänglig data. Europol och Eurojust måste äntligen tillåtas att spela sina roller fullt ut i kampen mot brottslighet och terrorism. 
<P>
Jag välkomnar Franco Frattinis sammanhängande bild av en lämplig avvägning mellan säkerhet och frihet och hans betoning av behovet av ett europeiskt samarbete för att uppnå större effektivitet. Jag anser helt ärligt att detta är mer övertygande än ordförandeskapets ensidiga önskelista om tuffare åtgärder. Medlemsstaterna hävdar att de vidtar dessa åtgärder för att skydda vår demokrati, men de gör det genom att kringgå den parlamentariska kontrollen, för den är hemskt obekväm.
<P>
Jag förkastar också bestämt alla förslag om att konventionen om de mänskliga rättigheterna ska urvattnas. Jag anser att vi befinner oss på hal is. Att tala om att få till stånd den rätta avvägningen är en sliten fras. Ingen kommer att säga att de vill göra en felaktig avvägning, men det är ganska talande att ordförandeskapets dokument inte ens innehåller ett kapitel om de medborgerliga fri- och rättigheterna. Låt oss inte glömma att människor inte är säkrare någon annanstans än i vårt öppna, fria och demokratiska samhälle.
<P>
Jag skulle vilja ta upp tre specifika frågor. När det gäller passageraruppgifter insisterade Charles Clarke på rättsliga säkerhetsåtgärder mot missbruk, men vi vet alla att PNR-avtalet med Förenta staterna saknar just detta. EU-medborgare har inga riktiga möjligheter att få upprättelse om det skulle förekomma misstag eller missbruk. 
<P>
Flygförbudslistor är ett annat bekymmer. På vilka grunder inkluderas människor på sådana listor? Vem har tillgång till dessa listor? Om någon finns med på en lista av fel orsaker, hur kan personen tas bort från listan? 
<P>
Det står utom allt tvivel att bevarandet av uppgifter är till hjälp vid undersökningar och åtal, men behovet av övergripande övervakning har fortfarande inte bevisats på ett övertygande sätt. Dessutom måste mycket mer göras på området för underrättelse med personkällor, det vill säga de gammaldags spionerna, i stället för att enbart fokusera på modern teknik, även om det är mer attraktivt. 
<SPEAKER ID="30" LANGUAGE="" NAME="Carl Schlyter (Verts/ALE )." AFFILIATION="enorma">
<P>
   – Herr talman! Ett helt säkert samhälle är inte en polisstat. Det är ett misstänksamt och otryggt samhälle som ingen vill leva i. Ständigt ökade polisbefogenheter kommer aldrig att stoppa all terror och organiserad brottslighet utan endast urholka demokratin.
<P>
Det bästa vapnet är minskad rekrytering genom tolerans, social sammanhållning, minskad fattigdom och genom att tillåta legal invandring. När folk inte känner sig förtryckta eller uteslutna rekryteras de inte heller lika lätt till brottssyndikat eller terrorgrupper.
<P>
Biometriska pass är inte så effektiva som ni, Charles Clarke, påstår. Har ni läst amerikanska revisionsrättens utredning? Alla misstänkta identifieras inte. Oskyldiga grovarbetare riskerar att stoppas på grund av dåliga fingeravtryck. Kostnaderna är . Enbart för EU skulle biometriska pass kosta cirka tio miljarder euro. Det är inte värt pengarna. 
<SPEAKER ID="31" LANGUAGE="PT" NAME="Carlos Coelho (PPE-DE )." AFFILIATION="">
<P>
   – Herr rådsordförande, herr vice ordförande i kommissionen! Jag håller med Charles Clarke när han påpekar behovet av att göra kampen mot terrorism till en prioriterad fråga för EU. Terrorismen är ett av de allvarligaste hoten mot demokrati, mänskliga rättigheter och ekonomisk och social utveckling.
<P>
Terroristhotet påverkar oss alla. Alla terrorhandlingar mot en medlemsstat bör betraktas som en attack mot EU som helhet och mot de gemensamma värderingar som ligger till grund för vårt samhälle. Därför bör unionen visa solidaritet och vidta alla åtgärder som går för att effektivt skydda sina medborgares fri- och rättigheter; låt mig betona, sina medborgares fri- och rättigheter.
<P>
Det krävs fasta och effektiva svar med hänsyn till i hur hög grad terroristnätverken är organiserade och vilken kapacitet de har att arbeta över gränserna. För att åstadkomma detta måste vi ha en hög grad av samarbete och samordning på både nationell och internationell nivå.
<P>
Säkerhetsfrågor har fått en ny aktualitet mot bakgrund av de senaste terroristattackerna. Bestämmelser måste antas och sedan genomföras effektivt av medlemsstaterna, till exempel genom att skapa ett starkare internationellt samarbete genom kontroller vid de yttre gränserna och också skapa den andra generationen av Schengens informationssystem (SIS), genom att göra resehandlingar säkrare och använda biometriska uppgifter, genom att blockera finansieringen av terrorism, genom att öka informationsutbytet och utnyttja informationssystemen på bästa sätt så att Europol kan användas effektivare samt genom att införa gemensamma bestämmelser inom områden som förebyggande arbete, beredskap och konsekvenshantering.
<P>
Vi måste också kämpa för snabba och rättvisa sätt att få fram bistånd till offren för terrorism, som blir en oskyldig gisslan för ett omänskligt våld.
<P>
Därför hoppas vi att kommissionen så snart som möjligt kommer att lägga fram förslag till förebyggande åtgärder, skydd och kamp mot terrorismen. Jag välkomnar Franco Frattinis uttalande om de kommande initiativen om kritisk infrastruktur och skydd av personuppgifter.
<P>
Jag vill avsluta med att betona att kampen för ökad säkerhet bara kan bedrivas inom ramen för rättsstaten och under förutsättning att de grundläggande friheterna och medborgarnas rättigheter skyddas. Fallet nyligen i London, då en ung man från Brasilien dödades av polisen, påminner oss om att terroristerna når sitt mål om våra samhällen förfaller till barbari – och detta mål är att förstöra vårt samhälle och våra grundläggande värderingar. 
<SPEAKER ID="32" LANGUAGE="NL" NAME="Jan Marinus Wiersma (PSE )." AFFILIATION="">
<P>
   – Herr talman! Dagens debatt om de åtgärder vi gemensamt måste vidta för att bekämpa terrorism och terrorister betraktar jag som avgörande. Jag uppskattar Charles Clarkes pragmatiska inställning och målmedvetenhet när han säger att vi borde kunna åstadkomma ett och annat under det halvår han är ordförande för rådet och har ansvar för dessa frågor. Samtidigt uppskattar jag också i hög grad kommissionsledamotens anmärkningar om det sociala sammanhang vi har att göra med när det gäller islaminspirerad terrorsim.
<P>
Jag vill lägga till mina egna kommentarer om den till vissa delar politiska dimensionen av kampen mot terrorism, för det finns enligt min åsikt en viktig koppling mellan inrikes- och utrikespolitiken när det gäller terrorismen. Det terrorhot vi står inför är ett perfekt exempel på att den yttre och den inre politiken är sammanflätade, inte bara i fysisk bemärkelse när individer och grupper kommer in i EU med terroravsikter, utan i ännu högre grad för att vi har att göra med nätverk och idéer som inte känner några gränser. Dessa idéer handlar ofta uttryckligen om förhållandet mellan Europa, eller Väst, och resten av världen. Dessutom brukar terrorister felaktigt rättfärdiga sig själva genom att hänvisa till sin religion, som också är en religion för många av våra medborgare, och detta skapar spänningar som i sin tur ställer oss inför en mycket svår och känslig uppgift. Vi kan inte hantera dessa hot genom att bara vidta inhemska säkerhetsåtgärder. Vi kommer därför också att behöva infoga dem i vår utrikespolitik, och det handlar om mer än bara samarbete med polis och säkerhetstjänster i tredjeland.
<P>
Vi måste också granska vårt förhållande till, och vår politik för, länderna i den islamiska världen. Det är dags för en realism som skiljer sig från det som drivit vår politik hittills. I många länder är det mycket mer sannolikt att korruption och vanstyre leder till radikalisering än att den bedrivna politiken gör det, och vi måste göra demokratisering och modernisering av styrelseskicket till prioriterade frågor i vår politik. Även om vi delar denna målsättning med många amerikaner måste vi också undvika den radikala metod som förespråkas av många amerikaner, särskilt de nykonservativa, när det gäller demokratiseringen av Mellanöstern. Det skulle vara nyttigt för EU att titta på exemplet med Organisationen för säkerhet och samarbete i Europa (OSSE), om den organisation vi har utvecklat i Europa också skulle kunna fungera i Mellanöstern. Bortsett från det är det oerhört viktigt att vi är konsekventa i vårt agerande både när det gäller de olika medlemsstaternas politik och vad vi säger och gör.
<P>
Om vi på så sätt kan bidra till att lösa problemen i den regionen skulle även förhållandet mellan de olika grupperingarna inom vår egen gemenskap förbättras. Vår utrikespolitik skulle ge oss och den sansade muslimska majoriteten argument i diskussionen med de radikala elementen. Vi måste översätta dialogen med länderna i den islamiska världen direkt till vår dialog med de muslimska grupperna i vårt eget samhälle. Det är bara så vi kan isolera den lilla minoritet inom islam som tror att de kan uppnå något genom att använda extremt våld. Vår utrikespolitik är en nödvändig del i vårt interna säkerhetspussel. 
<SPEAKER ID="33" LANGUAGE="IT" NAME="Antonio Di Pietro (ALDE )." AFFILIATION="">
<P>
   – Herr talman, mina damer och herrar! Europa kan och måste reagera beslutsamt och vidta de åtgärder som behövs för att svara effektivt på den terroristiska brottsligheten, som är en ny cancersvulst i vårt samhälle. Därför tillstyrker vi åtgärderna i den reviderade handlingsplanen mot terrorism.
<P>
Vi måste verkligen vidmakthålla alla insatser och åtgärder för att genomföra och förstärka Eurojust och Europol, den europeiska arresteringsordern, samarbete och informationsutbyte, övervakning och spårning av banköverföringar, ökad användning och övervakningskameror och upptagning av telefon- och telematikkommunikation samt frysning av tillgångar för misstänkta terrorister.
<P>
Självklart inser vi att vi då löper risken att begränsa utövandet av vissa grundläggande rättigheter, till exempel rätten till ett privatliv, men det är lika rätt och riktigt – och just nu högsta prioritet – att skydda rättigheterna för ett samhälle som helhet, rättigheter som är precis lika grundläggande och som är utsatt för ett ännu större hot. Vi befinner oss i en verklig nödsituation, oavsett om vi gillar det eller ej, och vi måste därför hitta styrkan och modet att stödja de åtgärder som undantagsvis och tillfälligt begränsar individens rättigheter därför att syftet är att skydda ett högre gemensamt värde såsom människors säkerhet. Sådana begränsningar kräver dock alltid tillstånd från den behöriga rättsliga myndigheten.
<P>
Nolltolerans mot terrorism betyder inte att vi ska sluta att följa de grundläggande principerna för vårt rättssystem, men det betyder att vi alltid ska agera inom lagstiftningens ram. Därför fördömer vi kraftigt de kidnappningar som CIA genomfört på medlemsstaternas suveräna territorium, vilket var fallet med en egyptisk medborgare i Milano den 16 februari 2003. Vi beklagar också den så kallade rätten att döda som alltför ofta utfärdas till poliser på grundval av misstankar utan att den tydligt har sin grund i behovet av självförsvar, något som tyvärr hände nyligen i ett EU-land.
<P>
Sammanfattningsvis säger jag ja till lagen om terrorism och ja till en resolut och målmedveten kamp mot terrorism, under förutsättning att den bedrivs inom lagstiftningens ram och i lagens namn. 
<SPEAKER ID="34" LANGUAGE="DE" NAME="Elmar Brok (PPE-DE )." AFFILIATION="">
<P>
   – Herr talman, herr rådsordförande, herr kommissionsledamot! Vi vet att dagens terrorister opererar på internationell nivå. Deras våld går över gränserna och orsakar en förstörelse som vi tidigare bara sett i krigstider. Vi vet också att vi därför i teorin har en ny definition på säkerhet, som kombinerar inslag av intern och extern säkerhet, men vi måste också vara tydliga med att vi hittills uppenbarligen inte har lyckats föra samman intern och extern säkerhet på något konkret och effektivt sätt.
<P>
Det är också uppenbart att det under vissa omständigheter är bättre att vidta internationella åtgärder mot detta gränsöverskridande fenomen, till exempel när förövarna utbildas i land A, stationeras i land B och leds av människor i land C medan själva handlingen utförs i land D. Därför behöver vi ett gränsöverskridande samarbete. Rådsordföranden nämnde själv ett antal exempel med grannländer där det behövdes ett närmare samarbete, och jag menar att detta närmare samarbete bör involvera dem som arbetar med intern och extern politik. Det är viktigare att vi koncentrerar oss på detta än att vi fortsätter att dra åt tumskruvarna hemma och begränsar enskilda medborgares frihet.
<P>
Jan Marinus Wiersma hade rätt när han sa att samarbete och informationsutbyte mellan säkerhetstjänsterna är mycket viktigare än att trakassera enskilda medborgare i våra medlemsstater – det är också mer effektivt. Det är också värt att notera att medlemsstaterna alltid samlas i rådet och gör vackra uttalanden efter en terrorattack, men ingenting blir egentligen gjort. Detta gäller nästan alla medlemsstater.
<P>
Det är en imponerande lista där namngivna stater får stå vid skampålen och det är befogat att mitt eget land nämns, eftersom vi, som Ewa Klamt påpekade, inte har genomfört arresteringsordern. Jag kan tillägga att vi i vår nationella lagstiftning inte heller har införlivat konventionen av den 29 maj 2000 om ömsesidig rättslig hjälp i brottmål, eller protokollet av den 27 november 2003 om ändring av Europolkonventionen. Vi har inte heller verkställt order om att frysa tillgångar eller bevis från 2003. Inga sådana här listor kommer att ha någon effekt och därför uppmanar jag nationalstaterna att åtminstone göra den hemläxa de har kommit överens om och skaffa sig ett grepp om hur de ska hantera detta gränsöverskridande fenomen, i stället för att ständigt hålla nya tal för att rentvå sig efter en terrorattack och att det efteråt – som alltid – inte händer någonting. De lurar allmänheten på det här sättet och vi bör göra klart att vi inte kommer att tolerera detta längre. 
<SPEAKER ID="35" LANGUAGE="ES" NAME="Enrique Barón Crespo (PSE )." AFFILIATION="">
<P>
   – Herr talman, herr rådsordförande, herr kommissionsledamot, mina damer och herrar! Det behöver inte sägas att jag vill uttrycka min solidaritet med det brittiska folket och min beundran för deras mod. Jag har tre kommentarer om de tre metoder som rådsordföranden har föreslagit.
<P>
För det första håller jag med om hans inledande grundläggande uttalande för att försvara våra gemensamma värderingar, nämligen demokrati och respekt för de mänskliga rättigheterna, som har gjort det möjligt för oss att skapa ett fredligt och enat Europa. Det är mot den bakgrunden vi måste reagera på denna konflikt mellan olika civilisationer, och vi har alla problem med fundamentalister. Jag anser att det nu, när FN:s generalförsamling snart ska sammanträda, är viktigt för oss att gemensamt försvara civilisationernas allians. I detta fall har Spaniens och Turkiets regeringar lagt fram ett gemensamt förslag, och jag tror att den brittiska regeringen är positivt inställd till detta.
<P>
För det andra förstår jag, efter vad Charles Clarke och kommissionsledamot Franco Frattini har sagt, att vi strävar efter att konsolidera ett rättsligt ramverk i kampen mot terrorism och mot internationell brottslighet, samtidigt som vi är medvetna om att konstitutionen ännu inte har trätt i kraft. I detta sammanhang vill jag säga till Charles Clarke att även om vissa människor har sagt nej till konstitutionen är det ännu fler som har sagt ja.
<P>
Jag menar att vi under perioden av eftertanke måste fortsätta att arbeta för att se till att konstitutionen ger oss en rättslig grund och jag anser att Charles Clarke, en övertygad EU-anhängare, kan göra mycket inom den brittiska regeringen för att övertyga den om konstitutionens fördelar. Jag vill uppmana honom att göra en sådan insats.
<P>
För det tredje, när det gäller underrättelsearbete och samarbete mellan underrättelsetjänster, vilket står för minst 70 procent av kampen mot terrorism, vill jag bara nämna en sak som Charles Clarke talade om ganska länge, nämligen frågan om telekommunikation.
<P>
När vi talar om att skydda den personliga integriteten måste vi komma ihåg att det finns ett högre syfte som rättfärdigar en aktiv politik. Charles Clarke hänvisade till det som hände i London. Jag kan tala om för honom att det efter attentaten i Madrid var just tillgången till mobiltelefonuppgifter som gjorde det möjligt för polisen att snabbt fastställa terroristernas identitet. Dessutom kunde detta förhindra många fler offer, eftersom terroristerna var beredda att fortsätta att döda. Jag anser att vi måste ta mycket stor hänsyn till detta när det handlar om att skydda den personliga integriteten och de gemensamma värderingarna i vårt samhälle. 
<SPEAKER ID="36" LANGUAGE="EN" NAME="Sajjad Karim (ALDE )." AFFILIATION="">
<P>
   – Herr talman! Följden av att tillämpa taktiken att skjuta för att döda som reaktion på attackerna i London är att Förenade kungariket nu är direkt ansvarigt för dödandet av en oskyldig man grundat enbart på hans utseende. Han är givetvis ett offer, men det finns också ett annat offer och det är situationen för de mänskliga rättigheterna och de medborgerliga fri- och rättigheterna inom EU. 
<P>
Vissa regeringar i EU gör individerna till måltavlor genom att stoppa och kroppsvisitera dem helt grundat på rasprofilering. Men om säkerhetstjänsterna öppet uttalar att de gör unga män ur etniska minoriteter till måltavlor kan även resten av samhället börja betrakta dem som passar in i denna profil med misstänksamhet. 
<P>
Vår reaktion mot terroristhotet måste styras av förnuftet och därför krävs det att gemenskaperna själva bidrar till att denna politik drivs till samhällets utkanter. Vi kan endast genom en sund och konstruktiv dialog utrota och tackla ilska och hat. Skyddet av de mänskliga rättigheterna för EU-medborgare som helt enkelt råkar passa in på en särskild beskrivning och spårandet av gärningsmännen och förebyggandet av dessa terroristattacker bör inte utesluta varandra. 
<P>
Allmänhetens säkerhet är ytterst viktig men ordförandeskapet måste erkänna att onödiga inskränkningar av våra medborgares frihet endast uppfyller dessa extremisters slutliga mål. Om vi inte undviker extrema reaktioner livnär vi kanske det odjur vi försöker krossa. 
<P>
I dag har EU en möjlighet att reagera mot extremistiska krafter inom våra gränser på ett intelligent, starkt och liberalt sätt och se våra medborgare som jämlikar, såvida ingen verkligen skrider till handling på ett sätt som hotar vårt samhälles säkerhet. Då måste vi reagera samlat, obevekligt och bestämt men alltid proportionerligt och grundat på rättssamhället. 
<P>
Mycket sägs om att göra moskéer till måltavlor. Jag är en europeisk muslim. Jag fick min religiösa undervisning i just detta moskésystem. Den lärde mig att vara en god, bidragande medborgare som är stolt över att vara europé och britt. Gör inte mig och miljontals andra till andra klassens medborgare bara på grund av vårt utseende och genom att ignorera vårt bidrag. 
<P>
För att sammanfatta upprepar jag, herr rådsordförande, låt oss inte tillåta att våra reaktioner ger terroristerna det som aldrig kan vara avsikten med åtgärderna. 
<SPEAKER ID="37" LANGUAGE="NL" NAME="Camiel Eurlings (PPE-DE )." AFFILIATION="">
<P>
   – Herr talman! Balansen mellan individens frihet och hela samhällets säkerhet är grundläggande för vår demokrati. Men denna balans får aldrig gå fri från kritik eller diskussion. Jag håller med Charles Clarke om att vi, i dessa tider av ökade hot, måste se över denna balans för att försöka skydda vår gemensamma frihet. Det är verkligen avgörande att vi i detta sammanhang i första hand arbetar gränsöverskridande eftersom bristande säkerhet och brottslighet inte stannar vid gränsen, som Elmar Brok sa alldeles nyss. Ni nämnde hur frågorna om asyl, människohandel och narkotikasmuggling bör hanteras. Detta är själva grundbulten i konstitutionsfördraget och det gläder mig mycket att ni lägger så stor vikt vid det. Jag hoppas att det brittiska ordförandeskapet i denna stund av – som ni uttryckte det – ett europeiskt uppvaknande, i alla fall helhjärtat kommer att arbeta för att uppnå dessa grundläggande mål för konstitutionsfördraget.
<P>
Jag vill nu ta upp balansen mellan frihet och ansvar. Som vår gruppordförande Hans-Gert Poettering sa, ansluter sig de flesta muslimer i Europa till våra europeiska värderingar. Men för att komma åt de små individer som inte uppskattar dessa värderingar måste vi våga sätta tydligare gränser. Jag vill göra två kommentarer om detta.
<P>
För det första måste vi ha modet att utvisa radikala imamer som kommer utifrån, utanför Europa, för att hjärntvätta människor här. Er regering i England har lagt fram förslag i det syftet på nationell nivå och det har även min regering i Nederländerna gjort. Anser inte ni, med tanke på våra öppna inre gränser, att denna tydliga politik bör antas i hela EU? Skulle kommissionen vara beredd att arbeta för detta tillsammans med ordförandeskapet?
<P>
För det andra innebär yttrandefriheten att vi har problem med värvning av anhängare till Jihad. Vi behöver slå ned på dem som värvar anhängare till Jihad. Är det inte dags att vi lagstiftar mot hela värvningsverksamheten som sådan i våra medlemsstater? I dagsläget är detta nästan en omöjlig uppgift.
<P>
Alltför ofta slinker icke önskvärda organisationer genom nätet. Vissa länder förbjuder organisationerna, andra gör det inte. Anser inte ni att icke önskvärda organisationer bör behandlas på samma sätt i hela EU och att vi bör hindra terroristorganisationer som står på den Europeiska listan på samma eftertryckliga sätt i hela unionen?
<P>
Ni behöver bara titta på vad som hänt i dag. Låt mig bara nämna ett exempel, nämligen Hizb ut-Tahrir, en radikal muslimsk organisation som är emot demokrati och för radikalisering. Denna organisation, som är verksam i Europa, är helt förbjuden i Tyskland, medan varken Nederländerna eller Österrike, där organisationen också verkar, har lagt minsta hinder i vägen för den. Detta kan väl inte vara EU år 2005? Kan vi förvänta oss att ni hanterar organisationer som denna på en mer europeisk nivå? Kan vi också förvänta oss att en tydligare politik antas, och kommer ni äntligen att inta en tydlig ståndpunkt när det gäller terroristorganisationer som Hizbollah?
<P>
Min sista kommentar handlar om överföring av uppgifter. Ni har som rådsordförande rätt att uppmana Europaparlamentet att ta upp datalagring på nytt, men kan vi då uppmana er att redogöra för något som samordnaren för kampen mot terrorism, Gijs de Vries, har sagt gång på gång, nämligen att den bristande effektiviteten i samarbetet mellan medlemsstaterna innebär att han inte kan få säkerhetstjänsterna att utbyta information? Låt oss lägga korten på bordet. Problemet är enligt honom att information inom den engelska säkerhetstjänsten inte vidarebefordras på EU-nivå. Kan rådsordföranden nu fördöma detta och säga att det brittiska ordförandeskapet kommer att se till att information i framtiden kommer att utbytas automatiskt mellan säkerhetstjänsterna som ett prioriterat ärende när vår gemensamma säkerhet står på spel, vilket vi enades om efter attackerna i Madrid och New York? 
<SPEAKER ID="38" LANGUAGE="IT" NAME="Giovanni Claudio Fava (PSE )." AFFILIATION="">
<P>
   – Herr talman, herr Clarke, mina damer och herrar! Parlamentet kan inte undgå att hålla med om att vi måste reagera mot terrorismen och att reaktionen måste gå hand i hand med ett starkt skydd av de mänskliga rättigheterna. När vi talar om mänskliga rättigheter menar vi en sträng, pragmatisk syn på de mänskliga rättigheterna, inte bara en abstrakt, virtuell diskussion.
<P>
Om vi går med på att överge den sedan länge etablerade skyddsnivån för de mänskliga rättigheterna och synen på dessa grundläggande rättigheter kommer vi att ge terroristerna deras första klingande seger. Det vill säga, vi kommer att visa att våra värderingar – värderingar som vi hävdar ligger till grund för vår västerländska civilisation – i själva verket är sköra, skakiga och totalt partiska.
<P>
Herr Clarke, låt mig ställa några frågor som har uppstått delvis på grund av vissa utelämnanden som vi lade märke till i ert tal. Kommissionsledamot Franco Frattini talade med rätta om förebyggande och därmed om att söka orsaker. Parlamentet skulle vilja veta om ni kan svara på en enkel fråga: Var kriget en av de orsaker som ledde till spridningen av terrorism över denna planet, eller inte? ”Reaktion” var det ord Franco Frattini använde. Men vår fråga är om det finns en gräns för användningen av summarisk rättvisa, som Graham Watson nämnde.
<P>
Detta är inte en abstrakt eller filosofisk fråga. I flera länder, i Sverige, Tyskland och Italien, pågår en rättslig undersökning – vi talade om detta senast i går, herr minister – angående den amerikanska säkerhetstjänstens ansvar och de europeiska säkerhetstjänsternas medverkan i kidnappningen av ett antal europeiska och icke-europeiska medborgare som fördes till Egypten, Syrien och andra länder i Mellanöstern för att förhöras och torteras, och vissa fall dödas.
<P>
Vad anser rådet om de pågående undersökningarna? Vi känner till kommissionens ståndpunkt, den är mycket tydlig: Den kommer inte att tolerera några ytterligare sådana allvarliga kränkningar av de mänskliga rättigheterna.
<P>
Till sist, herr minister, gäller proportionalitetsprincipen fortfarande för EU:s institutioner? Många av mina kolleger i parlamentet har fråga om datalagring, och för närvarande har vi två mycket olika idéer, två olika metoder. Å ena sidan talar kommissionen med oss om särskilda syften som kontrolleras av en oberoende myndighet, å andra sidan har rådet för avsikt att samla in alla uppgifter, utan någon form av urval.
<P>
Var kommer balansen att hamna, vilken roll kommer parlamentet att spela för att skapa denna balans, och mer generellt, vilken politisk roll kommer parlamentet att ha? Kommer vi bara att kallas in för att godkänna och ratificera beslut, eller kommer vi också att kunna uppfylla vår roll som väktare? Vi skulle uppskatta ett svar på dessa frågor, herr minister. 
<SPEAKER ID="39" LANGUAGE="" NAME="Cecilia Malmström (ALDE )." AFFILIATION="">
<P>
   – Herr talman, herr rådsordförande, herr kommissionär! Terrordåden i London i somras visar återigen hur sårbara våra öppna demokratier är. Återigen drabbas oskyldiga människor på väg till jobbet. Hur skyddar vi oss när de egna medborgarna, respekterade grannar och omtyckta familjefäder, plötsligt förvandlas till hänsynslösa dödsmaskiner?
<P>
Mer än någonsin behövs det samarbete för att hjälpa till att förebygga, spana, avslöja och gripa de personer som planerar terrordåd eller annan gränsöverskridande kriminalitet. Skurkarna ligger långt före både polisen och politikerna när det gäller just gränsöverskridande samarbete. Vi måste bli mycket bättre på att klara av att samarbeta i samma utsträckning.
<P>
Vi pratar mycket men det har, som kollegerna redan påpekat, hänt väldigt lite. Vår antiterroristsamordnare Gijs de Vries har ju flera gånger påpekat problemet att det pratas för mycket men händer för lite. På svenska säger man ”mycket snack, men lite hockey”.
<P>
Inte minst underrättelseverksamheten, som minister Clarke talade så engagerat om, är verkligen central. Europol och Eurojust måste få mycket mer resurser och kanske utvecklas till något slags europeiskt FBI som kan samordna, leda spaningsinsatser, förundersökningar och kanske till och med tillslag. Man skulle kunna samordna information och underrättelser från de olika medlemsländerna.
<P>
Kampen mot brottsligheten är en viktig balansgång hela tiden mellan behovet av säkerhet och tuffa åtgärder och den enskildes integritet. Utvecklingen de senaste åren har tvingat oss allihop att i viss mån ge avkall på integriteten. Till exempel är kameror på offentliga platser alltmer accepterat. De spelade också en viktig roll för polisens arbete i London med att identifiera terrorbombarna.
<P>
Varje åtgärd måste hela tiden noga avvägas. Argumenten för att bygga upp stora system för lagring av datatrafik, telefonsamtal, e-postmeddelanden och sms har hittills inte övertygat mig. Det är ett mycket stort ingrepp i privatlivet med många risker för missbruk. De flesta av oss är ju trots allt inte brottslingar. 
<SPEAKER ID="40" LANGUAGE="IT" NAME="Antonio Tajani (PPE-DE )." AFFILIATION="">
<P>
   – Herr talman, mina damer och herrar! Attackerna den 11 september, attentaten i Madrid, London och Sharm el-Sheikh och de attacker som har skett i andra städer i Asien och Afrika visar att terrorismen inte bara har fått ett nytt ansikte utan också nya strategier, organisationer och vapen för att slå mot våra demokratier. När vi står inför ett terroristhot under förändring måste vi därför modernisera och anpassa våra motåtgärder för att besegra frihetens fiender.
<P>
För att försvara våra medborgares rätt till säkerhet måste EU gör allt för att skaffa sig operativa möjligheter och lagstiftning för att föregripa och motarbeta al-Qaida och dess allierade.
<P>
Rådet, kommissionen, Europaparlamentet och medlemsstaterna måste agera snabbt för att vidta gemensamma åtgärder, särskilt i känsliga frågor som omfattar både säkerhet och rätten till frihet. Vi behöver till exempel harmoniserade åtgärder för att utvisa dem som predikar hat och våld och är ett hot mot säkerheten. Italien – och det gläder mig mycket att Nederländerna stöder detta – utvisade en imam i går och kommer att utvisa ytterligare några personer under de närmsta dagarna.
<P>
Harmoniserade åtgärder och ett delat politiskt och ekonomiskt ansvar behövs också när det gäller gränsövervakning och olaglig invandring, likaså harmonisering och samordning av polisens och underrättelsetjänsternas arbete.
<P>
Därför välkomnar jag förslagen från Förenade kungarikets ordförandeskap och från Franco Frattini. Jag tänker på insamling och lagring av telefonuppgifter. Om sådana uppgifter inte hade använts skulle en av männen bakom Londonattackerna inte ha kunnat gripas i Rom.
<P>
Men terrorism kan inte bekämpas eller besegras bara genom fasthet – med respekt för de mänskliga rättigheterna, förstås – det vill säga bara genom lagstiftning och genom polisens och underrättelsetjänsternas arbete. Kort sagt, det räcker inte med ena handen: Den andra handen, politiken, behövs också.
<P>
Det krävs ett kraftfullt agerande av EU och medlemsstaterna för att ta med de moderata krafterna i islam i denna kamp: Jag tänker på de muslimska råden, som kan isolera de våldsamma och dem som predikar hat och som kan se till att de muslimer som lever EU inte utnyttjas av dem.
<P>
Vi får inte blanda samman islam och terrorism, men vi måste fördöma dem som i extremismens namn försöker hindra unga europeiska muslimer från att gå i allmänna skolor för att i stället gå i koranskolor. Detta är en oroande trend – det finns ett talande exempel i Milano – eftersom syftet är att förhindra integrationen av invandrare i Europa och att skapa fickor av laglöshet.
<P>
Precis som enskilda länder inte kan möta detta hot ensamma, kan inte heller EU göra det på egen hand. Vi behöver ett bredare samarbete, givetvis med Förenta staterna, och även med de moderata arabländerna, som också hotas av Bin Ladin.
<P>
Av alla dessa skäl kommer Forza Italias delegation i gruppen för Europeiska folkpartiet (kristdemokrater) och Europademokrater att stödja unionens åtgärder i kampen mot terrorism, eftersom dessa samtidigt kommer att skydda de mänskliga rättigheterna och säkerheten för alla som lever i Europa. 
<SPEAKER ID="41" LANGUAGE="ES" NAME="Rosa Díez González (PSE )." AFFILIATION="">
<P>
   – Herr talman! Jag erkänner att jag inte är neutral när det gäller kampen mot terrorism. Jag stöder helt och fullt den metod och de prioriteringar som Charles Clarke i dag har föreslagit på det brittiska ordförandeskapets vägnar. Därför vill jag i dag, när både han och kommissionsledamot Franco Frattini befinner sig här i denna kammare, ta tillfället i akt och insistera på att vi måste agera och ta det politiska initiativet.
<P>
Kampen mot terrorism innebär mer än att förfölja och gripa brottslingarna och trösta offren. Den innebär mer än polissamarbete och solidaritet. Den handlar inte om att inskränka inrikes- och justitieministrarnas handlingsutrymme utan om att svara effektivt och ansvarsfullt på terrorismens hot mot demokratin.
<P>
Terrorism är ett val: Ett tarvligt, fegt och grymt val. Dess agerande är inte förutbestämt av någon ideologi, religion, social eller politisk situation och inget kan rättfärdiga den.
<P>
En effektiv politik måste inte bara kunna spåra upp och ställa de som är direkt ansvariga för brotten inför rätta, utan också kunna ta itu med terrorismens rötter och med dem som legitimerar terrordåd. Det är trots allt inte bara de som placerar ut bomberna som är terrorister, utan också de som till exempel sprider hat bland unga människor som är födda och uppvuxna i en demokrati, ett hat som skapar fanatiker och som leder dem till att mörda sina grannar och att terrorisera miljontals oskyldiga medborgare, vilket på ett dramatiskt sätt visades av attackerna i London eller av ETA:s attacker i Spanien under 27 långa år.
<P>
Europa behöver en tydlig röst som medborgarna kan känna igen som vår politiska ståndpunkt i denna fråga. Europeiska medborgare, och även terrorister, måste förstå att vi inte resignerat inför ett liv med terror. Medborgarna måste vara medvetna om att vi är beredda att fatta alla beslut som krävs och att använda alla tillgängliga medel inom rättssäkerhetens ram för att skydda deras säkerhet, trygga deras frihet och besegra terroristernas strategi.
<P>
I en demokrati är säkerheten ett instrument i frihetens tjänst. Vi vet alla att det kan finnas säkerhet utan frihet, men det finns ingen frihet utan säkerhet. Bara ett pluralistiskt, demokratiskt och säkert samhälle kan garantera att alla friheter kan utövas. Båda rättigheterna är oförytterliga och vi måste göra dem förenliga med varandra.
<P>
Samtidigt som jag uttrycker mitt stöd för de tillkännagivna åtgärderna vill jag därför uppmana till en åskådlig och överenskommen gemensam europeisk antiterroristpolitik. En sådan politik skulle stärka demokratin, återställa medborgarnas förtroende för institutionerna och få terroristerna att ge upp hoppet. 
<SPEAKER ID="42" LANGUAGE="EN" NAME="Geoffrey Van Orden (PPE-DE )." AFFILIATION="">
<P>
   – Herr talman, herr rådsordförande! Även jag vill välkomna er och uttrycka förståelse för de enormt svåra utmaningar ni står inför. Vi stöder er betoning av behovet att genomföra effektiva praktiska åtgärder och ett bättre internationellt samarbete, men jag har några varnande ord: Jag är säker på att EU kan ge vissa nyttiga bidrag till kampen mot terrorismen. Men EU har en ful ovana att endast försöka utöka sina egna befogenheter efter en kris och inte nödvändigtvis göra någonting av verklig praktisk betydelse. Jag litar på att ni är lyhörda för denna tendens. 
<P>
Jag är den siste att tro att terrorismen kommer att besegras endast genom mer intensiva säkerhetsåtgärder. Den måste bekämpas med alla medel, politiskt, diplomatiskt och ekonomiskt, genom att de samhällen som terroristerna får sitt stöd från engageras, genom förnuftig mediebevakning och genom att informera den allmänna opinionen. Vi har till dags dato inte varit särskilt bra på något av detta. Men innan vi blandar in EU, herr rådsordförande, låt oss få ordning på vår egen kammare. Vi har invånare från valkretsen i Östangeln och Cambridgeshire här i parlamentet i dag, och precis som jag undrar de när regeringen ska utse en minister för hemlandssäkerhet. Och det skulle kanske inte vara en dum idé om vi skyddade gränserna mer effektivt i Förenade kungariket.  
<P>
Vi har inte varit sena att uppfylla Schengenavtalet och ändå har vi ingen aning om vem som kommer in eller åker ut ur vårt land, och minst en halv miljon olagliga invandrare borde för det första inte ens vara där. Det var de pakistanska myndigheterna som talade om för oss att självmordsbombarna i London hade varit i Pakistan och förmodligen fortsatt till Afghanistan där de genomgick sin terroristindoktrinering och utbildning. Vi vet att skyddet av vårt fria samhälle konsekvent har missbrukats av extremister som bor i Förenade kungariket och stöder, finansierar och rekryterar åt en mängd välkända terroristorganisationer. Inte undra på att London allmänt kallas ”Londonistan”.
<P>
Organisationer i Förenade kungariket som stöder terrorism i Förenade kungariket eller utomlands måste läggas ned. Jag måste bara säga hur förskräckt jag blev av de åsikter Graham Watson, liberalernas ledare, uttryckte om att terrorister har samma mänskliga rättigheter som deras offer. Herr rådsordförande! Ni har mycket att göra. Ni har vårt stöd för kraftfulla, effektiva och välavvägda åtgärder. 
<SPEAKER ID="43" LANGUAGE="EN" NAME="Michael Cashman (PSE )." AFFILIATION="">
<P>
   – Herr talman! Jag välkomnar rådsordförandens och kommissionsledamotens uttalanden. Jag vill dock rikta mina ord till parlamentsledamöterna. 
<P>
Efter den 11 september är bombningarna i Madrid, London och Turkiet en väckarklocka. Vi har hört att rådet och kommissionen har uppmanats att agera. Självklart måste de agera, men det måste även Europaparlamentet. Terrorister och organiserade brottslingar använder modern teknik medan vi här i kammaren grälar och går på om huruvida vår polis och våra underrättelsetjänster bör få tillgång till samma verktyg och samma teknik. Vi försvarar rätten till personlig integritet medan våra medborgare skadas fysiskt och psykiskt eller till och med dödas. Vanliga män och kvinnor vänder sig till oss för att få ett säkrare liv och samhälle. Ja, vi måste åstadkomma en balans mellan integritet och bevarandet och användandet av uppgifter, men inte till den grad att vi ger terroristerna och brottslingarna ett övertag som underminerar vårt eget sätt att leva och ger dem möjligheten att begå fler ohyggligheter. 
<P>
Vi måste få ett slut på de interinstitutionella dispyterna här i kammaren och agera tillsammans med kommissionen och rådet för att komma överens, med kontroller och avvägningar om bevarandet av uppgifter, användandet av biometrisk information, passagerarnamnlistor, Schengens informationssystem II, VIS samt polis- och underrättelsesamarbete. 
<P>
Balans är viktigt. Men kom ihåg: terrorister har ingen respekt för demokrati och än mindre för mänskliga rättigheter, förutom sina egna. Politiska extremister kommer att utnyttja det tomrum vi skapar genom att inte agera och genom våra långa överläggningar som vi i all bekvämlighet har i vår trygga omgivning. 
<P>
Våra medborgare befarar att vi har förlorat kontakten med verkligheten och inte förstår deras rädslor, behov och liv. Extremister kommer att använda och använder den explosiva blandningen av terrorism, immigration och asylfrågor och den okändes rädsla för att fullfölja den egna dagordningen, vilket kommer att minska de sårbaras rättigheter. Vi måste ha en praktisk och förnuftig strategi men vi måste agera. 
<P>
Fri rörlighet inom EU ses som den största enskilda fördelen med att vara EU-medlem. Denna nya rättighet har förvärvats för att vi har gett upp en annan rättighet. Vi har samtyckt till att information kan samlas in, bevaras och användas om oss. Om vi inte hade gett upp rätten till personlig integritet skulle vi inte ha fri rörlighet inom EU. 
<SPEAKER ID="44" LANGUAGE="DE" NAME="Othmar Karas (PPE-DE )." AFFILIATION="">
<P>
   – Herr talman! Rådsordföranden inledde med att säga att medborgarna i Europa var besvikna och missnöjda, och det är de verkligen. Men varför? Det är för att vi, Europeiska unionen, inte gör ett tillräckligt bra, trovärdigt eller övertygande arbete med det som medborgarna förväntar sig av oss. Varför gör vi inte det? Det är inte på grund av bristande engagemang eller vilja; det vi saknar är makt, och det vissa medlemsstater saknar är vilja att låta ord följas av handling.
<P>
Vissa ledamöter klagar ständigt över lagstiftningsmanin, men jag beklagar bristen på en mer omfattande reglering av säkerhetsfrågorna på EU-nivå. Jag uppmanar rådet att ge oss resurserna, ge oss verktygen, ge gemenskapen makten att göra det som medborgarna i Europa med rätta förväntar sig av oss. Ge oss äntligen inte bara ord, utan handling! Om Europeiska unionen vill vara svaret på globaliseringen så behöver vi mer av Europeiska unionen, och en gemensam utrikes-, säkerhets- och försvarspolitik kommer omedelbart att göra tanken på en politisk union mer gripbar.
<P>
Om Europeiska unionen vill ge ett trovärdigt, allvarligt och snabbt svar på hoten från terrorism, narkotikabruk, människohandel, olaglig invandring och korruption kommer vi att behöva mer pengar och mer av Europeiska unionen. Om vi menar allvar med att vilja ha mer tillväxt, fler arbetstillfällen, mer och bättre forskning och utveckling, bättre socialt skydd och en effektivare kamp mot fattigdom, behöver vi mer pengar och mer av Europeiska unionen. Det vi inte behöver är fler krav på EU, mer hycklande tomma ord och undanflykter. Vi behöver mer politik, ökad vilja till gemensamma aktioner, större beslutsamhet, mer politiska åtgärder, mer av Europeiska unionen.
<P>
Europeiska unionen gör sitt yttersta för att lösa alla dessa problem, som inte låter sig hindras av några nationella gränser. Ett EU där makten återlämnats till medlemsstaterna är terroristernas, egoisternas, extremisternas och opportunisternas bästa vän, ett gemensamt Europa, ett starkt EU, är deras värsta fiende. 
<SPEAKER ID="45" LANGUAGE="EN" NAME="Edith Mastenbroek (PSE )." AFFILIATION="ne touche pas mon pays">
<P>
   – Herr talman! Det har redan sagts att de två tal vi hörde i morse skiljer sig något i de strategier de återspeglar. Franco Frattini talade om att angripa terrorismens politiska och sociala strukturer. Han talade om dialog mellan kulturer och religioner och om främjandet av de grundläggande fri- och rättigheterna, inte bara som ett mål utan som en strategi för att bekämpa terrorn. Charles Clarkes ord återspeglar en mer praktisk strategi: han framställer konkreta och praktiska åtgärder för att stärka polis- och rättssystemet. Båda är nödvändiga och båda är lika värdefulla. 
<P>
Terrorister har slagit till i New York, Madrid, London, Turkiet och Amsterdam. När jag var i Marocko precis efter terroristattackerna i Casablanca dominerades gatorna av enorma affischtavlor med texten – rör inte mitt land, rör inte mina grannar, rör inte mina landsmän. Det är också så vi, som européer, bör reagera: ”rör inte Europa”. Det spelar ingen roll vilka ni är eller vilken ursäkt ni tror att ni har för er förvridna och nihilistiska våldsideologi. Om ni skadar våra landsmän kommer vi att hitta er och ni kommer att straffas. Charles Clarke har rätt, bristen på tillit till EU-strukturen återspeglar bristen på tillit till dess förmåga att agera. 
<P>
För att bli mer effektiva behöver vi dock så mycket mer än en stark poliskår. Vi behöver en grundläggande förståelse av det problem vi står inför. Vi behöver en gemensam inblick i de nätverk som rekryterar unga män och kvinnor i våra innerstäder och i våra fängelser. Vi behöver en gemensam inställning till demokrati och rättigheter och en gemensam strategi för dess främjande i och utanför Europa.
<P>
Vi behöver överge den förenklade idén att främjandet av säkerhet automatiskt innebär en begränsning av de grundläggande friheterna. Vi behöver också glömma den förenklade uppfattningen att en begränsning av den personliga integriteten automatiskt främjar säkerheten. För att övertyga de europeiska medborgarna om värdet i våra åtgärder behöver vi vidta åtgärder som vi kan bevisa är nödvändiga. 
<P>
Frågan om ytterligare bevarande av uppgifter har inte bevisats tillräckligt, vilket frågan om underrättelse med personkällor och förståelse av problemet har gjort. Vi behöver en dialog om islams roll i samhället och om framtiden för mångkulturalism – vi behöver Franco Frattinis strategi. Vi behöver emellertid också den jordnära strategi som jag läste mellan raderna i Charles Clarkes text. 
<P>
”Rör inte mitt land” – det spelar ingen roll vilka vi är, vilken vår religion är eller varifrån vi kommer: om ni skadar våra landsmän skadar ni oss. Rör inte EU och de värderingar det står för, de värderingar som tillåter oss alla att leva tillsammans i fred. 
<SPEAKER ID="46" LANGUAGE="ES" NAME="Agustín Díaz de Mera García Consuegra (PPE-DE )." AFFILIATION="">
<P>
   – Herr talman! Jag anser att problemet måste definieras på rätt sätt. Det bör definieras som en pågående attack mot vår demokrati, och därför tycker jag att det inte verkar särskilt användbart att i ett demokratiskt samhälle sätta frihet och säkerhet på samma nivå. Undantagsvis, i mycket allvarliga lägen, måste vi vidta särskilda åtgärder som är lämpliga för de aktuella omständigheterna och som har en rättslig grund, men det måste göras med beslutsamhet, djärvhet och utan eftergifter.
<P>
Det finns en annan dold sida av denna debatt som jag vill ta upp nu. Jag tänker på problemet med datalagring som har diskuterats ingående. Det har inte sagts, men jag tänker säga det nu, att bakom detta ligger påtryckargrupper och oacceptabla ekonomiska förhållanden. Jag måste också tillägga, herr talman, att ekonomiska intressen och säkerhetsintressen inte får ställas mot varandra och ännu mindre får de kamoufleras bakom en slöja av uppenbara kränkningar av de allmänna friheterna, inte ens tillfälligt. Herr talman! Jag står helt och hållet på offrens sida, på det brittiska folkets och dess regerings sida, och jag stöder dem helhjärtat. Jag står på de demokratiska domarnas och de demokratiska ordningsmakternas sida.
<P>
Herr talman! Jag vill avsluta med att tala om något som jag är mycket väl medveten om. De kan höra oss, de har metoder för att lyssna på oss, men ändå vill vi inte veta vad de säger, utan bara när de säger det och till vem. Herr talman, mina damer och herrar! Vi lever inte i ett sagoland, vi är engagerade i en demokratisk och beslutsam kamp mot terrorism. 
<SPEAKER ID="47" LANGUAGE="CS" NAME="Libor Rouček (PSE )." AFFILIATION="">
<P>
    –  Vår debatt i dag handlar om frihet och säkerhet. Dessa båda idéer är beroende av varandra; utan frihet och grundläggande mänskliga och medborgerliga rättigheter kan det inte finnas någon säkerhet och utan säkerhet är det omöjligt att skapa frihet, mänskliga rättigheter och rättssäkerhet. Jag säger detta som företrädare för en ny medlemsstat som berövades sin frihet och ockuperades av främmande makt i flera årtionden. Ett av skälen till att medborgarna i Tjeckien, Slovakien, Polen, Ungern och andra länder var för ett medlemskap i Europeiska unionen var att det skulle stärka rättssäkerheten, de mänskliga rättigheterna, de medborgerliga rättigheterna och, förstås, säkerheten.
<P>
Allmänheten är väl medveten om att internationell terrorism, internationell organiserad brottslighet och olaglig invandring skär över alla gränser och att inget land i denna tid av globalisering kan lösa dessa problem på egen hand. Detta innebär att vi måste ha ett intensivt samarbete inom alla dessa områden. Därför välkomnar jag Charles Clarkes kommentarer, där han betonade mellanstatligt samarbete, samarbete mellan polismyndigheterna och utbyte av information mellan underrättelsetjänsterna. Jag välkomnar också kommissionsledamot Franco Frattinis initiativ, till exempel de nya reglerna för den gemensamma asyl- och invandringspolitiken och förslaget till ett direktiv om lagring av telefon- och Internetuppgifter.
<P>
Alla opinionsundersökningar visar att allmänheten i Europa vill att Europa ska samarbeta mer i fråga om säkerhet. Därför vill jag uppmana rådet och framför allt kommissionen att öka samarbetet, eftersom allmänheten anser att mer Europa betyder mer säkerhet på detta område. 
<SPEAKER ID="48" LANGUAGE="DE" NAME="Herbert Reul (PPE-DE )." AFFILIATION="">
<P>
   – Herr talman, mina damer och herrar! Ingen i denna kammare tvivlar på att vi behöver vidta fler lämpliga åtgärder för att bekämpa terrorsim och kriminalitet. Det som oroar mig allt mer är dock att beslutsfattarna på nationell och internationell nivå inte kan komma på något bättre när nya problem uppstår än att lösa dem med nya förordningar, nya direktiv och nya åtgärder. Jag stöder politiken och att säkerhetstjänsten ska få nya möjligheter, men jag anser att det är mycket viktigt att visa att dessa nya åtgärder behövs. Jag anser att det är viktigt att de befintliga åtgärderna ska vara effektiva – vilket de är.
<P>
Hur är det med samarbetet mellan medlemsstaterna? Som några ledamöter nyss sa är det ändå detta som är det verkliga problemet för den inre säkerheten och kampen mot brottsligheten. Vi har 25 rättssystem, inga av dem är harmoniserade, vårt datautbyte är otillräckligt och allt för lite information delas mellan säkerhetstjänsterna. När vi har beslutat om åtgärder, vad gör vi sedan med dem? Genomförs de – eller genomförs de inte – i varje medlemsstat? Jag skulle verkligen vilja se en förteckning där det i detalj visas var bristerna i samarbetet finns, vad som har gjorts i fråga om dessa åtgärder och hur de genomförs och hur väl de befintliga institutionerna fungerar. Det är den slags förteckning vi behöver om vi ska kunna avgöra vad som mer behövs.
<P>
Först då kommer jag – vi – att vara öppna för möjligheten att överväga nya instrument, men jag måste säga er, herr Clarke, herr rådsordförande, att ni måste visa att varje enskild åtgärd är nödvändig. Det gör mig betänksam att parlamentet under ett års tid har begärt bevis på att åtgärderna för datalagring behövs och att det är först nu vi får konkreta exempel på varför de behövs; men de är ändå inga bevis, utan enskilda exempel på fall där de varit användbara. Detta irriterar mig, och även om jag är tacksam för att vi åtminstone fick dessa exempel måste jag säga att de inte räcker.
<P>
Kommissionsledamot Franco Frattini slog huvudet på spiken när han nyss sa att om vi inför nya åtgärder måste det till att börja med klargöras att bara vissa slags uppgifter kommer att användas under en viss period och bara för vissa ändamål. Det handlar inte om att säga ja eller nej till rubb och stubb, utan om att det är oerhört viktigt att se till att vi får en omdömesgill och proportionerlig metod.
<P>
Jag förväntar mig också att parlamentet – som kommissionsledamot Franco Frattini nyss sa att han vill ha med – tas på allvar. I nuläget vill rådet inte ge parlamentet tillräckligt mycket att säga till om när det gäller datalagring, och det går bara inte. 
<SPEAKER ID="49" LANGUAGE="ES" NAME="Emilio Menéndez del Valle (PSE )." AFFILIATION="">
<P>
   – Herr talman! Efter den 11 september 2001 har Förenta staterna under förevändningen att de vill öka säkerheten bedrivit ett underjordiskt och tidvis hemligt, unikt krig. Det handlar bland annat om något vi kan kalla utlokalisering av tortyr, något som blev aktuellt nyligen när en egyptisk medborgare kidnappades på öppen gata i Milano, enligt uppgift på order av CIA. Den italienska statliga åklagaren utfärdade en arresteringsorder för de 13 amerikanska medborgare som var inblandade i gripandet av den påstådda terroristen som skickades till Egypten för att få särskild behandling. Kairo erkände att de hade tagit emot honom genom extraordinära förfaranden. Dessa förfaranden kallas på CIA-språk för ”extraordinärt utlämnande”, vilket är liktydigt med tortyr via underleverantörer. En person som misstänks för kopplingar till terrorism kidnappas och skickas till ett land, vanligtvis ett arabland som är specialiserat på denna konst. I hemlighet och utan respekt för några rättigheter avlägsnas personen från Förenta staternas territorium och därmed begås inga brott mot landets egna principer, som lyckligtvis tar avstånd från detta beteende, eftersom förhöret äger rum i utlandet.
<P>
När det gäller den fråga som de tre socialdemokratiska ledamöterna ställde om detta ärende, svarade kommissionsledamoten att det är omöjligt för kommissionen att vidta åtgärder eftersom det handlar om kidnappningar som ett tredjeland har utfört på medlemsstaternas territorium. Jag kan förstå detta, men unionen har ändå nära band till de länder som är ansvariga för den skandal jag talar om. Därför anser jag att även om gemenskapen inte har några befogenheter i frågan, bör rådet försöka göra det mycket klart att Europa har ett annat sätt att agera i sina internationella förbindelser. 
<SPEAKER ID="50" LANGUAGE="EN" NAME="Charles Clarke," AFFILIATION="rådets ordförande">
<P>
   . – Herr talman! Vi har haft en mycket bra debatt under förmiddagen. Jag har inte möjlighet att svara på allting som har sagts utan vill helt enkelt ta upp fyra saker som parlamentet kan fundera på.
<P>
För det första välkomnar jag varmt stilen på debatten och hur den genomförts. Jag uppskattar inläggen från Hans-Gert Poettering, Martin Schulz, Graham Watson och Jean-Marie Cavada, i synnerhet Jean-Marie Cavadas synpunkt att tiden är mogen för att de närmaste fyra månaderna arbeta tillsammans för att nå en överenskommelse om hur vi ska gå vidare. Jag välkomnar de tecken på en lösning som det fanns bred enighet om i debatten i dag, och jag kan, på ministerrådets vägnar, säga att vi vill arbeta med er för att lösa dessa frågor på ett positivt sätt.
<P>
För det andra vill jag säga att debatten också har illustrerat riskerna och vissa politiska krafters vilja att infektera, skada och sprida desinformation om dessa svåra och problematiska frågor. Jag syftar i synnerhet på inläggen från Philip Claeys, Nigel Farage, Mario Borghezio och Sajjad Karim – ett synnerligen okunnigt och oinitierat inlägg – och från Geoffrey Van Orden. Det är mycket viktigt att vi, när vi för denna debatt, ser på korrekta fakta och diskuterar dem på ett riktigt sätt, för om vi inte löser dessa problem kommer andra att använda dem för sina egna syften.
<P>
För det tredje vill jag ta upp en mycket viktig principfråga. Johannes Voggenhuber sa att vi måste försvara våra värderingar genom att jobba utifrån dem. Jag instämmer helt. För att undvika alla tvivel vill jag säga att jag absolut respekterar den rättsliga ramen och de rättigheter som behöver respekteras.
<P>
Jag ska ta ett exempel som har nämnts, polisens fruktansvärda, tragiska nedskjutning av Jean Charles de Menezes dagen efter bombdåden i London. I Förenade kungarikets rättssystem har vi en oberoende kommission för klagomål mot polisen som kommer att undersöka alla aspekter och rapportera om arbetet offentligt, varefter slutsatser kommer att dras. Polisen och säkerhetstjänsten har ansvar inför samhället som helhet, även när ett mycket tragiskt misstag har begåtts. Det är vad som bör ske!
<P>
Det finns alltid en risk för misstag, och naturligtvis har parlamentet rätt att säga att vi måste försäkra oss om att ärendet granskas och ansvar utkrävs. Jag menar emellertid – givetvis som talesman för den brittiska regeringen men också för rådet som helhet – att vi ansluter oss till en sådan rättslig ram och att den fruktansvärda nedskjutningen är en illustration av att just detta är möjligt.
<P>
Jag ska bara tillägga en sak. Vi har haft självmordsbombare i vår stad, folk som är beredda att spränga sig själva i luften för att åstadkomma förstörelse genom terrorattacker. Det är befogat att polisen överväger hur de kan hantera problemet. Jag önskar att vi inte hade det problemet, att det inte fanns några självmordsbombare alls. Jag önskar att jag kunde knäppa med fingrarna och så försvann de. Det kan jag inte – de finns. Under de omständigheterna är det riktigt att vår polis och säkerhetstjänst funderar ordentligt på hur vi handskas med ett hot från den sidan, en fråga som måste granskas och diskuteras och hanteras inom den rättsliga ramen. Men detta är vad parlamentets arbete bör handla om: att fråga efter det rätta förfarandet på detta område.
<P>
Därför säger jag: Ja, vi arbetar inom en rättslig ram. Men jag säger också till min vän Graham Watson att de mänskliga rättigheterna är odelbara – det är sant – men vi måste också inse att det finns individer och organisationer som strävar efter att förgöra de mänskliga rättigheterna, och vi måste försvara oss mot dem, mot de människor som vill förgöra allas våra mänskliga rättigheter. Detta är vår skyldighet när vi talar om dem.
<P>
Slutligen vill jag bemöta kritiken mot att jag inte tillräckligt tog upp frågan om sociala och politiska åtgärder i fråga om islam. Jag accepterar den kritiken. Den framfördes på ett bra sätt. Stavros Lambrinidis, Jan Marinus Wiersma, Enrique Barón Crespo och Martine Roure – med sina synpunkter om rättvisa – har rätt allesammans. Vi behöver en strategi för att ta itu med dessa frågor och föra dem framåt.
<P>
Vi behöver förstå islam – vi behöver vidta utbildningsåtgärder och sociala och politiska åtgärder för det. Som Martine Roure sa behöver vi fokusera på rättvisan som grund. Vi behöver säga att nihilism är en förvanskning av islam snarare än själva islam. Som Jaime Mayor Oreja sa behöver vi förstå organisationernas roll på dessa områden.
<P>
Jag hinner inte ta upp de frågor om Irak som Francis Wurtz och Giovanni Claudio Fava tog upp. Allt jag säger är att angreppen den 11 september ägde rum långt före situationen i Irak och att man måste beakta att grymma terroristdåd har begåtts under en längre tid.
<P>
Jag hoppas och tror att vi under detta ordförandeskap ska ta det avgörande steget för att få alla EU-institutioner – parlamentet, rådet och kommissionen – att höja kvaliteten på vårt arbete mot allvarlig och organiserad brottslighet och terrorism, och jag förbinder mig att arbeta i den riktningen.
<SPEAKER ID="51" LANGUAGE="IT" NAME="Franco Frattini," AFFILIATION="kommissionens vice ordförande">
<P>
   . Herr talman, mina damer och herrar! Även jag tackar er för kvaliteten på den debatt vi haft, som visar att rådet, parlamentet och kommissionen stärker sina föresatser att arbeta tillsammans.
<P>
Några av er har påpekat – Martin Schultz påpekade detta mycket kraftfullt, vilket även Enrique Barón Crespo gjorde – att vi ofta har haft långa och utdragna debatter om samma ämnen. Det är mycket ofta fallet för vissa institutionella frågor. Ni har rätt, herr Schulz: Vi införde verkligen bestämmelser i konstitutionsfördraget som skulle ha gjort det möjligt för oss att göra framsteg, men för närvarande är det inte möjligt att göra dessa framsteg.
<P>
Mina damer och herrar! När vi reflekterar över Europas framtid och när vi tar upp säkerhet som ett prioriterat område för europeiska åtgärder måste vi lägga större vikt vid att vi måste skapa en mer solid och sammanhållen institutionell gemensam grund i Europa om vi menar allvar med att vilja minska den nationella rivaliteten.
<P>
Denna gemensamma grund finns inte i dagsläget. Samtidigt förändras och utvecklas terrorismen och den gränsöverskridande brottsligheten tyvärr mycket snabbare än våra EU-institutioner. Detta är ett problem vi måste lösa när våra medborgare kräver ett svar – EU:s politiska svar som många av er har lyft fram.
<P>
Hur bör vi agera nu? Jag ska bara ta upp några av de förslag jag har hört och jag börjar med Elmar Broks: Färre nya lagar, färre nya lagstiftningsinitiativ och ett ökat genomförande av befintliga regler. Detta är en princip som jag har blivit medveten om under mina sju första månader – inte så lång tid – av arbetet i kommissionen. Många medlemsstater är allvarligt försenade med att genomföra de regler som redan finns, det förekommer fortfarande rivalitet mellan institutionerna, som de institutionella aktörerna gemensamt arbetar för att undanröja.
<P>
Därför har jag föreslagit en mekanism inom handlingsplanen för att ständigt övervaka genomförandet av befintliga regler och för att utvärdera om och i vilken utsträckning vi gör framsteg – och ni har godkänt detta förslag. Dessutom kommer jag och kommissionens tjänsteavdelningar naturligtvis att åta oss att ge tekniskt stöd till de medlemsstater som efterfrågar det för att genomföra de befintliga reglerna om terrorism. Mina damer och herrar! Jag ska se till att återkomma till er regelbundet – en gång i halvåret – när det gäller genomförandemetoder och om huruvida de befintliga reglerna har genomförts på rätt sätt och av vem, men för att göra det behöver jag ert tydliga politiska, inte lagstiftningsmässiga, stöd.
<P>
Sist en avslutande tanke om Europas politiska strategi. Hans-Gert Poettering och Jaime Mayor Oreja, bland andra, talade om ett i första hand politiskt svar. Jag håller med helhjärtat och säger: Låt oss ta med det civila samhället i större utsträckning – de religiösa och civila gemenskaper som i hela Europa företräder denna stora verklighet som är vår verklighet – och låt oss arbeta med dem för att undanröja dessa djupt liggande rötter för terrorism och rekrytering av terrorister.
<P>
Något jag redan har nämnt för er och som jag kommer att nämna igen här i parlamentet är att vi öppet tänker be om deltagande och engagemang av de muslimska grupper som känner att de ingår i en gemenskap som samtidigt verkar i ett europeiskt sammanhang. Vi kommer också att uppmana dem att göra en gest av ansvarstagande: I denna öppna dialog skulle vi vilja höra böner i moskéerna som ibland – allt oftare – innehåller ett klart och tydligt fördömande av alla handlingar som syftar till att förstöra människoliv.
<P>
Detta är den dialog och de gemensamma värderingar som vårt politiska agerande måste bygga på. Kommissionen kommer också att bidra till den interna strategin för EU:s säkerhetsåtgärder. Vi ska utarbeta ett meddelande till parlamentet och rådet för att tillsammans med er undersöka hur vi på bästa sätt ska få med de internationella aktörerna i denna verkligt universella utmaning som påverkar alla.
<P>
Vi kommer också att be om stöd – jag har hört några tal som gått ut på detta – och ett visst positivt bidrag från den stora sektorn av frivilligarbetare och icke-statliga organisationer för att underlätta för oss att upptäcka förflyttningar av medel och ekonomiska transaktioner. Jag kan säga att jag personligen kommer att möta företrädare för icke-statliga organisationer, och innan vi har haft en grundlig diskussion kommer vi i Bryssel inte att utfärda något ensidigt beslutande dokument. Vi ska vara återhållsamma och be om deras hjälp; insyn i finansiella transaktioner är verkligen ett av våra förebyggande vapen i kampen mot terrorismen.
<P>
En sista tanke: Jag har hört många av er – jag kommer särskilt ihåg er, herr Lambrinidis – nämna människornas och det civila samhällets behov av att inte känna sig utestängda från denna stora, gemensamma, politiska insats för att besegra terrorismen.
<P>
Om medborgarna känner sig utestängda från denna stora gemensamma utmaning kommer vi – kommissionen, parlamentet och rådet – att ha tappat den verkliga kontakten med källan till vår demokratiska legitimitet, det vill säga medborgarna.
<P>
Detta är en faktor, mina damer och herrar, som kan ligga till grund för den misstro och det avstånd som fick så många i Frankrike och Nederländerna att rösta nej; de kände sig utestängda och förbisprungna. I kampen mot terrorism måste vi hålla dem nära oss. 
<SPEAKER ID="52" LANGUAGE="DE" NAME="Martin Schulz (PSE )." AFFILIATION="">
<P>
   – Herr talman! Jag vill be er notera att jag när jag talade på min grupps vägnar gjorde en kommentar som Johannes Voggenhuber tog upp i sitt tal och tolkade som att jag vill att säkerhetstjänsterna ska svara på det våld som används av terrorister och brottslingar med samma våld eller på samma urskillningslösa sätt gentemot de personerna. Enda förklaringen till Johannes Voggenhubers tolkning är att han inte lyssnade tillräckligt uppmärksamt på mig.
<P>
Låt mig därför säga att essensen i det jag sa var att de som – oavsett om de är terrorister eller kriminella – kränker de mänskliga rättigheterna och attackerar samhället måste räkna med hårda tag av säkerhetstjänsterna, men jag lade faktiskt till – och tar detta tillfälle i akt att upprepa det – att det också är ett mått på demokratins styrka att den garanterar grundläggande medborgerliga rättigheter åt alla, till och med åt dessa människor.
<P>
Detta är vår grupps ståndpunkt och ingen annan tolkning är rimlig. 
<SPEAKER ID="53" LANGUAGE="" NAME="Talmannen." AFFILIATION="SKRIFTLIG FÖRKLARING (ARTIKEL 142)">
<P>
   –Debatten är avslutad.
<SPEAKER ID="54" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – I efterdyningarna av de brutala attackerna i London, som vi fördömer kraftigt – precis som vi fördömer alla former av terrorism, även statsterrorism – är en ny offensiv på väg på EU-nivå, där Londonattackerna används som förevändning för att motivera de senaste förfärande kränkningarna av medborgarnas rättigheter, friheter och garantier. Samtidigt har man medvetet dolt det faktum att en politik av aggression och militär ockupation i Irak, Palestina och Afghanistan i sig föder terrorism.
<P>
Bland de åtgärder som har föreslagits återfinns än en gång förslaget om att kontrollera telefon- och e-postregister och att lagra dessa uppgifter i en europeisk databas och att detta, såvitt vi vet, skulle kunna göras utan begränsningar eller balans. En sådan åtgärd skulle vara oproportionerlig och det är mycket tveksamt om den skulle fungera.
<P>
Alla fakta pekar på att i motsats till vad som har trumpetas ut har denna säkerhetsoffensiv varit ett misslyckande när det gäller dess uttalade mål, men det värsta är att den har undergrävt medborgarnas fri- och rättigheter.
<P>
I denna säkerhetsoffensivs namn mördades Jean Charles Menezes, en brasiliansk medborgare, brutalt på väg till arbetet av den brittiska polisen, när de tillämpade strategin att skjuta först och fråga sedan. 
<SPEAKER ID="55" LANGUAGE="" NAME="" AFFILIATION="Vice talman">
<SPEAKER ID="56" LANGUAGE="DE" NAME="Jürgen Zimmerling (PPE-DE )." AFFILIATION="">
<P>
   – Herr talman! Jag har läst måndagens protokoll och noterar till min besvikelse att mitt namn inte finns med, trots att jag som alltid var där i tid för sammanträdets öppnande – vilket de kvinnliga ledamöter som sitter bredvid mig kan bekräfta. 
<SPEAKER ID="57" LANGUAGE="EN" NAME="Robert Atkins (PPE-DE )." AFFILIATION="(Applåder)">
<P>
   – Herr talman! När kommer parlamentets presidium och dess ledning att ta tag i de kaotiska rutiner vi följer när det blir dags för omröstning? Vi fick beskedet att omröstningen skulle äga rum kl. 12.00. Nu är klockan över 12.30. Hur kan vi förvänta oss att folk utanför ska ta oss på allvar om vi inte kan organisera oss ordentligt inbördes? Presidiet måste göra någonting.
<SPEAKER ID="58" LANGUAGE="" NAME="Talmannen." AFFILIATION="">
<P>
   – Som ni vet, Sir Robert, har jag full förståelse för er inställning. Jag ska definitivt framföra den vid talmanskonferensen, men det är grupperna som lägger fram talarlistan. Vi godkände föredragningslistan i måndags, men jag förstår vad ni menar och vi ska försöka åstadkomma förbättringar i framtiden. 
<SPEAKER ID="59" LANGUAGE="FR" NAME="Véronique De Keyser (PSE )." AFFILIATION="Applåder">
<P>
   – Herr talman! Samtidigt som jag nu vänder mig till er omringas det tunisiska förbundet för mänskliga rättigheter av armén. Jag uppmanar er att notera detta och att vidta omedelbara åtgärder. Jag är väl medveten om att detta inte är ett brådskande ärende i dag, men det finns nödlägen som inte kan vänta till torsdag eftermiddag.
<SPEAKER ID="60" LANGUAGE="" NAME="Talmannen." AFFILIATION="">
<P>
   – Det är noterat. Det kommer att vara ett möte med Maghrebdelegationen i eftermiddag kl. 15.00. 
<SPEAKER ID="61" LANGUAGE="" NAME="Talmannen." AFFILIATION="För resultatet av omröstningen och andra detaljer">
<P>
   – Nästa punkt på föredragningslistan är omröstningen.
<P>
(: se protokollet.) 
<SPEAKER ID="62" LANGUAGE="" NAME="" AFFILIATION="Efter omröstningen:">
<SPEAKER ID="63" LANGUAGE="EN" NAME="Marios Matsakis (ALDE )." AFFILIATION="">
<P>
   – Herr talman! Jag fick intrycket att vi inte röstade om ändringsförslag 15. 
<SPEAKER ID="64" LANGUAGE="" NAME="Talmannen." AFFILIATION="">
<P>
   – Det föll eftersom tilläggsförslagen 23 och 31 antogs. 
<SPEAKER ID="65" LANGUAGE="" NAME="Talmannen." AFFILIATION="">
<P>
   – Omröstningen är avslutad. 
<SPEAKER ID="66" LANGUAGE="" NAME="" AFFILIATION="">
<SPEAKER ID="67" LANGUAGE="PT" NAME="Luís Queiró (PPE-DE )," AFFILIATION="skriftlig.">
<P>
   – Det aktuella betänkandet och det förslag till resolution som det innehåller ger oss en möjlighet att visa vår uppskattning av den snabbhet och den anda av solidaritet och ansvarskänsla om EU agerade med efter tsunamikatastrofen i december. Naturligtvis är den enda möjliga rösten i detta fall en positiv sådan. 
<SPEAKER ID="68" LANGUAGE="" NAME="" AFFILIATION="">
<SPEAKER ID="69" LANGUAGE="PT" NAME="Luís Queiró (PPE-DE )," AFFILIATION="skriftlig.">
<P>
   – Portugal är väl medvetet om värdet och vikten av att använda denna fond när katastrofer som drabbar oss når en nivå som kräver solidaritet från unionen och våra andra partner.
<P>
Med hänsyn till de tekniska utvärderingar som krävs och att Slovakien har begärt stöd för att täcka skadorna av stormen den 19–20 november 2004 är det därför vår skyldighet att tillstyrka att fonden i fråga används. 
<SPEAKER ID="70" LANGUAGE="" NAME="" AFFILIATION="">
<SPEAKER ID="71" LANGUAGE="EN" NAME="David Martin (PSE )," AFFILIATION="skriftlig">
<P>
   .– Jag välkomnar EU:s omedelbara reaktion på tsunamikatastrofen. Den goodwill som detta skapade kan dock gå förlorad om de lokala projekten inte blir varaktiga. Kommissionen måste vara noga med att behålla fokus på att hjälpa offren för tsunamin genom att inte bara göra av med pengar utan också göra det effektivt. 
<SPEAKER ID="72" LANGUAGE="PT" NAME="Luís Queiró (PPE-DE )," AFFILIATION="skriftlig.">
<P>
   – Förslaget till revidering av budgetplanen 2000–2006 har sitt ursprung i reformen av den gemensamma jordbrukspolitiken, som antogs vid Europeiska rådets möte i september 2003 och som innebar en minskning av direktstödet (underrubrik 1a), kallat ”modulering”, för att finansiera en politik för landsbygdens utveckling (underrubrik 1b). Förslaget ger upphov till vissa grundläggande frågor om den gemensamma jordbrukspolitiken och jordbruksutgifterna. Vi förnekar inte att det finns ett behov av strukturellt stöd till landsbygden och av att öka detta stöd. I debatten om reformen av den gemensamma jordbrukspolitiken och den nya budgetplanen 2007–2013 har vi lagt fram konkreta förslag som syftar till att öka anslagen för jordbruksutveckling, med särskild hänsyn till kompensationsutbetalningar och ekologisk odling. Men detta får inte ske på bekostnad av marknadspelaren i den gemensamma jordbrukspolitiken, eller som ett led i en filosofi om att denna pelare ska ersättas med landsbygdsutveckling, vilket det brittiska ordförandeskapet för fram. Att överföra medel från marknadspelaren till landsbygdsutveckling är ett sätt att införa medfinansiering bakvägen, vilket innebär att utgifterna för den gemensamma jordbrukspolitiken åternationaliseras.
<P>
Detta förslag undergräver också principerna om modulering och prispress, som skulle bidra till att stödet fördelas mer rättvist mellan länder, produktionssektorer och jordbrukare, med andra ord, stödet till de stora företagen minskas …
<SPEAKER ID="73" LANGUAGE="" NAME="" AFFILIATION="">
<SPEAKER ID="74" LANGUAGE="PT" NAME="Luís Queiró (PPE-DE )," AFFILIATION="skriftlig.">
<P>
   – Jag röstade för Garriga Polledo-betänkandet.
<P>
Parlamentet gjorde ett åtagande att skyndsamt svara på behoven av rehabilitering och återuppbyggnad efter den katastrofala tsunamin den 26 december 2004.
<P>
Vi måste därför ge oss själva de resurser som krävs för att möta dessa utmaningar och samtidigt skydda pågående utvecklingsprogram och självklart inte heller riskera våra andra prioriteringar. Därför välkomnar jag mobiliseringen av flexibilitetsinstrumentet för räkenskapsåret 2005, på sammanlagt 15 miljoner euro för att finansiera återuppbyggnads- och rehabiliteringsarbetet i de länder som påverkats av tsunamin, eftersom det är en lämplig åtgärd som är värd mitt stöd. 
<SPEAKER ID="75" LANGUAGE="" NAME="" AFFILIATION="">
<SPEAKER ID="76" LANGUAGE="SK" NAME="Zita Pleštinská (PPE-DE )." AFFILIATION="">
<P>
   – Jag tackar föredragandena och alla mina kolleger som har röstat för att ge Slovakien 5,6 miljoner euro från Europeiska unionens solidaritetsfond för återplantering av den skog som förstördes i stormen i Tatrasbergen i november.
<P>
Detta är kulmen på ett initiativ som togs av de slovaker som bestämde sig för att anordna en utställning om Tatras i Strasbourg. Europaparlamentets gest är ett tecken på solidaritet med alla som känner till och älskar våra alpina områden och som inte väntade passivt på det stöd Slovakien kommer att få nästan 10 månader efter denna naturkatastrof.
<P>
Förra sommaren återplanterade entusiaster från 17 europeiska länder det gröna bältet längs bergssidorna och mildrade skadorna i skogslandskapet som uppskattas till 195 miljoner euro. Varje dag arbetade i genomsnitt 95 frivilliga i vattenskogsprojektet, som organiserades av frivilligorganisationen Ľudia a voda (Folk och vatten). Detta intressanta projekt som genomfördes under överinseende av en regeringskommitté och andra institutioner skulle kunna bli ett pilotprojekt även för andra länder. 
<SPEAKER ID="77" LANGUAGE="" NAME="" AFFILIATION="">
<SPEAKER ID="78" LANGUAGE="EN" NAME="Richard James Ashworth (PPE-DE )," AFFILIATION="skriftlig">
<P>
   .– Jag och mina brittiska konservativa kolleger har lagt ned våra röster om betänkandet om överskottet 2004. De konservativa ledamöterna menar att EU-budgeten måste ge EU:s skattebetalare valuta för pengarna. Därför är vi i detta fall inte beredda att kritisera kommissionen för detta underutnyttjande. 
<SPEAKER ID="79" LANGUAGE="PT" NAME="Luís Queiró (PPE-DE )," AFFILIATION="skriftlig.">
<P>
   – Detta betänkande tar upp överskottet från genomförandet av budgeten 2004.
<P>
Underutnyttjandet av betalningsbemyndigandena är ett av de viktigaste inslagen i det slutliga saldot för 2004 års budget.
<P>
Jämfört med tidigare år har genomförandet av strukturfondsprogrammen förbättrats avsevärt. Ändå kan de utmaningar EU nu står inför inte rättfärdiga detta underutnyttjande.
<P>
Detta gäller särskilt för föranslutningsstöd, som vi anser kan skapa allvarliga problem mycket snart.
<P>
Därför är det oerhört viktigt att kommissionen förbättrar genomförandet under 2005, så att resultat visar en betydande minskning av unionens överskott.
<P>
Avslutningsvis röstade jag för Garriga Polledo-betänkandet eftersom jag inte hade några invändningar mot några av hans relevanta påpekanden. 
<SPEAKER ID="80" LANGUAGE="" NAME="" AFFILIATION="">
<SPEAKER ID="81" LANGUAGE="" NAME="Hélène Goudin, Nils Lundgren och Lars Wohlin (IND/DEM )," AFFILIATION="skriftlig">
<P>
   .– Tidigare erfarenheter visar att EU inte klarar av att hantera katastrofbistånd på ett effektivt sätt. Varje medlemsland bör istället inrätta exempelvis en solidaritetsfond för att kunna hjälpa länder som drabbas i samband med olika naturkatastrofer. Samordningen bör anpassas till de specifika omständigheter som råder vid varje enskild katastrof samt ta hänsyn till de drabbade ländernas prioriteringar. Junilistan väljer därför att rösta nej till betänkandena trots att ändamålen i de här fallen både är motiverade och behjärtansvärda. 
<SPEAKER ID="82" LANGUAGE="" NAME="" AFFILIATION="">
<SPEAKER ID="83" LANGUAGE="DE" NAME="Andreas Schwab (PPE-DE )." AFFILIATION="">
<P>
   – Herr talman! Jag vill säga något om Csaba Őrys betänkande. Först och främst begriper jag inte hur kommissionen i tolv år kan pilla med en fullkomligt orimlig lag som denna och hur slutresultatet sedan kan bli insikten att en lag om optisk strålning kanske inte är exakt vad den europeiske mannen på gatan förväntar sig av EU, eftersom det har att göra med solstrålningen. 
<P>
Vi i EU bör ägna mindre uppmärksamhet åt sådant som solskenet, som många människor betraktar som något fullständigt normalt – och också vet hur de ska skydda sig mot på fritiden – och i stället intressera oss för sådant som människorna verkligen förväntar sig att EU ska göra något åt. Då menar jag inte solstrålningen utan världsproblemen som kriget i Irak och det ökande problemet med terrorismen – helt andra frågor alltså. Jag kan bara be ledamöterna i parlamentet och kommissionen att dra lärdom av vad som har hänt, och omröstningen har hindrat det från att göra alltför stor skada, och i framtiden koncentrera sin uppmärksamhet på frågor som är relevanta för EU och som får allmänheten att känna att vi bryr oss om sådant som intresserar dem. 
<SPEAKER ID="84" LANGUAGE="DE" NAME="Albert Deß (PPE-DE )." AFFILIATION="">
<P>
   – Herr talman, mina damer och herrar! Även jag vill uttala mig om Csaba Őrys betänkande som jag röstade emot, eftersom jag anser det nästan löjligt att vi ska reglera varje detalj i allmänhetens liv från EU-nivå och nedåt. Jag anser att det faktum att vi behandlar EU-medborgarna som barn inom varje område av deras liv är ett djupt socialistiskt synsätt. Jag skulle hellre se att vi i stället för att anta direktiv hade inrättat en kampanj som visar allmänheten på farorna med artificiell och naturlig strålning. Människorna måste fortsätta att ta ansvar för om de utsätter sig för naturlig strålning. Jag uppfattar det som fullständigt cyniskt att slösa bort parlamentets värdefulla tid på en debatt om ett solskensdirektiv medan oräkneliga tusentals människor, många av dem barn, dör av hunger och törst under den afrikanska solen. Det är sådant vi måste finna lösningar på. 
<SPEAKER ID="85" LANGUAGE="EN" NAME="James Hugh Allister (NI )," AFFILIATION="skriftlig">
<P>
   .– Trots att jag är en varm anhängare av relevanta och lämpliga åtgärder för hälsa och säkerhet för arbetstagare kan jag inte stödja att man inkluderar naturliga källor för optisk strålning i detta direktiv. Arbetsgivare har redan ett ansvar för att analysera hälso- och säkerhetsrisker och för att införa lämpliga kontrollåtgärder enligt ramdirektivet (89/391/EEG). Exponering för solen är en känd risk, t.ex. för jordbruket och byggindustrin, och den är redan tillräckligt beaktad. Att inkludera naturlig solstrålning i det nya direktivet kommer att påverka små jordbruks- och byggföretag på ett oproportionerligt sätt och orsaka onödiga administrativa kostnader, särskilt i den norra delen av Europa.
<P>
Att klimatet varierar starkt mellan EU-medlemsstaterna är tillräckligt för att tydliggöra att EU-lagstiftning om naturlig optisk strålning inte är lämpligt. Åtgärder som endast gäller exponering för artificiell strålning är lämpliga, men införlivandet av naturlig strålning från solen fick mig att rösta emot direktivet eftersom omfattningen och konsekvenserna är överdrivna och betungande.
<P>
Det dåraktiga i detta förslag tyder på att EU-medborgarna snarare behöver skydd mot Bryssel än mot solen! 
<SPEAKER ID="86" LANGUAGE="PT" NAME="Ilda Figueiredo (GUE/NGL )," AFFILIATION="skriftlig">
<P>
   .– Jag är förskräckt över den ståndpunkt om solstrålning som majoriteten av parlamentsledamöterna antagit – dvs. gruppen för Europeiska folkpartiet (kristdemokrater) och Europademokrater och liberalerna. Förslaget som de avvisade syftade till att tvinga arbetsgivarna att bedöma hälso- och säkerhetsriskerna vid exponering för naturliga källor av optisk strålning, och utarbeta och genomföra en handlingsplan som innefattar tekniska och organisatoriska åtgärder avsedda att minska hälso- och säkerhetsriskerna för dem som arbetar utomhus till ett minimum, utan att det påverkar medlemsstaternas skyldighet att fastställa specifika kriterier för att genomföra riskbedömningar där man tar hänsyn till arten av verksamhet och exponeringen i fråga.
<P>
Majoriteten inte bara blockerade antagandet av förslagen som vi lade fram utan avvisade även den gemensamma ståndpunkt som accepterats av rådet i frågan och som liknade vår, i den mån som förslaget innebar bättre skydd för arbetare som utsätts för stark solstrålning, mot bakgrund av WHO:s varningar om ett ökande antal fall av hudcancer. 
<SPEAKER ID="87" LANGUAGE="FR" NAME="Robert Goebbels (PSE )," AFFILIATION="skriftlig">
<P>
   .– Jag är en bestämd anhängare av det sociala Europa och av att skydda anställda från faror på arbetet. Vägen till helvetet kantas emellertid av goda intentioner. Europeiska unionen och parlamentet har framför allt en naturlig tendens att överreglera. Det är fallet med direktivet om skydd mot inte bara artificiell strålning utan även naturlig strålning. Sedan tidernas begynnelse har mänskligheten kunnat anpassa sig till det naturliga klimatet. Beduinerna i öknen klär sig annorlunda jämfört med människorna i norr. Varför skulle vi vilja spotta fram förordningar som styr arbetarnas exponering för solljuset från Sicilien till norra polcirkeln? Skulle det inte vara tillräckligt att tillämpa det som i dag pompöst hänvisas till som försiktighetsprincipen, dvs. grundläggande försiktighet, i stället för att lagstifta till vänster, till höger och i mitten? 
<SPEAKER ID="88" LANGUAGE="" NAME="Hélène Goudin, Nils Lundgren och Lars Wohlin (IND/DEM )," AFFILIATION="skriftlig">
<P>
   .– Betänkandet handlar om skydd vid arbetsplatser för exponering för optisk strålning. Vi stödjer minimiskydd för hälsa och säkerhet på arbetsplatserna, men vi anser i grunden att detta kan skötas av medlemsländerna själva. Vi stödjer dock de ändringsförslag som innebär minskad byråkrati för företagen. 
<SPEAKER ID="89" LANGUAGE="DE" NAME="Lissy Gröner (PSE )," AFFILIATION="skriftlig">
<P>
   .– Att högern avvisar direktivet om att skydda arbetarna från optisk strålning vittnar i hög grad om billig opportunism från deras sida och är ett hugg i ryggen på dem som drabbas. Om man allvarligt betänker den dramatiska ökningen av förekomsten av hudcancer bland arbetare – över 90 000 fall enligt tyska fackföreningar och en siffra som ökat tiofalt sedan 1970-talet – kan det inte annat än leda till åtgärder! Nationella gränser hindrar inte strålningen. Jag röstar därför för en europeisk förordning för att skydda arbetare och mot kristdemokraternas förslag till avvisande av den gemensamma ståndpunkten.
<P>
Jag avger min röst till förmån för en europeisk lösning där man slår fast en maximinivå av skydd för arbetare som exponeras för optisk strålning. Dramatiska klimatförändringar gör det nödvändigt att i större utsträckning uppmärksamma även den naturliga strålningen. Den snabba ökningen av förekomsten av hudcancer i Australien borde vara en varning för oss i Europa. 
<SPEAKER ID="90" LANGUAGE="EN" NAME="Ian Hudghton (Verts/ALE )," AFFILIATION="skriftlig">
<P>
   .– Jag röstade för de olika ändringsförslagen om att naturliga källor till optisk strålning inte ska omfattas av direktivet. Det missriktade försöket att innefatta solljus var en present till de extrema EU-skeptikerna som fick tillfälle att sprida historier om att ”Bryssel vill förbjuda solljus”.
<P>
Självklart ska våra väljare vara medvetna om hälsoriskerna med överexponering för solen, men EU-regler från Bryssel är inte den bästa lösningen och inte heller att lägga på arbetsgivarna ytterligare skyldigheter.
<P>
Ansvaret för att informera människor om solens påverkan på huden bör ligga fast hos medlemsstaterna och deras regeringar. När allt kommer omkring finns det en tydlig skillnad i klimat mellan t.ex. Skottland och Grekland, och därför bör hälsoråd utformas efter lokala förhållanden. 
<SPEAKER ID="91" LANGUAGE="FR" NAME="Carl Lang (NI )," AFFILIATION="skriftlig">
<P>
   .– Jag har nyligen mottagit ett stort antal skrivelse från verksamma personer inom hotell-, catering- och byggnadsbranschen som har informerat oss om sin berättigade oro för en gemensam ståndpunkt från rådet om arbetarnas exponering för optisk strålning.
<P>
När man tittar närmare på rekommendationen är den faktiskt häpnadsväckande och gör att man undrar hur allvarligt formuleringen kan tas. Behovet att förbättra och bättre hantera säkerheten för arbetare som exponeras för artificiell optisk strålning inom exempelvis industrin är förståeligt, men varför var det nödvändigt att intressera sig för så kallad ”naturlig” optisk strålning? Varför denna överdrivna vilja att reglera arbetsvillkoren för människor som i varierande grad exponeras för… solen? Bortsett från att de väcker löje förefaller dessa förslag, om de genomförs, verkligen leda till ökade restriktioner, särskilt för små och medelstora företag, och skulle åstadkomma resultat som inte är övertygande.
<P>
Mot bakgrund av den internationella osäkerhet som vänder uppochned på våra länder och den ekonomiska och sociala krisen och identitetskrisen visar detta slags otroliga förslag ännu en gång i vilken utsträckning dessa människor som är för EU och som vill kontrollera allt har tappat kontakten med verkligheten. Det är anledningen till att jag protesterade mot detta nya knep som med sin administrativa överdrift och det ekonomiska strupgrepp det innebär riskerar att placera att mörkt moln över många av våra företag. 
<SPEAKER ID="92" LANGUAGE="EN" NAME="David Martin (PSE )," AFFILIATION="skriftlig">
<P>
   .– Direktivet om arbetstagares exponering för risker som har samband med optisk strålning har gett upphov till mycket tomt prat.
<P>
På grund av förslagets uppdelning gäller den gemensamma ståndpunkten endast de särskilda minimikraven för skydd av arbetstagares hälsa och säkerhet mot risker som kommer av eller sannolikt kommer av exponering för optisk strålning.
<P>
Några har därför försökt förlöjliga förslaget och beskriva det som ett solskyddsdirektiv. Enligt min uppfattning skapar förslaget, trots försöken att förlöjliga det, ändå en bra avvägning mellan skydd och överreglering. 
<SPEAKER ID="93" LANGUAGE="EN" NAME="Claude Moraes (PSE )," AFFILIATION="skriftlig">
<P>
   .– Som Labourpartiets talesman för sysselsättning och sociala frågor har jag röstat för denna lagstiftning i dag eftersom jag anser att den kommer att skydda arbetstagares hälsa och säkerhet i hela Europa på ett viktigt område som för närvarande inte täcks helt i medlemsstaternas nationella lagstiftning och att den kommer att skydda arbetstagare i min valkrets i London. Några parlamentsledamöter har försökt att stryka frågan om naturligt ”solljus” från betänkandet.
<P>
Som ledamot av Europaparlamentet för Labourpartiet har jag stöttat den brittiska regeringens och rådets linje att stödja den gemensamma ståndpunkten, eftersom vi menar att den innebär en bra avvägning mellan skydd och överreglering. 
<SPEAKER ID="94" LANGUAGE="PT" NAME="Luís Queiró (PPE-DE )," AFFILIATION="skriftlig">
<P>
   .– De ökande kraven på att förbättra arbetsvillkoren och skydda arbetarnas hälsa och säkerhet är positiva tecken på ekonomisk utveckling. Det krävs emellertid balans för att inte ställa orimliga krav genom att överreglera.
<P>
När det gäller den fråga vi nu diskuterar är det viktigt att göra en subtil distinktion mellan arbetsgivarnas ansvar och de försiktighetsåtgärder som alla arbetare måste vidta både yrkesmässigt och privat. Det krävs därför balans och måtta, och i stort sett anser jag att föredraganden har lyckats med det. 
<SPEAKER ID="95" LANGUAGE="" NAME="" AFFILIATION="">
<SPEAKER ID="96" LANGUAGE="EN" NAME="Christopher Beazley (PPE-DE )," AFFILIATION="skriftlig">
<P>
   .– För den brittiska konservativa delegationen i PPE-DE-gruppen skulle jag vilja bekräfta att vi röstade emot de ändringsförslag som handlar om Fördraget om upprättande av en konstitution för Europa eftersom de, efter folkomröstningsresultaten i Frankrike och Nederländerna, inte längre har samma relevans som de kan ha haft när de fördes fram.
<P>
Vi stöder den övergripande inriktningen av betänkandet och har följaktligen röstat för betänkandet. 
<SPEAKER ID="97" LANGUAGE="" NAME="Maria Carlshamre, Charlotte Cederschiöld, Lena Ek, Christofer Fjellner, Gunnar Hökmark, Anna Ibrisagic, Cecilia Malmström och Anders Wijkman (PPE-DE )," AFFILIATION="skriftlig">
<P>
   .– Vi har idag röstat emot De Sarnez betänkande eftersom vi anser att det står i konflikt med den svenska tryck- och yttrandefrihetslagstiftningen och dess klara regler för medias oberoende.
<P>
Betänkandet innehåller förslag om hur minderåriga bäst skyddas från skadligt och olämpligt innehåll på internet, vilket vi inte har något emot utan ser som en angelägen fråga. Betänkandet rekommenderar emellertid också medlemsstaterna att införa rätten till genmäle i samband med alla audiovisuella tjänster och informationstjänster på nätet samt att införa regler om ägande av medier.
<P>
Vi har av dessa anledningar valt att rösta emot betänkandet i dess helhet. 
<SPEAKER ID="98" LANGUAGE="" NAME="Hélène Goudin, Nils Lundgren och Lars Wohlin (IND/DEM )," AFFILIATION="skriftlig">
<P>
   .– Att tillse att minderåriga inte får tillgång till sändningar eller tjänster för vuxna inom audiovisuella tjänster är givetvis en mycket viktig fråga. Men att utarbeta lagstiftningsåtgärder på EU-nivå för att skydda minderårigas fysiska, mentala och moraliska utveckling i sambandet med dessa tjänster anser vi vara fel väg att gå.
<P>
Webbhotell runtom i världen utanför EU kommer alltid att finnas.
<P>
Som konstateras bygger mycket på en god föräldrakontroll och det finns idag möjlighet för föräldrar att installera filter på sina datorer. Det finns positiva saker i förslaget till betänkande, men det går orimligt långt. Det gäller till exempel förslaget att inrätta ett domännamn på sekundärnivå såsom .KID.
<P>
Vi anser att det ankommer på de demokratiska institutionerna i varje medlemsland att lösa dessa skrämmande problem. EU bör erbjuda ett ramverk för gemensamma normer inom detta område som medlemsländerna kan ansluta sig till i analogi med Schengenavtalet.
<P>
Vi har definitivt röstat nej till alla ändringsförslag som refererar till Fördraget om upprättande av en konstitution för Europa. Detta fördrag har fallit. 
<SPEAKER ID="99" LANGUAGE="FR" NAME="Marine Le Pen (NI )," AFFILIATION="skriftlig">
<P>
   .– Betänkandet börjar med de bästa av intentioner men blir snabbt ett otroligt mischmasch. Motiveringen började emellertid bra och betänkandet gällde uppenbarligen bättre skydd för minderåriga inte bara mot gisslet med pornografi, pedofili och våldsamma bilder och innehåll, utan även – och detta har glömts bort – mot uppmuntran att använda narkotika och uppträda farligt, liksom rekrytering och värvning till fanatiska dåd och terroristhandlingar.
<P>
Ämnesområdet var ganska omfattande och jag är rädd att vår policy är alltför svag för syftena att titta mer noggrant på dessa extremt oroande uppgifter och försöka hantera dem för att skydda våra barn. I stället avviker man i betänkandet från ämnet, urvattnar det och blandar ihop allt och inget. Pornografin finns definitivt med, men det gör även kampen mot diskriminering, utbildning av lärare och slutligen rätten till genmäle, även om det inte är riktigt klart vilken nytta det kan ha för de minderåriga.
<P>
Tekniken i betänkandet, som är vardagsmat här i parlamentet, är att undvika den politiska frågan, trots mängden goda intentioner. Ännu en gång gör det texten dunkel, svårfattlig, ideologisk och därmed fullständigt ineffektiv. 
<SPEAKER ID="100" LANGUAGE="PT" NAME="Sérgio Marques (PPE-DE )," AFFILIATION="skriftlig">
<P>
   .– Jag vill uttrycka mitt fulla stöd för denna rekommendation, som syftar till att åstadkomma en effektiv nivå av skydd för minderåriga och den mänskliga värdigheten inom alla audiovisuella tjänster och informationstjänster. 
<P>
Ungdomarna tillbringar alltmer tid på nätet, där miljontals sidor med pornografiskt innehåll kan hittas. Både leverantörer och användare har därför ett ansvar att se till att den nya tekniken kan användas med tillförsikt.
<P>
Skyddet av minderåriga innebär att politiker, industrin, lärare och föräldrar måste samarbeta.
<P>
Utbildningsplaner måste innefatta utbildningsprogram för Internet avsedda för barn, men också för vuxna och föräldrar, och informationskampanjer måste inrättas för att varna allmänheten för farorna med användningen av Internet.
<P>
Jag välkomnar särskilt inrättandet av ett domännamn (KID) som skulle ge ett säkert Internetområde som regelbundet övervakas av en oberoende myndighet.
<P>
Avslutningsvis bör tjänsteleverantörer börja tillhandahålla lättanvända program för föräldrar och erbjuda abonnemang för att få tillgång till tjänster som enbart är avsedda för barn med automatiskt filter vid källan. Det skulle göra det möjligt att återupprätta ett visst förtroende vid användningen av Internet. 
<SPEAKER ID="101" LANGUAGE="EN" NAME="David Martin (PSE )," AFFILIATION="skriftlig">
<P>
   .– Det är nödvändigt att skyddet för unga människor mot skadligt innehåll på Internet och i radio och TV håller jämna steg med den tekniska utvecklingen.
<P>
I betänkandet tydliggörs att självreglering är ett bra men otillräckligt skydd för barn mot skadligt innehåll. I betänkandet efterlyses en rad olika åtgärder för att förbättra skyddet genom automatiska filtersystem för barns tillgång till Internet, och att kommissionen ska organisera en informationskampanj för alla medborgare om säkrare Internetanvändning och ett europeiskt gratistelefonnummer med information om filter.
<P>
Den här frågan är mycket komplicerad, men jag hoppas att institutionerna kan samarbeta för att hitta effektiva medel för att skydda ungdomar efter att betänkandet har antagits. 
<SPEAKER ID="102" LANGUAGE="PT" NAME="Luís Queiró (PPE-DE )," AFFILIATION="skriftlig">
<P>
   .– Det innehåll som nuförtiden kan hittas på Internet innebär enorma utmaningar när det gäller att skydda minderåriga och den mänskliga värdigheten, och det krävs tydliga reaktioner på dessa utmaningar.
<P>
I betänkandet föreslås en rad åtgärder för undervisning och utbildning av lärare, uppförandekoder och information om olaglig eller misstänkt verksamhet på nätet. Man föreslår även åtgärder som de europeiska myndigheterna kan vidta för att förbättra insamling och utbyte av information.
<P>
Näringslivet och myndigheterna på nationell och europeisk nivå bör överväga vilka steg de kan ta för att förbättra skyddet av minderåriga.
<P>
Det är ingen tvekan om att vi alla måste spela en aktiv roll för att hitta olika sätt att öka det välbehövliga skyddet av minderåriga, skyddet av den mänskliga värdigheten och kampen mot brottslighet och olaglig verksamhet. 
<SPEAKER ID="103" LANGUAGE="EL" NAME="Georgios Toussas (GUE/NGL )," AFFILIATION="skriftlig">
<P>
   .– Redan titeln på kommissionens rekommendation avslöjar författarnas verkliga intentioner, nämligen att lämna underhållningsbranschens och Internets lönsamhet ifred. 
<P>
Ytterligare åtgärder formuleras som vänder sig till regeringar, näringslivet, föräldrar och lärare och som inte gör något för att förändrar den nuvarande bedrövliga situationen. Det enda förslag som skulle ha varit av något värde är ett uttryckligt förbud mot produktion och sändning på radio och i TV och via elektroniska media av material med skamligt innehåll som förolämpar den mänskliga värdigheten.
<P>
När det gäller minderåriga betraktas typiskt nog näringslivet som utan ansvar medan ytterligare sporrar föreslås för användning av exempelvis särskilda filter för våldsamma, rasistiska och pornografiska bilder. Hela ansvaret faller enbart på föräldrarna att ta lektioner i hur man använder Internet så att de kan hjälpa sina barn. 
<P>
Ändringsförslagen från utskottet för kultur och utbildning skiljer sig inte nämnvärt från det föregående.
<P>
Ännu en gång hamnar därför den mänskliga värdigheten och de minderårigas harmoniska fysiska, mentala och moraliska utveckling i prokrustesbädden hos den europeiska audiovisuella industrin och Lissabonstrategin, med andra ord det utnyttjande systemet hos storfinansens lönsamhet.
<P>
Av den anledningen röstar parlamentsgruppen från det grekiska kommunistpartiet mot de aktuella texterna. 
<SPEAKER ID="104" LANGUAGE="" NAME="" AFFILIATION="">
<SPEAKER ID="105" LANGUAGE="EN" NAME="Liam Aylward (UEN )," AFFILIATION="skriftlig">
<P>
   .– Jag välkomnar kommissionens förslag om att förbättra hälsan för barnen i Europa genom att underlätta forskning, utveckling och auktorisering av läkemedel för barn. Jag är glad över ett så viktigt tillfälle att låta barn få samma tillgång till nya, utvecklade mediciner som vuxna redan åtnjuter.
<P>
Jag medger och instämmer i att industrin behöver incitament och belöningar som uppmuntrar utvecklingen av pediatriska läkemedel. Jag har noga granskat de diskussioner och debatter som har förts om hur man bäst uppnår detta, och jag kan stödja kommissionens förslag om förlängning av tilläggsskyddet, i anslutning till den granskningsmekanism som föreslås i förordningen.
<P>
Jag instämmer i de principer om insyn och offentlig tillgänglighet som är själva kärnan i förslaget om att ändra artikel 40 och införa en regel om offentlighet för information om pediatriska kliniska försök. Det framförs dock en berättigad oro från industrin för att allmänhetens förväntningar kan komma alltför tidigt i fråga om vissa produkter och för att viss information är marknadskänslig. 
<SPEAKER ID="106" LANGUAGE="" NAME="Hélène Goudin, Nils Lundgren och Lars Wohlin (IND/DEM )," AFFILIATION="skriftlig">
<P>
   .–Detta betänkande går på tvärs med en mycket viktig princip för EU-samarbetet, nämligen ursprungslandsprincipen. Här föreslås upprättandet av en pediatrisk EU-myndighet som ska centralt bedöma, godkänna och övervaka barnläkemedel och stimulera produktion. Men det finns inte några goda skäl att centralisera denna verksamhet till en ny EU-myndighet.
<P>
Betänkandet bygger också på föreställningen att läkemedelsindustrin inte anser det lönsamt att utveckla särskilda läkemedel för barn. Detta är föga övertygande. Om det finns efterfrågan kommer också utbudet. Om det är något som företagen i en marknadsekonomi är duktiga på, så är det att identifiera nischer och ta fram produkter för dessa. Om det är riktigt att det finns stort behov av särskilda barnläkemedel ska lösningen sökas på efterfrågesidan genom de enskilda ländernas myndigheter.
<P>
Hela betänkandet genomsyras av en strävan att vidga EU:s inflytande och bygga upp nya byråkratier.
<P>
Vi har av dessa skäl röstat mot betänkandet. 
<SPEAKER ID="107" LANGUAGE="EN" NAME="Ian Hudghton (Verts/ALE )," AFFILIATION="skriftlig">
<P>
   .– Avsikten med den föreslagna förordningen är lovvärd. Det låter vettigt att förbättra behandlingen av barn genom att utöka forskning, utveckling och godkännande av mediciner som passar barns ämnesomsättning.
<P>
Jag beklagar att de ändringsförslag som min grupp framförde inte antogs. Dessa skulle ha inneburit ett krav på att mekanismen för godkännande skulle vara beroende av om betydande terapeutiska fördelar har uppnåtts jämfört med befintliga behandlingar. 
<SPEAKER ID="108" LANGUAGE="EN" NAME="David Martin (PSE )," AFFILIATION="skriftlig">
<P>
   .– Jag välkomnar varmt detta förslag. Ett årtionde eller mer efter Förenta staterna kommer EU till sist att anta lagstiftning som kräver att läkemedel för barn ska testas som en del i godkännandeprocessen. De nya reglerna bör garantera att fler läkemedel utvecklas för barn och att de ordineras i säkra och effektiva doser.
<P>
I gengäld kommer läkemedelsföretag som genomför obligatoriska kliniska försök med läkemedel avsedda för barn att få ekonomisk kompensation.
<P>
Den ekonomiska kompensation som kommissionen föreslår innebär att företagen får en förlängning av tilläggsskyddet med sex månader, dvs. ett slags förlängt patent. Man måste övervaka att detta inte leder till orimliga vinster. 
<SPEAKER ID="109" LANGUAGE="EN" NAME="Linda McAvan (PSE )," AFFILIATION="skriftlig">
<P>
   .– Labourpartiets Europaparlamentariker stöder principen om incitament till läkemedelsföretag för att stimulera nödvändig forskning och utveckling. Vi stöder därför förslaget om en förlängning av tilläggsskyddet men ifrågasätter kommissionens förslag om en automatisk förlängning med sex månader. Vi menar att en flexibel förlängning av tilläggsskyddet skulle ha varit bättre och mer rättvis eftersom det bättre skulle ha återspeglat kostnaderna för forskningen.
<P>
Bland de alternativ som finns stöder vi därför det om en förlängning med tre plus tre månader. Vi stödde dock inte alternativet med en fastställd förlängning av tilläggsskyddet med fyra eller fem månader eftersom den riskerar att bli orättvis för mindre företag. 
<SPEAKER ID="110" LANGUAGE="PT" NAME="Luís Queiró (PPE-DE )," AFFILIATION="skriftlig">
<P>
   .– Vår strävan efter att förbättra barnens hälsa har varit drivkraften bakom unionens politik om stöd till forskning och utveckling av nya medicinska produkter för användning inom pediatriken.
<P>
Betänkandet innehåller ett antal åtgärder för att se till att all forskning och utveckling om dessa medicinska produkter, och det slutliga godkännandet för pediatrisk användning, ska ses över av oberoende myndigheter som är specialister på området.
<P>
Dessutom föreslås i betänkandet enhetliga åtgärder för administrativa tidsfrister, samtidigt som man garanterar kvalitetsnivåer och ser till att informationsutbyte på området kan äga rum.
<P>
Detta är ett forskningsområde som kan ge oss stor glädje när det gäller att bekämpa sjukdomar. Vi måste därför vara noga med att se till att alla åtgärder vi vidtar återspeglar behovet av kvalitet och stramhet för att uppnå dessa mål.
<P>
Jag röstade därför för Grossetête-betänkandet. 
<SPEAKER ID="111" LANGUAGE="EN" NAME="Catherine Stihler (PSE )," AFFILIATION="skriftlig">
<P>
   .– Dessa nya regler borde ha kommit för länge sedan. Hela 50 procent av de mediciner som används för behandling av barn i Europa har inte testats och är inte godkända. Alla föräldrar vill känna sig trygga och veta att den medicin som deras son eller dotter får är säker. Dessa nya regler skulle i någon mån garantera denna trygghet, som i nuläget inte är säkerställd. 
<SPEAKER ID="112" LANGUAGE="NL" NAME="Marianne Thyssen (PPE-DE )," AFFILIATION="skriftlig">
<P>
   . – Herr talman, mina damer och herrar! Jag har röstat för Grossetête-betänkandet med stor övertygelse och vill dessutom gratulera henne till det arbete hon utfört. Hon har lyckats uppnå rätt balans i sitt betänkande.
<P>
Jag är därför mycket positiv till att utvidga patentskyddet för pediatrisk medicin med en fast sexmånadersperiod.
<P>
De tillgängliga alternativen (såsom två plus fyra, tre plus tre) är omöjliga ur praktisk synvinkel. De innefattar massor av byråkrati och hotar att neutralisera den positiva stimulans som denna lagstiftning ger till den vetenskapliga forskningen. 
<SPEAKER ID="113" LANGUAGE="" NAME="" AFFILIATION="">
<SPEAKER ID="114" LANGUAGE="EN" NAME="Ian Hudghton (Verts/ALE )," AFFILIATION="skriftlig">
<P>
   .– Jag vet av direkt personlig erfarenhet att den börda som företagen tvingas bära, särskilt de små och medelstora företagen, genom skyldigheten att redovisa moms, är betydande, och jag föreslår därför åtgärder för att förenkla förfarandet.
<P>
Det är också min fasta övertygelse att medlemsstaterna bör ha kvar en rimlig nivå av flexibilitet, som att bestämma gränsvärden för omsättning och tillämpning av reducerade momssatser eller momsbefrielse. 
<SPEAKER ID="115" LANGUAGE="EN" NAME="David Martin (PSE )," AFFILIATION="skriftlig">
<P>
   .– Jag välkomnar förslaget till rådets direktiv om ändring av förordning (EG) nr 1798/2003 i syfte att införa regler för administrativt samarbete i samband med ordningen med en enda kontaktpunkt och förfarandet för återbetalning av mervärdesskatt. Syftet att förenkla momsen är förträffligt.
<P>
Jag stöder de olika ändringsförslag som syftar till att få till stånd ett bättre samarbete mellan beskattningsbara personer och skattemyndigheterna, även de som bidrar till att förbättra samarbetet mellan medlemsländernas skattemyndigheter. Föredraganden föreslår att en minimigräns på 50 000 euro införs för momsbefrielse. Förslaget gäller bara de tre första verksamhetsåren för ett nyetablerat litet eller medelstort företag. Denna nya lägre gräns för befrielse bidrar till att påskynda den ekonomiska tillväxten i små och medelstora företag genom att skapa mer sysselsättning i hela EU och ett förverkligande av Lissabonmålen. 
<SPEAKER ID="116" LANGUAGE="PT" NAME="Luís Queiró (PPE-DE )," AFFILIATION="skriftlig">
<P>
   .– En av de grundläggande regler som ekonomerna länge lärt ut är att kostnaden för att påföra skatt ska vara lägre än det upplupna beloppet. Det säger sig självt. Det finns emellertid även en annan regel som är att betalning av skatter ska vara så enkel som möjligt så att kostnaden för skatten inte drivs upp av en ”byråkratisk skatt” som både är kortsiktig och, mer träffande, ineffektiv. I detta sammanhang välkomnar jag de initiativ som syftar till att underlätta processen med att debitera, betala och återbetala moms. 
<SPEAKER ID="117" LANGUAGE="EN" NAME="Peter Skinner (PSE )," AFFILIATION="skriftlig">
<P>
   .– Europaparlamentets Labourgrupp varken godtar eller håller med om att gränsvärdena för momsberäkning hanteras bäst på EU-nivå. Det är upp till medlemsstaterna att få fram de bästa beräkningarna, särskilt för de allra minsta företagen. Det möjliggör för medlemsstaterna att uppfylla sina löften gentemot Lissabonmålen genom att rikta lämpliga stöd till sådana företag och att ha en företagarvänlig inriktning. 
<SPEAKER ID="118" LANGUAGE="" NAME="" AFFILIATION="(Sammanträdet avbröts kl. 13.05 och återupptogs kl. 15.05.)">
<SPEAKER ID="119" LANGUAGE="" NAME="" AFFILIATION="Vice talman">
<SPEAKER ID="120" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är rådets och kommissionens uttalanden om situationen i Mellanöstern. 
<SPEAKER ID="121" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Herr talman! Det är en stor och sann ära för mig att vara här i Europaparlamentet i dag på rådets vägnar. Jag välkomnar personligen tillfället att diskutera situationen i Mellanöstern. Vi upplever ett nytt kapitel i områdets historia som för med sig både möjligheter och betydande utmaningar.
<P>
Jag skulle vilja börja med att välkomna det historiska framsteg som har åstadkommits genom Israels tillbakadragande från Gaza och delar av norra Västbanken. Europeiska unionen uppskattar den israeliska regeringens och den palestinska myndighetens engagemang för att övervinna de svåra utmaningar de båda står inför.
<P>
Vi är nöjda med att tillbakadragandet hittills har gått bra och att man har undvikit omfattande våld. Den israeliska regeringen har, med bistånd av den palestinska myndigheten, genomfört planen för tillbakadragande effektivt och snabbt. Säkerhetsstyrkorna evakuerade bosättarna på ett förnuftigt sätt men med beslutsamhet och fasthet. Kort sagt, de utförde en svår uppgift på ett bra sätt.
<P>
Vi uppskattar det nära samarbetet mellan den palestinska myndigheten och Israel och uppmuntrar dem att fortsätta på den vägen. Vi ser fram mot att tillbakadragandet blir en framgång över hela linjen. Därför välkomnar vi den behärskning som majoriteten av israeler och även palestinier visat, och vi är mycket måna om att det fortsätter så.
<P>
Den framgång som tillbakadragandet hittills har inneburit uppmuntrar båda parter att fortsätta sitt samarbete i de återstående stegen i processen, inte minst i deras nära arbete med kvartettens särskilda sändebud för tillbakadragandet, James Wolfensohn. Han har lagt fram handlingsplaner för att stödja utvecklingen av palestinsk ekonomi och palestinska institutioner i samband med tillbakadragandet och därefter, och identifierat nyckelområden där utveckling behövs. Där omfattas transportförbindelser, gränspassager och tullfrågor mellan Israel, Egypten och den palestinska myndigheten, förbindelsen mellan Gaza och Västbanken samt flygplatser och hamnar. Det internationella samfundet har lovat sitt fulla stöd.
<P>
Lättnader i rörligheten på Västbanken är helt nödvändiga för Palestinas ekonomiska återhämtning. Förbättrad tillgänglighet för människor och varor med bibehållen säkerhet för israelerna är också avgörande för att skapa en känsla av hopp för palestinierna.
<P>
Att fullt ut dra fördel av tillbakadragandet och främja fortsatta reformer av de palestinska institutionerna – enligt besluten vid Londonmötet den 1 mars – kommer att vara de två främsta prioriteringarna under vårt ordförandeskap. I detta sammanhang kommer Europeiska unionen självfallet att arbeta nära tillsammans med James Wolfensohn för att förverkliga planerna på att göra Gaza ekonomiskt livskraftigt efter det israeliska tillbakadragandet.
<P>
Det är också viktigt att vi ser bortom tillbakadragandet för att föra den politiska processen framåt och dra fördel av det tillfälle som detta innebär. Efter tillbakadragandet kommer båda sidor att behöva fokusera på utveckling i riktning mot färdplanen och åtagandena från Sharm el-Sheikh.
<P>
Vi har också bevittnat ännu ett viktigt steg framåt i Irak, efter offentliggörandet av Iraks konstitution så sent som den 28 augusti 2005. Vi gratulerar det irakiska folket till att ha nått denna viktiga milstolpe i den politiska processen.
<P>
Att utarbeta en konstitution har naturligtvis varit svårt. Alla grupper i Irak har arbetat tillsammans för att ta fram denna konstitution, och det har kompromissats från alla sidor. Men nu har de fått fram en konstitution som vi hoppas ska bli en viktig byggsten i upprättandet av ett demokratiskt Irak.
<P>
I synnerhet principerna om demokrati och grundläggande mänskliga rättigheter, tillsammans med islam, är grundsatserna för det nya Irak. Ingen lag kan stiftas som strider mot dessa grundsatser. Alla irakier är lika inför lagen, oavsett kön eller – förvisso – religion. Trosfriheten är skyddad i konstitutionen. Alla extremistgrupper är förbjudna. Det nya Irak utfäster sig att respektera sina grannar och sina internationella skyldigheter. Iraks olja ägs av hela det irakiska folket och ska exploateras så att nyttan för det irakiska folket blir så stor som möjligt.
<P>
Europeiska unionen kommer att fortsätta att uppmuntra alla irakier att delta i nästa skede av den politiska processen genom att rösta om förslaget till konstitution i folkomröstningen i oktober. Ett brett folkligt stöd för konstitutionen kommer att bidra till att garantera en stabil framtid för Irak.
<P>
Irakierna har lyckats ta fram denna konstitution trots handlingar från terrorister som försöker förgöra landets önskan om en fredlig framtid. Rådet erkänner att det fortfarande finns många utmaningar för Irak framöver, särskilt i fråga om säkerheten för folket. Europeiska unionen arbetar för att bygga upp kapaciteten hos de irakiska säkerhetsstyrkorna och rättsväsendet genom sitt samordnade uppdrag för rättsstatsprincipen och utbildning av polisstyrkan i Irak.
<P>
Vi är djupt oroade för Irans ensidiga återupptagande av verksamhet på anläggningen för konvertering av uran i Isfahan den 8 augusti. Det är ett tydligt brott mot flera beslut från IAEA:s styrelse och dessutom den överenskommelse i Paris som Iran anslöt sig till så sent som i november. Beslutet i IAEA:s styrelse, som antogs enhälligt den 11 augusti, är en tydlig och enig signal från det internationella samfundet om dess önskan att Iran åter avbryter all konverteringsverksamhet omedelbart.
<P>
Vi beklagar också att Iran har valt att, utan allvarligt övervägande, avslå den europeiska sidans detaljerade förslag som framfördes den 5 augusti. Detta är de mest långtgående förslagen om förhållandet mellan Iran och Europa sedan revolutionen. De skulle leda till ett nytt förhållande grundat på samarbete.
<P>
Jag skulle vilja upprepa att den europeiska sidan inte ber Iran att överge sitt civila kärnkraftsprogram. Förslaget från EU innehåller ett särskilt erbjudande om stöd för det programmet, men Iran har inget civilt behov av att utveckla bränslecykelmöjligheterna. Det skulle inte påverka Irans förmåga att utveckla ett civilt energi- och forskningsprogram om man avbröt sin bränslecykelverksamhet. Men att tillåta Iran att fortsätta skulle öka landets möjligheter att tillverka klyvbart material till kärnvapen.
<P>
Vi är fortsatt engagerade för en diplomatisk lösning. Vi hoppas att Iran kommer att återkalla sitt beslut och på nytt avbryta verksamheten med konvertering av uran. Nyckeln till lösningen på frågan är att Iran tar de förtroendeskapande steg som IAEA krävt i flera styrelsebeslut och åter avbryter verksamheten.
<P>
Som en del i vårt bredare engagemang i området kommer toppmötet i Barcelona i november, med tioårsjubileet av EU–Medelhavssamarbetet, att bli ett avgörande tillfälle att hjälpa Europeiska unionens Medelhavspartner att möta 2000-talets utmaningar. Barcelonaprocessen behöver moderniseras i riktning mot en mer resultatorienterad process, med större fokus på reformer. Den behöver med andra ord inriktas på det som angår människor på båda sidor av Medelhavet.
<P>
Deklarationen från 1995 var en milstolpe, och mycket i den är i dag fortfarande giltigt. Men det återstår fortfarande mycket i fråga om genomförandet. Bland annat måste man ta itu med det som hindrar utvecklingen av styrelseformer, mänskliga rättigheter, öppna marknader och utländska investeringar. Vi vill att mål på medellång sikt antas på toppmötet med linjerna för den region vi alla vill se inom fem år.
<P>
Vi kan inte uppnå dessa mål utan fred i området. Utan fred kommer vi inte att uppnå det välmående och stabila område som är vårt gemensamma mål. Men frånvaro av fred får inte bli ytterligare ett hinder för utveckling på andra håll. Vi skulle göra klokt i att ta hänsyn till vad folket i området efterfrågar i form av en öppnare styrning, ekonomiska reformer och socialt och kulturellt medvetande.
<P>
Vi tror att det finns en ny beslutsamhet i området att möta de utmaningar folken står inför. Vi är fast beslutna att arbeta hårt för att garantera att Barcelonaprocessen spelar en viktig roll i mötet med de utmaningar som medborgarna i hela Europa–Medelhavsområdet står inför. Toppmötet kommer att bli ett unikt tillfälle för oss att visa att vårt partnerskap är viktigt för våra folk och att det kan ge resultat i frågor som är viktiga för dem.
<P>
Vårt partnerskap kan bidra till att uppnå gradvisa förändringar i regional utveckling och inte minst regional modernisering, genom god styrning, ekonomiska reformer och utbildning. Att med utgångspunkt i specifika mål och åtaganden leverera resultat på dessa nyckelområden kommer att bidra till regional utveckling. 
<SPEAKER ID="122" LANGUAGE="EN" NAME="Günter Verheugen," AFFILIATION="kommissionens vice ordförande">
<P>
   . – Herr talman, ärade ledamöter! Det är ett nöje för mig att i dag få tala till er om fredsprocessen i Mellanöstern vid en tidpunkt när känslan av styrka och hopp åter väcks. Efter fem år med den andra intifadan har det senaste halvårets lugn visat en minskning av våld och terroristdåd, och det israeliska tillbakadragandet från Gazaremsan, och förflyttningen av bosättare från vissa delar av norra Västbanken har avlöpt smidigt. Professionalismen från båda sidor är värd att berömma.
<P>
Men verkliga utmaningar ligger framför oss. Med det menar jag för det första att man måste få till stånd de nödvändiga förutsättningarna så att det israeliska tillbakadragandet skapar en möjlighet för vanliga palestinier att förbättra sin vardag. För det andra syftar jag på det fullständiga genomförandet av färdplanen och för det tredje på upprättandet av en livskraftig palestinsk stat i fred med dess granne, Israel.
<P>
För att det nyligen genomförda tillbakadragandet ska bli en framgång menar kommissionen att det krävs påtagliga och omedelbara förbättringar i de vanliga palestiniernas liv. Kommissionen har därför föreslagit ett paket om 60 miljoner euro som ett omedelbart gensvar på tillbakadragandet. Det består av ett infrastrukturbidrag på 40 miljoner euro till projekt som är arbetsintensiva och ger snabb utdelning för att återupprätta viktig service på Västbanken och i Gaza, bistånd på 12 miljoner euro för att bygga upp institutioner för att hjälpa palestinierna att ta det förvaltningsansvar som följer av tillbakadragandet och ett paket om 8 miljoner euro riktat till social service och även östra Jerusalem.
<P>
Kommissionen arbetar också nära tillsammans med Europeiska investeringsbanken för att finna gemensamma projekt i infrastruktursektorn. Jag vill här nämna att vi redan har den europeiska grannskapspolitiken och att vi redan har kommit överens om gemensamma handlingsplaner med Israel, den palestinska myndigheten och Jordanien. Kommissionen är fast övertygad om att Europa med den europeiska grannskapspolitiken kan spela en viktig och bidragande roll för att övervinna problemen i området.
<P>
Denna hjälp kommer dock inte att leda till önskat resultat om inte Israel och den palestinska myndigheten tar itu med viktiga frågor såsom rörligheten för människor och varor mellan Gaza och Västbanken och världen utanför, med växthusen, med gränspassagerna, med avveckling och avlägsnande av bosättarnas hem samt rörligheten för människor inom Västbanken.
<P>
Kommissionen tillhandahåller därför ekonomiskt, politiskt och mänskligt stöd till kvartettens speciella sändebud James Wolfensohn, som har bidragit till tillbakadragandet på ett utomordentligt sätt. Det speciella sändebudet har lyckats utveckla dialogen med den palestinska myndigheten och Israel på alla dessa punkter. Det är emellertid bara på en punkt – växthusen – som man har nått ända fram.
<P>
Kommissionen bistår i detta arbete. Vi är t.ex. beredda att finansiera en ny närvaro vid gränspassager som en förtroendeskapande åtgärd, om parterna så begär. Kommissionen är också mycket medveten om behovet av att behålla tullunionen med Israel och den palestinska myndigheten för att undvika handelsavbrott och för att göra vad den kan för att främja handel och investeringar mellan regionerna.
<P>
Den andra utmaningen för fredsprocessen är genomförandet av färdplanen. Tillbakadragandet har uppenbarligen varit traumatiskt för Israel, men det har inte lett till den fruktade splittringen i det israeliska samhället. På den palestinska sidan har president Abbas kunnat hålla de palestinska oppositionsgrupperna i styr.
<P>
Nu måste det internationella samfundet hjälpa till att föra båda sidor framåt samtidigt, hjälpa den palestinska myndigheten att göra framsteg i bemötandet av provokationer och i avvecklingen av infrastrukturen för terrorister och att sätta press på Israel att avbryta skapandet av nya ”facts on the ground”, som hotar att undergräva framtida förhandlingar om slutlig status. Bosättarnas verksamhet i och omkring Jerusalem och sträckningen av separationsbarriären är de två mest brådskande frågorna.
<P>
Den tredje utmaningen är att främja uppkomsten av en livskraftig palestinsk stat för vilken genomförandet av färdplanen är en nödvändig förutsättning. Det finns redan förnyade krafter för reformer och institutionsuppbyggnad i Palestina, med ursprung i den palestinska myndighetens avsikt att skapa en plan på medellång sikt för ekonomisk utveckling och i G8:s politiska åtagande att bidra med upp till 3 miljarder euro varje år de närmaste tre åren för att finansiera planen.
<P>
Under de närmaste veckorna kommer kommissionen att lägga fram förslag om en omfattande och sammanhängande strategi på medellång sikt för Europeiska unionens förbindelser med en framtida palestinsk stat, som omfattar bättre samordning av EU:s ståndpunkter och ekonomiska bidrag. Vi måste undersöka hur vi bäst kan främja den politiska och ekonomiska livskraften i en framtida palestinsk stat genom riktat bistånd för att stödja reformer och institutionsuppbyggnad. Det är tydligt att ansträngningar måste riktas mot främjandet av mänskliga rättigheter och demokratiska principer, rättssäkerhet, ökad säkerhet och större effektivitet i den offentliga förvaltningen. 
<SPEAKER ID="123" LANGUAGE="ES" NAME="José Ignacio Salafranca Sánchez-Neyra," AFFILIATION="för PPE-DE-gruppen">
<P>
   . – Herr talman! Det måste sägas att evakueringen av bosättningarna på Gazaremsan är goda nyheter som vi har väntat länge på, i ett område där de enda nyheter vi har hört har handlat om hat, död, ändlöst lidande och ödeläggelse.
<P>
Det tillkommer nu palestinierna – och jag vill nämna deras ledare, Mahmud Abbas – att följa den demokratiska väg som stakats ut, kontrollera de extremistiska rörelserna och stärka sina institutioner. Israel bör för sin del också upphöra med att bygga nya bosättningar och de bör som kommissionsledamot Günter Verheugen just sa med hjälp av en dialog tillsammans försöka upprätta två livsdugliga och säkra stater med erkända gränser baserade på Förenta nationernas resolutioner. Andra problem återstår naturligtvis att lösa, och de anges tydligt i färdplanen. Jag tänker på problemet med östra Jerusalem, flyktingarna och konflikten mellan Israel och Syrien. Allt detta sker dessutom i ett politiskt sammanhang där vi har uppfattat Benjamin Netanyahus avgång från regeringen som en protest mot premiärminister Ariel Sharons ledarskap i Likud, och där det också kommer att äga rum palestinska val. En observationsgrupp från Europeiska unionen ledd av vår parlamentsledamot Véronique De Keyser kommer att övervaka valet och jag vill önska den lycka till.
<P>
Jag välkomnar därför rådsordförandens uttalande om att Europeiska unionen måste spela en grundläggande roll för att uppnå rättvis och bestående fred i regionen. Europeiska unionen är den största givaren till Palestina. Unionen är samarbetspartner till Israel, Egypten, Jordanien, Libanon och även Syrien i det framtida associeringsavtalet, så det är uppenbart att unionen måste spela en grundläggande roll i regionens politiska och ekonomiska reformer.
<P>
Jag välkomnar därför initiativen från Europeiska kommissionen som ett första steg när det gäller paketet på 60 miljoner euro för att på nytt bygga upp infrastrukturen i regionen och konsolidera den palestinska myndigheten på Gazaremsan. 
<SPEAKER ID="124" LANGUAGE="IT" NAME="Pasqualina Napoletano," AFFILIATION="för PSE-gruppen">
<P>
   . Herr talman, herr minister, herr kommissionsledamot, mina damer och herrar! Som ni har påpekat i era tal var det israeliska tillbakadragandet från Gaza ett viktigt steg i rätt riktning. Vi skulle emellertid ha föredragit att det skett inom ramen för de regler som fastställdes i färdplanen och att kvartetten skulle ha spelat en annan roll.
<P>
I vilket fall som helst har det visat att det är möjligt att göra framsteg utan våld på vägen mot fred och överensstämmelse med internationell rätt. Vi bortser inte från de spänningar som uppstått inom delar av det israeliska samhället och särskilt på det politiska området i landet, framför allt när det gäller de framtidsutsikter som nu öppnas och de ytterligare steg som måste tas.
<P>
En viktig faktor i den här situationen är det internationella samfundets och Europeiska unionens engagemang för att gå vidare på den enda tänkbara vägen: att fortsätta fredsprocessen till dess att det palestinska folkets rätt till en suverän stat har genomförts, med fred och säkerhet för de båda folken.
<P>
Det budskap vi vill förmedla i den här debatten är mycket tydligt och huvudsakligen politiskt. De mer nationalistiska sektorerna av det israeliska samhället som för närvarande företräds av minister Benjamin Netanyahu får inte tro att de kan finna något utrymme eller någon förståelse om de inte följer internationella lagar.
<P>
Om man fortsätter med bosättningspolitiken innebär det att man dömer Israel till internationell isolering och uppmuntrar de mest extremistiska sektorerna i det palestinska samhället. Samtidigt måste terrorismens förespråkare låta bli att hävda att tillbakadragandet från Gaza är en seger, eftersom det var resultatet av det palestinska ledarskapets förnyade prestige på världsscenen.
<P>
Det är därför viktigt, som ni har sagt, att palestinierna fortsätter den process som har inletts i och med presidentvalet. Vi välkomnar i det sammanhanget att datum har fastslagits för politiska val och vi är positiva till att gå vidare med de reformer som aviserades av president Mahmud Abbas när han valdes och som innebär ett obevekligt fortsatt arbete med att bekämpa terrorism och våld.
<P>
Det internationella samfundet måste emellertid komma ihåg att politisk terrorism av islamistiskt ursprung, som också är så oroande för människor i våra egna länder, kommer att drabbas av ett avgörande slag om vi lyckas oskadliggöra den huvudsakliga källan till hat och spänningar, nämligen Mellanösternkonflikten. 
<SPEAKER ID="125" LANGUAGE="" NAME="Cecilia Malmström," AFFILIATION="för ALDE-gruppen">
<P>
   . – Herr talman! Ända sedan jag var liten har Mellanöstern dominerat nyhetssändningarna. Tyvärr har det handlat mest om elände, våld, krig, förtryck och stockkonservativa härskare. Ingenstans i världen är ofriheten så koncentrerad som i just Mellanöstern. En halv miljard människor lever där i diktaturer med demokratin Israel som enda undantag. Detta är naturligtvis ett problem för de människor som lever där. De har rätt till demokrati och mänskliga rättigheter precis som vi. Det är också ett globalt problem. Om man inte ser någon framtid, så frodas frustration, fanatism och fundamentalism.
<P>
Visst finns det tecken på att situationen förändras. Ett exempel på det är dagens presidentval i Egypten. Det är ett steg framåt även om Mubarak naturligtvis kommer att vinna. Det fanns i alla fall fler kandidater. Utvecklingen i Libanon, när man slängde ut den syriska ockupationsmakten, är också mycket positiv. Beslutet att låta kvinnorna i Kuwait få rösta nästa år är även det ett viktigt steg framåt. Som redan har tagits upp här, är evakueringen av Gaza, som trots allt gick så smidigt, ett oerhört viktigt steg för den fortsatta fredsprocessen och upprättandet av två stater. Det kommande palestinska valet blir ett viktigt test på hur långt reformerna inom det palestinska styret har nått och hur processen kan fortskrida. I Irak finns en regering, det finns ett förslag till en författning, det finns starka krafter som vill ha demokrati och stabilitet, men naturligtvis är situationen oerhört plågsam med det dagliga våldet som människorna tvingas leva i.
<P>
Det finns dock oerhört många problem kvar i Mellanöstern. Ordförandeskapet nämnde Iran och mullorna i Iran som har gäckat och lekt med världssamfundet nu under flera månader med sitt kärnvapenprogram. Denna fråga måste FN ta sig an. Vi kan inte fortsätta att ”låtsasförhandla” med Iran på detta sätt. Förtrycket mot det egna folket fortsätter i oförminskad skala, vilket är helt oacceptabelt.
<P>
Förtrycket mot människorna i regionen kan inte accepteras. Därför bör EU tillsammans med USA, internationella organisationer, stiftelser, oppositionen i dessa länder och andra länder ta ett samlat initiativ till en internationell freds- och demokratiplan för hela Mellanöstern. Barcelonaprocessens resurser borde användas mycket mer fokuserat på just demokrati. Ingenting skulle vara bättre för freden, stabiliteten och kampen mot terrorismen i hela världen än om demokratin segrade i Mellanöstern. På detta område har vi ett stort ansvar. 
<SPEAKER ID="126" LANGUAGE="ES" NAME="David Hammerstein Mintz," AFFILIATION="för Verts/ALE-gruppen">
<P>
   . – Herr talman! Vi ser Israels tillbakadragande från Gaza som mycket positivt och det måste vara början på en ny process som leder till fred i Mellanöstern. Europeiska unionen bör garantera att alla ansträngningar görs för att förbättra livskvaliteten för palestinierna i Gaza. Unionen bör också se till att de får tillträde till ekonomin och att hamnen och flygplatsen öppnas så snart som möjligt. Samtidigt bör unionen trycka på för att andra aspekter av den ekonomiska verksamheten ska utvecklas, såsom anslutning och kommunikation mellan Gaza och Västbanken.
<P>
I kontrast till det hopp som Gaza utgör är vi ändå rädda för att den nuvarande israeliska politiken i Jerusalem kommer att slå igen det så kallade fönstret av möjligheter vid den mest känsliga och instabila punkten i konflikten. Vi är fullständigt överlyckliga över att en majoritet av israeler och deras regering tycks ha övergivit idén med ett ”större Israel”, men vi beklagar att projektet eventuellt i stället kan ersättas av ett ”större Jerusalem” som obevekligt sprids över palestinskt territorium. Hittills har man tillägnat sig 164 km2 av Västbanken, norr, öster och söder om Jerusalem. 
<P>
Detta ensidiga beslagtagande tjänar inte Israels intressen eftersom det äventyrar varje stabilt freds- och säkerhetsavtal och skapar en oroande situation på fältet när det gäller demografi och stadsplanering. Uppbyggnadsarbetet skulle effektivt skära av östra Jerusalem från Västbanken och förstöra den territoriella kontinuitet som är grundläggande för alla former av en framtida palestinsk stat som är någorlunda genomförbar och trovärdig. Det är ett katastrofalt recept. Den här politiken skulle innebära att de palestinska städerna Betlehem, Ramallah och Östra Jerusalem blir praktiskt taget avskurna från varandra.
<P>
E1-projektet, där det planeras hem för 15 000 människor, hotell och industriområden öster om Jerusalem, är särskilt oroande och jag hoppas att rådet och kommissionen verkligen noterar det. I verkligheten skulle projektet innebära att processen med att separera den norra delen av Västbanken från den södra fullföljs. Europeiska unionen måste försöka garantera att Jerusalem blir en stad befolkad av två folk, två nationer, och även huvudstad för två livskraftiga stater som lever i fred. 
<SPEAKER ID="127" LANGUAGE="EL" NAME="Adamos Αdamou," AFFILIATION="för GUE/NGL-gruppen">
<P>
   . – Herr talman! Vi har alla nyligen bevittnat historiska händelser i Mellanöstern som är av särskild politisk betydelse. Genomförandet av premiärminister Ariel Sharons plan för ett tillbakadragande var en utveckling som vi måste välkomna eftersom den definitivt utgör en positiv utveckling och ett viktigt steg i riktning mot en fredlig lösning av det palestinska problemet.
<P>
Vi måste samtidigt notera att genomförandet av den plan som vi välkomnar – jag upprepar detta – under inga omständigheter kan vara den definitiva lösningen på problemet. Jag anser att det inte är någon tillfällighet att antalet bosättare på Västbanken har ökat dramatiskt den senaste tiden samtidigt som genomförandet av planen har gjort Gazaremsan till ett fritt område.
<P>
Efter det privata mötet under det officiella besöket mellan talman Borrell och premiärminister Ariel Sharon i juni borde det vara tydligt att befrielseplanen inte är en del av en politisk process med målsättningen att få slut på ockupationen, låta flyktingarna återvända och inrätta en oberoende palestinsk stat, och jag är mycket rädd för att fullbordat faktum från ockupationen kommer att kvarstå.
<P>
Israel har fortfarande kontroll över gränserna till Egypten på Gazaremsan när det gäller transport av varor och fortsätter att upprätthålla rätten till strategiskt ingripande genom att samtidigt kontrollera kusten, luften och gränserna till Gazaremsan.
<P>
Vi i Europaparlamentet och i Europeiska unionen som sådan bör fortsätta att övervaka utvecklingen i området mycket noga och samtidigt utöva påtryckningar på alla sidor för att inleda konkreta samtal som före slutet av 2005 kan leda till betydande framsteg och mycket snart till en definitiv lösning på problemet, en lösning som bara kan bestå i att inrätta en oberoende palestinsk stat och naturligtvis riva muren och avbryta ockupationen, så att de två nationerna kan bygga upp en fredlig framtid som bidrar till fred och framsteg i hela Mellanöstern. 
<SPEAKER ID="128" LANGUAGE="NL" NAME="Bastiaan Belder," AFFILIATION="för IND/DEM-gruppen">
<P>
   . – Herr talman! ”Ett politiskt parti kan inte bära vapen, det förekommer inte i någon demokrati.” Det är kloka ord från Javier Solana, EU:s höge representant för den gemensamma utrikes- och säkerhetspolitiken, men de gör inte upp med sanningen i Gazaremsan, på Västbanken och i Libanon, för både Hamas, den palestinska islamistiska terroriströrelsen, och Hizbollah, dess libanesiska strategiska allierade, har ett dubbelt syfte för tillfället. De är fullt engagerade i det dagliga politiska livet och förfinar sina militära grupperingar i processen. Denna dubbla strategi innebär inte bara att Hamas och Hizbollah ställer de interna palestinska och libanesiska politiska relationerna på sin spets. De satsar dessutom frivilligt på en beväpnad konfrontation med Israel.
<P>
Det kommer att sluta med antingen intifadan eller ett envist beväpnat kaos i de palestinska regionerna och den hotande framtidsutsikten med ett nytt libanesiskt inbördeskrig – verkligen ett sorgligt resultat av Israels ensidiga tillbakadragande från Gaza. Detta är ett verkligt spöke för Mellanöstern, framför allt om vi tar Hamas nuvarande mediekampanj på allvar, för dess stridsrop är: inga meningslösa förhandlingar med den sionistiska fienden, men en fortsättning på Jihad för att befria hela Palestina.
<P>
Med tanke på den kritiska situationen i den israelisk-palestinska konflikten vill jag väldigt gärna ta reda på rådets ståndpunkt när det gäller Hamas och Hizbollah. Är dessa islamistiska terrororganisationer – eller varför inte bara kalla dem krigande fraktioner – i stort sett normala politiska förhandlande partner för Europeiska unionen? Jag skulle mycket hellre ta reda på vilka konkreta steg rådet vill ta för att rasera de så kallade militära grenarna av Hamas och Hizbollah. Rådet borde ge mig den informationen på grundval av FN:s resolution nr 1559 när det gäller Hizbollah och vår egen europeiska förteckning över terroristorganisationer när det gäller Hamas. Detta är ett utmärkt tillfälle för Europeiska unionen, rådet och kommissionen att uppfylla sin ambition att bli fredsmäklare i Mellanöstern. 
<SPEAKER ID="129" LANGUAGE="DE" NAME="Andreas Mölzer (NI )." AFFILIATION="">
<P>
   – Herr talman! Mellanöstern fortsätter att vara en oroshärd utan jämförelse efter att Förenta staterna lagt fram Irak som exempel på hur den islamistiska världen ska demokratiseras och liberaliseras och hur man så att säga kan lösa alla problem i ett slag. Det var ett experiment avsett att stabilisera regionen, ge tillgång till olja och underlätta avväpning och avmilitarisering, men det misslyckades. Och arabvärlden betraktar kriget mot terrorismen, som slagit in en kil mellan de europeiska allierade, som en strategisk kampanj för att säkerställa oljetillgångarna. 
<P>
Fanatiker har kunnat skildra den amerikanska ockupationen som ett krig mot den islamistiska världen. Bush har inte bara lämnat ett land i ruiner utan även skapat en grogrund för fler träningsläger för terrorister. Den amerikanska interventionen var inget annat än en dåligt förberedd ockupation, som inleddes som en slags solohandling. De underskattade både möjligheten till motstånd och de kostnader som det medförde – och detta vill de nu att deras partner, exempelvis vi européer, ska täcka i efterskott. 
<P>
Inte heller på problemet med Israel och palestinierna finns det någon riktig lösning i sikte. Även om evakueringen av Gazaremsan och strävan efter en lösning med två stater förefaller att ha givit viss stimulans till fredsprocessen, som har förhalats i årtionden, beror dess framgång i stor utsträckning på den ekonomiska framgången för det nya systemet, och det är där som EU utan tvekan kommer att tvingas hjälpa till.
<P>
Det som är mest oroande av allt är kärnvapenrustningen i området, där den problematiska förekomsten av Israels kärnvapenarsenal alltid nämns som förevändning. Konsekvenserna av detta är att araberna har blivit övertygade om att Förenta staterna, vid minsta tvekan, alltid kommer att ta Israels parti, och kärnvapen har blivit mer attraktivt som ett prestigeprojekt. När det gäller massförstörelsevapen har en inneboende kraft utvecklats, som knappast kan hållas i schack och som sporrar grannstater att förvärva vapen av denna typ, så att Mellanöstern även i fortsättningen blir en region som kan hota världen.
<P>
Europa kan för närvarande mycket väl befinna sig utom räckhåll för raketer från Mellanöstern men, det är bara en tidsfråga innan vi blir ett mål. Det innebär att EU måste fördubbla sina ansträngningar i Mellanöstern, men Turkiets anslutning kommer inte att göra något för att stabilisera regionen, och en av orsakerna till detta är att islamisterna inte, oavsett vad vissa européer kanske hoppas, accepterar Turkiet som en medlare och kanal för kommunikation. 
<SPEAKER ID="130" LANGUAGE="EN" NAME="Edward McMillan-Scott (PPE-DE )." AFFILIATION="">
<P>
   – Herr talman! I dag är en lycklig dag för Egypten därför att det egyptiska folket, för första gången på en hel generation, har möjlighet att rösta fram en president och har valmöjligheter i den omröstningen.
<P>
Jag och några kolleger här i kammaren som eftersträvade ett frisläppande av en av presidentkandidaterna, Dr Ayman Noor, den 12 mars, kommer att intressera oss särskilt för utgången, eftersom det var vår avsikt att besöka honom i fängelset där de egyptiska myndigheterna satte honom efter att han hade uttryckt sitt motstånd mot president Mubarak.
<P>
Förenta staternas utrikesminister gjorde ett viktigt uttalande den 22 juni på det amerikanska universitetet i Kairo, där hon förklarade att demokrati är bättre än stabilitet i Mellanöstern och som hon sa ”vände upp och ned på” 60 år av amerikansk politik. Det har funnits ett visst inslag av cynism i den förändrade inriktningen, men den innebär ändå något slags steg framåt i förbindelserna mellan Förenta staterna och Mellanöstern.
<P>
Jag anser att Europeiska unionen bör försöka spegla detta politiska skifte – inte att demokrati är bättre än stabilitet utan att demokrati och mänskliga rättigheter är bättre än ”business as usual”. En av de saker som skiljer ut Europeiska unionens strategi för Mellanöstern är denna samordning av demokrati och mänskliga rättigheter. Jag beklagar självfallet att kommissionen inte är särskilt ambitiös i sina program för demokratisering, och här hoppas vi på en förbättring de kommande månaderna. Dessutom har Europaparlamentet en roll att spela, i synnerhet genom den parlamentariska församlingen för Europa–Medelhavsområdet.
<P>
Jag tror att Medelhavsområdets parlamentariska dimension kommer att få allt större betydelse. Nästa val i Egypten kommer att vara riksdagsvalet, och jag hoppas att parlamentet går med på att vi skickar en grupp till Egypten inför valet, vare sig vi får en inbjudan eller inte. 
<SPEAKER ID="131" LANGUAGE="FR" NAME="Véronique De Keyser (PSE )." AFFILIATION="">
<P>
   – Herr talman! Bör vi eller bör vi inte se tillbakadragandet från Gazaremsan som en indikation på att det blir fred i Mellanöstern? Jag väljer att tro att det är så även om jag vet att ett halvfullt glas också kan betraktas som halvtomt. Jag välkomnar därför tillbakadragandet från Gaza som en symbol för att inga bosättningar är permanenta och att de alla kan dras tillbaka i framtiden. Jag väljer också att tro att muren, som de israeliska myndigheterna alltid har förklarat som tillfällig, en dag kommer att falla. Jag väljer att tro att inga extremistgrupper kommer att skada detta ömtåliga hopp med en terroristattack och framför allt att ingen myndighet kommer att utnyttja en isolerad brottslig handling för att genomföra kollektiva repressalier och förstöra allt hopp om fred.
<P>
Tillbakadragandet från Gaza har varit svårt. Den israeliska regeringen har genomfört det med mod och beslutsamhet och den palestinska myndigheten med en stor portion mognad. Ändå är glaset tyvärr också halvtomt. Fortsatt kolonisering på Västbanken strider mot idén om en långfristig fred, på samma sätt som omringandet av östra Jerusalem och Israels sätt att vinna terräng där. Den potentiella isoleringen av Gaza, som är överbefolkat och avskuret från all eventuell ekonomisk utveckling, gör det verkligen till en tickande tidsbomb.
<P>
Jag betonar därför hur viktigt det är att EU, samtidigt som vi hyllar dem som åstadkommit detta framgångsrika tillbakadragande, inte är blint för dessa oroande tecken och fortsätta att utöva påtryckningar så att Gaza får flygplatser och hamnar och tillgång till Västbanken och till Egypten, och därmed förhindra att det stänger in sina invånare i en fälla, så att internationell lag och humanitära lagar respekteras och regelbundet utvärderas i regionen och så att färdplanen lanseras på nytt. 
<P>
EU har alltid fördömt terrorism och våld och har i stället främjat politiska förhandlingar och internationell lag. Även om framstegen går långsamt är det inte en meningslös sysselsättning att oförtröttligt upprepa vilka våra åtaganden i Mellanöstern är. 
<SPEAKER ID="132" LANGUAGE="FR" NAME="Frédérique Ries (ALDE )." AFFILIATION="">
<P>
   – Herr talman! Jag vill tacka Douglas Alexander för hans närvaro här i eftermiddag, tillsammans med Günter Verheugen, som jag lämnade i kammaren i går kl. 23.47 och som har täckt ett stort område under detta sammanträde i Strasbourg.
<P>
För att ta upp mer allvarliga frågor talade EU:s höge representant Javier Solana i januari med oss om ett fönster av möjligheter, och ännu bättre en aveny av hopp, efter en hel del utveckling i området som naturligtvis omfattade valet av Mahmud Abbas som president och hans modiga kommentarer om en avmilitarisering av intifadan.
<P>
Det som följde visade att han inte hade fel, eftersom vi vet att det just har lett till tillbakadragandet från Gazaremsan. Oavsett vilken uppfattning vi har om detta tillbakadragande, hur splittrade vi än är – och det finns olika uppfattningar i den här frågan – kan vi bara gratulera de israeliska myndigheterna till hur de har genomfört operationen. Det är en mänsklig tragedi för de berörda familjerna, en hjärtslitande erfarenhet för soldaterna och ett avgörande test för det israeliska samhället som helhet, vilket vissa människor underskattar på ett lite bedrägligt sätt. Frånvaron av våld, offer och inbördeskrig är också en framgångssaga som den palestinska myndigheten kan ta åt sig äran för. Abbas har inte sparat några ansträngningar när det gäller att underlätta operationerna och framför allt förebygga alla terroristattacker under hela perioden av tillbakadragande.
<P>
Ni kommer nu att fråga mig: vad måste göras? Det är frågan om att vända den militära framgången till en politisk framgång, att utnyttja denna positiva energi för att återvända till färdplanen, eftersom tillbakadraganden från Gaza bara kan vara början till en process. Den stora utmaning som väntar Ariel Sharon och Mahmud Abbas är enorm: stopp för bosättningarna, mer grundläggande tillbakadraganden, särskilt från Israels sida, och naturligtvis avväpningen av terroristorganisationerna för den palestinska ledaren. Efter att en byggnad förstördes i Gaza i måndags och hans säkerhetsrådgivare mördades så sent som i morse har Mahmud Abbas just begärt – för bara några timmar sedan – en plan för avväpning av Hamas i Gaza.
<P>
Vi måste ge honom möjlighet att fortsätta: vi är alla medvetna om att kampen har börjat mellan den palestinska myndigheten och Hamas för att kontrollera Gaza och att de 60 miljoner euro som just har avdelats – och som kommissionsledamoten talade om – kommer att bli ett grundläggande strategiskt stöd till den palestinske ledaren. Vi tackar kommissionen, vi förlitar oss på den och vi kommer att vara särskilt vaksamma på att stränga kontroller genomförs för att på nytt försäkra de europeiska skattebetalarna om hur denna betydande summa pengar kommer att användas.
<P>
”Dräpa har sin tid och läka har sin tid, krig har sin tid och fred har sin tid” – orden är inte mina utan kommer från Predikaren. Jag talade om hopp nu, inte naiv optimism. Ändå upplever vi i dag ett mycket speciellt tillfälle – ett momentum som Javier Solana sa – och vi vill gärna se att de berörda parterna fångar det med vår hjälp så att de kan gå vidare på vägen mot fred. 
<SPEAKER ID="133" LANGUAGE="PT" NAME="Miguel Portas (GUE/NGL )." AFFILIATION="">
<P>
   – Den israelisk-palestinska konflikten fortsätter att vara den fråga som freden i Mellanöstern beror på. Kvartetten ska träffas den 20 september för att på nytt lansera färdplanen. Hur ska detta ske? För min del är svaret enkelt: det bör ske med beslutsamhet.
<P>
Det ensidiga tillbakadragandet från Gaza har med rätta skapat förväntningar. De väpnade palestinska grupperna har lugnat sig och parlamentsval planeras äga rum den 25 januari. Detta är ett positivt scenario, men det bygger på en särskild samling omständigheter, och möjligheten kan gå förlorad. EU måste därför inta en beslutsam ståndpunkt.
<P>
Ungefär 8 000 bosättare har lämnat Gaza som ett resultat av ett beslut från Israel – en mycket välkommen utveckling. Detta får emellertid inte skymma den andra sidan av myntet. Mellan juni 2004 och 2005 flyttade 12 800 nya bosättare till Västbanken, och det israeliska parlamentets talman i Jerusalem vill inrätta ytterligare en judisk bosättning i det gamla hjärtat av den arabiska staden. Det är inte så man skapar fred! Bosättarna har lämnat Gaza. Det är fantastiska nyheter, men det Gaza som har överlämnats till palestinierna behöver snarast en flygplats och de israeliska myndigheterna har ett oacceptabelt veto över projektet.
<P>
Gaza gränsar till Egypten vid Rafa. Palestinier och egyptier kan sköta gränsen, men Israel insisterar på fortsatt närvaro i området, som om det var ytterligare en av landets gränsstationer. Detta får inte hända, eftersom Gaza inte får bli en förgiftad kalk, ett fängelse som vakterna har överlämnat till internerna, där de inte har rätt att röra sig och där deras redan ömtåliga ekonomi blir oanvändbar.
<P>
Uttåget från Gaza är inte slutet på historien. Detta budskapet bör vara vägledande för kvartettens nya initiativ. Freden är möjlig, under förutsättning att vi inte förslösar detta tillfälle. 
<SPEAKER ID="134" LANGUAGE="EN" NAME="Jana Hybášková (PPE-DE )." AFFILIATION="">
<P>
   – Herr talman! Tillåt mig börja med att citera iranska medier: ”Tack vare förhandlingar med Europa har vi vunnit ännu ett år då Natanzprojektet nådde en nivå där ett litet antal centrifuger kunde användas. Anläggningen i Isfahan är fullständig, och urantetraflourid- och uranhexaflouridgas har tillverkats. Vi har konverterat 36 ton urankoncentrat, s.k. yellow cake, till gas. Iran påbörjade samtal med WTO. Iran omnämndes som ett av de länder som har en kärnbränslecykel. Vi lyckades göra mycket större framsteg än Nordkorea.”.
<P>
Detta yttrades på Irans Kanal 2 den 4 augusti av Hussein Mussavian, ordförande för Irans kärnkraftsdelegation. Det finns inget militärt alternativ. Det finns inget alternativ för regimskifte. Ekonomiska sanktioner kommer bara att skapa en ännu större katastrof än den i Irak. Vad kan vi göra efter att Ryssland, som väntat, har vägrat hänskjuta frågan till FN:s säkerhetsråd? Vi kan bara försöka motverka att Iran erkänns internationellt, omedelbart blockera landets inträde i WTO, införa stränga diplomatiska sanktioner och utesluta landet från internationella sportevenemang, kulturella och sociala händelser och olympiska spel. Det är de enda verktyg vi har.
<P>
Som ordförande för parlamentets Israeldelegation vill jag av hela mitt hjärta gratulera både den israeliska och den palestinska regeringen. Jag välkomnar också EU-uttalandet om detta engagemang. Vi lovar att dagligen övervaka användningen av de 60 miljoner euro som användes förhoppningsfullt före valet i Palestina.
<P>
Vi stöder alla det villkorade syriska associeringsavtalet som en sista kil för att hålla dörren öppen. Egypten är Mellanösternpolitikens vagga. Tydliga, tuffa och omedelbara påtryckningar för demokratiska villkor för demokratiska kandidater i demokratiska val kommer att vara till större nytta än vilket militärt ingripande som helst i Irakstil. Inte desto mindre måste den pågående processen i Irak legitimeras om ett inbördeskrig ska förhindras.
<P>
Mellanöstern kommer att vara ett förändrat område inom ett år. Hoten mot vår säkerhet är gigantiska. Vi måste genast sluta att skilja mellan yttre förbindelser och vår inre säkerhet, mellan utrotningen av extremismen och kampen mot terrorism. 
<SPEAKER ID="135" LANGUAGE="EN" NAME="Richard Howitt (PSE )." AFFILIATION="">
<P>
   – Herr talman! Samtidigt som vi ser det israeliska tillbakadragandet från Gaza, som fullbordats tre gånger snabbare än planerat, utan förluster och utan den terrorvåg som vissa förutsåg, tänker jag på vad kritikerna sa när tillbakadragandet först tillkännagavs. Då protesterade de. I dag, med alla förbehåll, firade de. Trots alla svårigheter segrade hoppet över cynismen. I kölvattnet efter denna utveckling är det Europeiska unionens och det internationella samfundets roll att hålla detta ögonblick av hopp vid liv.
<P>
Jag välkomnar kommissionens fortsatta engagemang för ekonomisk återuppbyggnad på det palestinska området, vilket vår kollega Günter Verheugen upprepade under eftermiddagen. Gaza är ett av de mest märkta och tröstlösa hörnen i världen. Världsbanken anger att nästan hälften av de palestinier som bor där lever under fattigdomsstrecket. Frihet från fruktan måste förenas med friheten att äta och arbeta. Därför välkomnar jag det engagemang som rådets ordförande har visat i eftermiddag för att tillsammans med Israel och de andra parterna arbeta för fri rörlighet, för att underlätta för de 20 000 gazabor som arbetar i Israel att röra sig och för att häva spärrarna vid gränserna på land, till sjöss och i luften. Gaza kan inte bli ekonomiskt livskraftigt på annat sätt.
<P>
Som ledamot av parlamentets valövervakningskommission är jag överens med kollegerna om att vi har en mycket viktig roll att spela för att garantera att de utfästelser som den palestinska myndigheten gjorde på Londonkonferensen om säkerhet, demokratiska reformer och goda styrelseformer förverkligas.
<P>
Kritikerna kommer ändå att påminna oss om att fler nya bosättningar har byggts upp i år på Västbanken än de som evakuerades förra månaden, att 8 000 bosättare har flyttat men att fler än 240 000 fortfarande finns kvar. Meningsskiljaktigheterna om gränserna från 1967 och Jerusalems status är i dag djupt rotade, och detsamma gäller den mycket omstridda säkerhetsbarriären. Vi kan inte undvika dessa obekväma sanningar. Det enda hopp som kvarstår är den färdplan som kvartetten, och därmed Europeiska unionen, har skrivit under. Det är vårt ansvar att hålla det hoppet och den möjligheten vid liv. 
<SPEAKER ID="136" LANGUAGE="EN" NAME="Sajjad Karim (ALDE )." AFFILIATION="Prospects for the EU in 2005">
<P>
   – Herr talman! Jag välkomnar den framgång som det ensidiga tillbakadragandet från Gaza och de fyra isolerade bosättningarna på norra Västbanken har inneburit. Jag välkomnar också Ariel Sharons offentliga utfästelser att dessa steg utgör det första stadiet i den USA-ledda färdplanen på vägen till en tvåstatslösning.
<P>
Tillbakadragandet har också välkomnats av den muslimska världen som en första fas i en process. Betydelsen av denna utveckling manifesterades förra veckan genom de första offentliga samtalen mellan utrikesministrarna i Israel och Pakistan. Europeiska rådet under Förenade kungarikets ordförandeskap måste dra nytta av sitt särskilda förhållande till Förenta staterna för att få till stånd gemensamma ansträngningar för att utöka befintliga band med andra muslimska länder såsom Egypten, Jordanien och Turkiet, för att bara nämna några.
<P>
En politisk utveckling av det slaget kommer att ha enormt stor betydelse, inte bara för förbindelserna mellan dessa två stater utan också som en språngbräda för att normalisera förbindelserna mellan Israel och hela den muslimska och arabiska världen. Detta kommer i högsta grad att främja vår egen handlingsplan för att öga mot öga möta terroristproblemet inom våra egna gränser.
<P>
Oroande budskap fortsätter dock att komma från Israel. Så sent som i juli godkände Knesset exempelvis ändringsförslag 5 till lagen om civila rättskränkningar. Lagändringen förbjuder palestinier att begära skadestånd för skador som åsamkats genom olaglig beskjutning från israeler. Detta är ett uppenbart brott mot de grundläggande mänskliga rättigheterna. Under veckan bjuds ett sällsynt tillfälle att börja rätta till dessa orättvisor. 
<P>
Allt detta förvärrar Israels hårdnackade motstånd mot det rådgivande yttrandet från Internationella domstolen i Haag av den 9 juli, där man riktade hård kritik mot den olagliga separationsbarriären i östra Jerusalem. För övrigt kan man notera att barriären inte omnämndes av Förenade kungarikets ordförandeskap i .
<P>
Får jag påminna rådet om att Internationella domstolen i sitt yttrande menar att hela världssamfundet har skyldighet att avlägsna alla de hinder som byggandet av barriären innebär för det palestinska folkets möjligheter att utöva självbestämmande.
<P>
Fred kan inte uppnås utan rättvisa, och det är rättvisa för individen – de män, kvinnor och barn som lever med denna konflikt dagligen – som är nyckeln till varaktig fred. Det är dessa individers rätt till självbestämmande som måste tryggas.
<P>
Som Israels huvudsakliga handelspartner har EU unika möjligheter att använda klausulen om mänskliga rättigheter i associeringsavtalet mellan EU och Israel och utöva påtryckningar på den israeliska regeringen att följa denna klausul, särskilt mot bakgrund av yttrandet från Internationella domstolen, men mer allmänt för att garantera att tillbakadragandet efterföljs av en trovärdig politisk process där ouppfyllda krav på rättvisa inom internationell humanitär rätt tillgodoses.
<P>
Sammanfattningsvis, om Europeiska rådet under Förenade kungarikets ordförandeskap ska kunna spela en viktig och konstruktiv roll i fredsprocessen måste det se till att frågor som gäller ekonomisk och politisk nytta inte tillåts ta överhanden över grundläggande rättigheter för ett folk som har lidit nog. 
<SPEAKER ID="137" LANGUAGE="EN" NAME="Ioannis Kasoulides (PPE-DE )." AFFILIATION="">
<P>
   – Herr talman! Båda sidor tycks nu ha insett att man inte kommer att segra med hjälp av våld: Israelerna kan inte uppnå sin efterlängtade säkerhet, och palestinierna kan inte uppnå sin självständiga stat. Den enda process som kan leda framåt är den politiska processen. En politisk process och en väpnad kamp kan inte samexistera: antingen det ena eller det andra. Båda sidor har nu kommit fram till denna slutsats: den palestinska sidan har visat detta genom det demokratiska valet av president Abbas, hans mandat att fredsförhandla och det faktum att till och med Hamas nu sakteligen inlåter sig i den demokratiska processen, och den israeliska sidan genom tillbakadragandet från Gaza, trots ett omfattande motstånd och traumatiska erfarenheter hos israelerna.
<P>
Nu är det tid att stärka denna positiva utveckling. Rådet och kommissionen bör – aningen genom kvartetten eller på egen hand – försöka motarbeta för det första de palestinier som tror att tillbakadragandet från Gaza är ett resultat av deras intifada, och för det andra de israeler som anser att detta ger dem tillstånd att gå vidare med ytterligare bosättningar eller att återuppta byggandet av muren, och slutligen bör man uppmuntra båda sidor att undvika åtgärder som stärker de människor på andra sidan som motsätter sig fredsprocessen.
<P>
Val kommer att hållas inom de närmaste månaderna, antingen i Palestina eller i Israel, vilket sannolikt kommer att skapa ett slags vakuum. Det krävs att detta vakuum hanteras rätt så att fredens inneboende kraft hålls levande. 
<SPEAKER ID="138" LANGUAGE="DE" NAME="Hannes Swoboda (PSE )." AFFILIATION="">
<P>
   – Herr talman! Tillbakadragandet från Gaza var utan tvekan en historisk händelse och kommer att fortsätta att vara av historisk betydelse. Det kommer emellertid inte att få någon bestående effekt om vi inte – tillsammans med palestinierna och med stöd av Israel – strävar efter att göra Gaza till en livskraftig region och om vi samtidigt misslyckas med att övertyga israelerna om att mer behöver göras även på Västbanken. Det kommer inte att bli så många tillbakadraganden som vi här i kammaren – och framför allt palestinierna – sannolikt skulle vilja se, men som Ioannis Kasoulides sa måste processen fortsätta om den inte ska kollapsa och neka oss många av de positiva resultat som vi hoppas på. 
<P>
För det andra vill jag instämma med Edward McMillan-Scott och andra och betona betydelsen av att vi investerar i hela regionen, särskilt i utvecklingen av demokratin och det civila samhället. En aspekt på kriget mot terrorismen, som vi i dag har diskuterat med Charles Clarke, är behovet av utveckling i de intilliggande regionerna, särskilt i den islamistiska och arabiska världen, och för detta kommer de rätta politiska och finansiella åtgärderna att krävas. Det är något som jag gärna vill påminna ordförandeskapet om. Ekonomiska resurser kommer självfallet att behövas om vi ska investera i Gaza och i regionen som helhet. Att ge löften och att åta sig detta är en sak, men man måste även tänka på detta vid budgetplaneringen.
<P>
Avslutningsvis vill jag tala om Iran. Vi är mycket oroade över hur saker och ting utvecklas i Iran, men detta är konsekvensen av att vi tolererar utvecklingen av kärnvapen inte bara i sådana länder som Pakistan och Indien utan även i Israel, och också vår oförmåga att begränsa deras allmänna spridning. Även om det krävs åtgärder från vår sida, måste det ske i samråd med alla berörda parter om det ska bli effektivt. Eftersom ensidiga sanktioner inte kommer att bli effektiva måste frågan överlämnas till Förenta nationerna så att en gemensam lösning kan åstadkommas. Jag hoppas att rådets brittiska ordförandeskap vill slå in på den vägen på ett klarsynt sätt och med en tydlig vision. 
<SPEAKER ID="139" LANGUAGE="" NAME="Gunnar Hökmark (PPE-DE )." AFFILIATION="">
<P>
   – Herr talman! Det är inte den lilla demokratin Israel som är det stora hotet mot freden i Mellanöstern, utan det är de stora diktaturregimerna. Vi ser i dag en utveckling som ger hopp i form av tillbakadragande från Gaza samt små tecken på demokrati i arabvärlden. Det gör att kraven på europeisk Mellanösternpolitik måste bli mycket tydligare.
<P>
Iran är ett land som har som uttalat politiskt mål att utplåna en av FN:s medlemsstater, nämligen Israel. Iran bryter mot icke-spridningsavtalet och utvecklar medeldistansmissiler i syfte att kunna nå mål i de länder som vi nu talar om. Landet uttrycker samma antisemitism som alltför många regimer och grupper i denna del av världen uttalar. Det kan inte vara acceptabelt att ge stöd till terrorism som Iran gör.
<P>
Om Europeiska unionen vill vara en kraft i fredsprocessen måste man nu stödja de demokratins och fredens krafter som agerar. EU måste reagera mot dem som inte accepterar internationella avtal och som medvetet väljer våldets väg. Vi måste skapa en struktur och ett stöd för demokratisk utveckling i hela Mellanöstern. Det finns ingen bättre grund för en fredlig och stabil utveckling i denna del av världen än ett genombrott för demokratin. Vi ser de många olika tecknen på en demokratisk utveckling. Då måste EU med kraft stödja dem som håller demokratins och frihetens lampa tänd. Vi måste också se till att det stöd vi ger till den palestinska myndigheten och till andra länder förenas med tydliga krav på en demokratisk utveckling. Vi har möjlighet att spela en roll för freden, men då måste vi också visa att vi kan stärka demokratin. 
<SPEAKER ID="140" LANGUAGE="" NAME="" AFFILIATION="Vice talman">
<SPEAKER ID="141" LANGUAGE="PL" NAME="Józef Pinior (PSE )." AFFILIATION="">
<P>
    –  Herr talman! Israelernas tillbakadragande från Gazaremsan och från de fyra bosättningarna på Västbanken innebär en ny chans till fred i Mellanöstern och till en överenskommelse mellan Israel och Palestina. Det innebär också en ny chans att uppnå säkerhet för staten Israel och inrättandet av en palestinsk stat. Ariel Sharons regering bör få vederbörligt erkännande för sitt beslut, och detsamma gäller även majoriteten av det israeliska folket som har stöttat evakueringen av de judiska bosättningarna.
<P>
Jag vill ta detta tillfälle i akt och särskilt nämna det israeliska folkets stöd till denna process. Även om israelerna är ättlingar till flyktingar stödde de evakueringen av 9 000 bosättare från Gaza. Detta bevisar deras längtan efter verklig fred med den palestinska nationen och att den israeliska staten är demokratisk i Mellanöstern. Reaktionen hos majoriteten av israeler är också ett bevis för att landet är en värdig partner för Europeiska unionen vid inrättandet av en internationell ordning som bygger på respekt för de mänskliga rättigheterna och demokratin. Det faktum att den israeliska allmänna opinionen är positiv till evakueringen, och tydligt motsätter sig antiarabiska attacker, kan tas som ett bevis för att den moderna världen inte är dömd till en krock mellan civilisationer eller till att fundamentalistiska filosofier ska segra.
<P>
Europeiska unionen måste fortsätta att stödja de steg som tagits av James Wolfensohn, Madridkvartettens sändebud, för att samordna EU:s medel med sådana från andra håll och se till att dessa medel används så effektivt som möjligt. Enligt Javier Solana kan Europeiska unionen fungera som den tredje parten när det gäller gränspassager och tullkontroller. Gazaremsan får inte nedlåta sig till terror och anarki eller bli ett nytt brohuvud för terrorismen. 
<P>
EU måste göra allt som står i dess makt för att se till att evakueringen av de judiska bosättningarna på Gaza leder till förhandlingar. Dessa förhandlingar måste åtminstone röra sådana problem som ett fortsatt tillbakadragande av israeliska trupper, fastställande av gränsen och Jerusalems status, och de bör göra det möjligt att genomföra lösningen med två stater. 
<SPEAKER ID="142" LANGUAGE="EN" NAME="Charles Tannock (PPE-DE )." AFFILIATION="">
<P>
   – Herr talman! Mellanöstern fortsätter, som alltid, att vara en djup källa till oro. Men det finns också anledning till optimism, eftersom vi i dag får uppleva det första presidentvalet i Egypten med flera kandidater.
<P>
Den pågående terrorverksamheten i Irak utgör förstås fortfarande ett allvarligt hot mot stabiliteten i regionen. Irak håller på att få sin första demokratiska konstitution, och fastän den saknar stöd från den sunnitiska befolkningen har den åtminstone accepterats av shiiterna och kurderna. I denna konstitution har man undvikit en islamistisk teokrati och gjort kvinnor delaktiga i processen. I oktober kan det hända att sunniterna förkastar konstitutionen, men de blir då tvungna att engagera sig i det resulterande parlamentsvalet och nästföljande förslag till konstitution, eller också måste de räkna med en uppdelning av Irak, där de till sist kommer att dra det kortaste strået.
<P>
Syrien måste spela en mer ansvarsfull roll när det gäller att gripa terrorister som via syriskt territorium tagit sig in i Irak. Iran bör inte lägga sig i irakiska angelägenheter. När nu Iran, efter nio månaders frysning, har återupptagit sitt program för urananrikning befinner sig landet på kollisionskurs med Förenta staterna och EU. Detta ärende kommer sannolikt att hamna hos FN:s säkerhetsråd, där jag hoppas att även Ryssland och Kina kommer att ge sitt stöd åt stränga åtgärder eller sanktioner, om så behövs, för att undvika risken för spridning av kärnvapen.
<P>
Israel förtjänar beröm för sitt fredliga tillbakadragande från Gaza, som nu hastigt bör falla under den palestinska myndighetens kontroll, även om mordet på Moussa Arafat inte bådar gott. Det är förståeligt att gränskontroller i Egypten av säkerhetsskäl kommer att kräva israelisk och internationell övervakning under någon tid framöver. Låt oss nu hoppas att alla parter kan komma samman för att återuppta färdplanen för fred. Det palestinska parlamentsvalet i januari kommer givetvis att bli betydelsefullt.
<P>
Libanon tycks till följd av Syriens tillbakadragande ha stabiliserats efter valet, och arresteringar har nu genomförts med anledning av mordet på Rafik Hariri, som efter allt att döma bekräftar misstankarna om de pro-syriska säkerhetsstyrkornas inblandning. Vi önskar FN:s utredare Detlev Mehlis all framgång med att ställa de skyldiga inför rätta. 
<SPEAKER ID="143" LANGUAGE="EL" NAME="Panagiotis Beglitis (PSE )." AFFILIATION="Ha'aretz">
<P>
   – Jag vill i min tur tacka minister Douglas Alexander och kommissionsledamot Günter Verheugen för deras tal. Jag vill emellertid be dem att läsa intervjuerna med Israels premiärminister Ariel Sharon i Jerusalem Post, och den 22 april 2004 där de verkliga målsättningarna med de israeliska bosättningarnas ensidiga tillbakadragande från Gazaremsan läggs fram.
<P>
Ariel Sharon talar i dessa intervjuer om att ta itu med risken med demografiska förändringar i Israel och säkerhetsproblemen hos de israeliska ockupationsstyrkorna. Ariel Sharon påpekar att man endast har gjort sig av med problematiska bosättningar medan å andra sidan både de olagliga bosättningarna och uppförandet av den olagliga säkerhetsmuren fortsätter, i strid med resolutionerna från Internationella domstolen i Haag.
<P>
Ur denna synvinkel tror jag att deklarationen från det brittiska ordförandeskapet den 25 augusti är överdrivet optimistisk, liksom deklarationen från Javier Solana. Jag är rädd att dessa uttalanden inte motsvarar den bistra verkligheten. Om bosättarnas uttåg ska bli ett positivt steg och ett fönster av möjligheter anser jag att det måste integreras i genomförandet av färdplanen, utan några nya villkor eller bestämmelser från israelisk sida.
<P>
Douglas Alexander hänvisade till allvarliga problem på Gazaremsan. Jag vill understryka behovet av att öppna flygplatsen och hamnen och vända den sociala och ekonomiska isoleringen på Gaza. Folket där är djupt olyckligt. Arbetslösheten är hög och fattigdomen utbredd. Vi i Europeiska unionen har ett stort ansvar och jag anser att vi också behöver utöva påtryckningar inom ramen för kvartetten i riktning mot Förenta staterna för en internationell fredskonferens där Ariel Sharon och Mahmud Abbas deltar.
<SPEAKER ID="144" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Herr talman! Ni sa just till en av de ärade ledamöterna att ni var förfärligt ledsen, men att det var dags att avbryta. Jag är rädd för att ni snart kommer att bli förfärligt ledsen, eftersom det är dags för mig att börja avrunda den här debatten.
<P>
För det första har detta varit en viktig och läglig debatt för parlamentet denna eftermiddag. Jag är verkligen tacksam för de insikter som har tillströmmat under debatten och som återspeglar ledamöternas erfarenhet och sakkunskaper.
<P>
José Ignacio Salafranca Sánchez-Neyra inledde med att upprepa kommissionsledamot Günter Verheugens påpekanden, genom att erkänna den hoppingivande utveckling som har framträtt under de senaste månaderna inom regionen. Jag kan försäkra honom om att ordförandeskapet är väl medvetet om den nyckelroll som Europeiska unionen kan spela, som en del av kvartetten, för att främja fredsprocessen. Låt mig emellertid i detta skede upprepa det som kommissionsledamoten påpekade i sina inledande kommentarer, dvs. det erkännande som han gav åt – inte en europé, utan en amerikan – James Wolfensohn, som redan har bidragit enormt mycket till kvartettens arbete och förvisso till det framgångsrika tillbakadragandet från Gaza som vi har sett under de senaste dagarna.
<P>
När Pasqualina Napoletano redogjorde för sin avsky för terrorismen gav hon uttryck för känslor som jag är säker på att alla i detta parlament delar. Därför erkänner vi vikten av att stärka den drivkraft som har etablerats i regionen under de senaste månaderna, och jag anser att det finns en gemensam beslutsamhet mellan kommissionen, rådet och parlamentet att uppmuntra denna drivkraft under de kommande veckorna och månaderna.
<P>
Cecilia Malmström erkände betydelsen av mänskliga rättigheter i Iran. Jag vill försäkra henne om att vi känner till att allvarliga brott mot de mänskliga rättigheterna fortsätter att inträffa där. Rådet är särskilt bekymrat över det stora antal avrättningar av minderåriga förbrytare som skett under de senaste veckorna. Europeiska rådet är på det klara med att våra förbindelser med Iran endast kan utvecklas om Iran vidtar åtgärder för att ta itu med våra politiska intressen inom områden som mänskliga rättigheter, vilket Cecilia Malmström belyste i sitt tal.
<P>
David Hammerstein Mintz talade om att Gaza representerade en ”strimma hopp”. Låt oss alla hoppas att detta är vad det visar sig vara. Vår utmaning just nu, vilket jag gång på gång har klargjort, är att fortsätta att främja fredsprocessen. Tillbakadragandet ger förhoppningar om att Israel för första gången i historien kommer att avlägsna bosättningar från Gaza och delar av Västbanken. Detta är verkligen ett gynnsamt tillfälle för en positiv utveckling. När det emellertid gäller det specifika påpekande som den ärade ledamoten gjorde om Jerusalem har Europeiska unionen ideligen klargjort sin ståndpunkt om Israels bosättningsverksamhet såväl på Västbanken som i östra Jerusalem. Vi har klargjort för den israeliska regeringen att all bosättningsverksamhet bör frysas.
<P>
Adamos Adamou beskrev tillbakadragandet som ett betydelsefullt steg, men erkände att de framtida utmaningarna var lika viktiga. Jag vill rätt och slätt upprepa att Europeiska kommissionens långsiktiga målsättning är att ge stöd åt det föreslagna skapandet av en självständig demokratisk palestinsk stat. Detta fortsätter att vara ett av våra huvudmål.
<P>
Bastiaan Belder citerade den höge representanten Javier Solana när han talade om sina farhågor om verksamheten inom Hamas och Hizbollah. Jag kan försäkra er om att Europeiska unionen håller Hamas och Hizbollah under ständig uppsikt och att EU står fast vid sin hållning att inte inlåta sig med terrorister. EU har frusit Hamas tillgångar, och EU:s tjänstemän kommer inte att sammanträda med medlemmar ur ledningen för Hamas förrän rörelsen erkänner Israels existensberättigande.
<P>
Andreas Mölzer gjorde flera påpekanden som jag uppriktigt sagt inte håller med om, både vad gäller vissa av de frågor som han fokuserade på och hans bedömning av vissa andra frågor. Det vi kunde enas om var EU:s möjlighet att låta främjandet av Mellanösterns fredsprocess bli en av EU:s målsättningar inom ett område där vi kan göra en positiv insats. Åtminstone i denna fråga var vi överens.
<P>
Edward McMillan-Scott talade både om det egyptiska valet – vilket även Charles Tannock gjorde – och också om uttalandena från Förenta staternas utrikesminister Condoleezza Rice under ett tal som hon nyligen höll vid det amerikanska universitetet i Kairo. Jag noterade med intresse de påpekanden han gjorde om demokrati och mänskliga rättigheter, som senare upprepades av Gunnar Hökmark.
<P>
Veronique De Keyser tog upp frågan om den israeliska muren. Det bästa svar jag kan ge på ordförandeskapets vägnar är att direkt citera för henne den tydliga ståndpunkt som uttrycktes i denna fråga av Europeiska rådet i juni: ”Europeiska rådet erkänner Israels rätt att skydda sina medborgare mot attentat, men oroas fortfarande av att skiljemuren fortsätter att uppföras på ockuperat palestinskt område, bland annat i östra Jerusalem och i stadens omgivningar, i strid med relevanta bestämmelser i internationell rätt.”
<P>
Frédérique Ries talade om behovet av att göra det militära tillbakadragande som vi har sett under de senaste dagarna till en politisk framgång, genom att uttrycka känslor som upprepades av Miguel Portas. Naturligtvis är det riktigt. Jag håller med om att det kommer att bli viktigt att hålla drivkraften vid liv efter tillbakadragandet, och att både Israel och palestinierna fokuserar på att genomföra färdplanen.
<P>
Det är också viktigt att den palestinska myndigheten upprätthåller lag och ordning i Gaza. Villkoren för tillgång och handel måste möjliggöra ekonomisk tillväxt och stabilitet för Gazas ekonomi, som flera av ledamöterna har påpekat, men också ge skydd åt israelerna mot attacker från militanta grupper eller terrorister, vilket israelerna har rätt till.
<P>
Jana Hybášková tog upp frågan om Iran, och i synnerhet frågan om att tillämpa diplomatiska sanktioner. Det är viktigt att påminna parlamentet om att IAEA:s styrelse sammanträder den 19 september. Europeiska unionen har sagt att man kommer att stödja uppmaningen att Iran ska anmälas till FN:s säkerhetsråd vid detta sammanträde, men vi håller på att diskutera nästa steg med våra internationella partner. Därför är det viktigt att först invänta de diskussioner som kommer att äga rum vid IAEA:s styrelsesammanträde den 19 september, och jag vill inte föregripa dessa diskussioner i det här läget.
<P>
En av mina kolleger från Förenade kungariket, Richard Howitt, förde fram sin erfarenhet som valobservatör i sitt inlägg i debatten denna eftermiddag. Han talade kraftfullt, skulle jag vilja säga, om det som han på ett tämligen finkänsligt sätt beskrev som de obekväma sanningar som består, även efter det senaste tillbakadragandet. Han gör rätt i att erkänna omfattningen av de utmaningar som regionen står inför och omfattningen av den insats som har fullbordats. Han erkände, återigen med rätta, det bidrag som vi måste ge och det ansvar som vi som medlem av kvartetten måste bära för att göra ytterligare framsteg och för att hålla hoppet uppe och bannlysa cynismen, som tidigare har varit alltför vanligt förekommande.
<P>
Sajjad Karim tog upp frågan om muren, och jag vill bara upprepa det som jag påpekade om Europeiska rådets citerade ståndpunkt från så sent som i juni i år. Jag vill påminna ledamoten om att det i artikel 2 i associeringsavtalet mellan Europeiska unionen och Israel anges följande: ”Förbindelserna mellan parterna och samtliga bestämmelser i detta avtal grundas på respekten för de mänskliga rättigheterna och de demokratiska principerna, vilken vägleder deras inrikes- och utrikespolitik och utgör en väsentlig beståndsdel av detta avtal.” Jag kan försäkra ledamoten om att vi, när vi bekymrar oss över de israeliska åtgärderna för mänskliga rättigheter, kommer att ta upp – och har tagit upp – dessa farhågor med den israeliska regeringen.
<P>
Europeiska unionen passar också på att ta upp frågor av intresse, däribland mänskliga rättigheter, vid associeringsrådet mellan EU och Israel. Vi kommer i vederbörlig ordning att överväga vilka frågor som ska tas upp inför associeringsrådet mellan EU och Israel, som är planerat att hållas i slutet av vårt ordförandeskap, före årets slut.
<P>
Jag lyssnade noggrant till Ioannis Kasoulides och jag försäkrar honom om att vi delar målet att upprätthålla drivkraften för fred under de kommande månaderna. Johannes Swoboda talade om behovet av en samordnad strategi för att ta itu med frågan om spridningen av kärnvapen. Även om jag i dag talar på ordförandeskapets vägnar snarare än för den brittiska regeringen, vill jag här, som tjänstgörande minister för det brittiska utrikesdepartementet, bara påpeka att E3-processen hittills har varit en kraftfull bekräftelse av en sådan strategi. Genom E3-processen har man befäst en samordnad strategi över hela EU, vilket har stärkt vår position i de viktiga och svåra diskussioner som varit nödvändiga att hålla direkt med Iran under de senaste månaderna.
<P>
Józef Pinior uppskattade att Israel dragit sig tillbaka från Gaza, och på ordförandeskapets vägnar upprepar jag än en gång detta erkännande. Förutom att diskutera Egypten-frågan – som jag redan har nämnt – tog Charles Tannock också upp frågan om Iraks konstitution. Detta är en prestation. I samband med den officiella information som jag mottog under förberedelserna för dagens debatt föreslogs att jag skulle meddela detta respektabla organ att konstitutioner aldrig någonsin är lätta att skriva. Mot bakgrund av den senaste tidens händelser behöver jag knappast påpeka detta för Europaparlamentet. Men för att vara fullständigt seriös är det viktigt att erkänna hur krävande det har varit att åstadkomma en konstitution i Irak, mot bakgrund av närmare trettio års tyranni och mitt inför pågående terroristattacker mot oskyldiga människor, attacker som uttryckligen har varit avsedda att förhindra varje tänkbar överenskommelse. Detta gäller särskilt i ett land som är så splittrat som Irak.
<P>
Därför är det viktigt att vi har dessa faktorer i åtanke, men också att detta är en irakisk konstitution som har skrivits av demokratiskt valda irakiska politiker för det irakiska folkets skull. Konstitutionen tjänar till att finna en balans mellan Iraks säregna traditioner – som uppriktigt sagt skiljer sig väsentligt från våra egna inom EU – och en önskan om demokrati. Detta är ett enormt steg framåt för Irak, och ett steg som bör välkomnas.
<P>
Jag vill på ordförandeskapets vägnar tacka alla ledamöter som har deltagit i dag, ge mitt erkännande åt kommissionens inlägg tidigare under debatten och uttrycka min tacksamhet för de frågor som togs upp inom ramen för vad jag anser vara ett viktigt ämne som kommer att fortsätta att vara i fokus för vårt arbete under ordförandeskapets återstående månader. 
<SPEAKER ID="145" LANGUAGE="" NAME="Talmannen. " AFFILIATION="SKRIFTLIG FÖRKLARING (ARTIKEL 142)">
<P>
   – Debatten är avslutad.
<SPEAKER ID="146" LANGUAGE="PT" NAME="Ilda Figueiredo (GUE/NGL )." AFFILIATION="">
<P>
   – I den här debatten om situationen i Mellanöstern får vi inte bortse från att det territorium som återlämnats till det palestinska folket tillhör dem och att de har kämpat länge för det. Vi måste också försöka klargöra de verkliga orsakerna till att Ariel Sharon utrymde bosättningarna i Gaza, när vi vet att han huvudsakligen var ansvarig för att planera och genomför politiken med expansion och förstärkning av den israeliska ockupationen, inbegripet bosättningarna och muren som innebär att man försöker annektera ytterligare områden på Västbanken.
<P>
Det första som kan noteras är att politiken med bosättningar på Gaza var ett misslyckande, med tanke på hur litet området är och hur stor befolkningstätheten är – ungefär 1,3 miljoner människor levde inom ett område på bara 362 km2. Det innebär att de 8 000 israeliska bosättare som bodde där (0,6 procent av befolkningen) ockuperade 20 procent av territoriet och därmed skapade ohållbara demografiska spänningar och ett tryck som fick förödande konsekvenser.
<P>
För det andra fortsatte Ariel Sharon trots detta att upprätthålla isoleringen av Gaza som kommer att fortsätta att vara omringat – på land, till havs och i luften – av den israeliska armén. Det innebär att det kommer att fortsätta att vara en enklav inom Israel, och landförbindelser med Västbanken kommer även fortsättningsvis att stå under israelisk kontroll. 
<SPEAKER ID="147" LANGUAGE="" NAME="Talmannen. " AFFILIATION="">
<P>
   – Nästa punkt på föredragningslistan är ett betänkande (A6-0235/2005) av Luís Queiró för utskottet för transport och turism om nya utsikter och utmaningar för en hållbar europeisk turism (2004/2229(INI)). 
<SPEAKER ID="148" LANGUAGE="PT" NAME="Luís Queiró (PPE-DE )," AFFILIATION="föredragande">
<P>
   . – Herr talman, herr kommissionsledamot! I ekonomiskt svåra tider har vi alla ett ansvar för att försöka hitta lösningar och olika sätt att främja framsteg och utveckling. Detta är bakgrunden till vårt betänkande om en hållbar europeisk turism.
<P>
När vi talar om turism i EU talar vi om en av våra största och mest konkurrenskraftiga industrier. Det är den industri som skapar flest arbetstillfällen och har störst tillväxtpotential. Detta gäller även i ett Europa som lider av ekonomisk nedgång. Det viktigaste är emellertid att detta är en verksamhet vars hållbarhet måste bevaras på ett sådant sätt att exempelvis miljöresurser, landskapsresurser och regional planering inte förstörs.
<P>
Vi måste försöka hantera ett av turistindustrins största problem för att bli ekonomiskt effektiva: Hur kan vi bekämpa de effekter som säsongsvariationerna har på arbetstillfällena och servicen på de tjänster som erbjuds? I vårt betänkande lägger vi fram riktlinjer och förslag för att lösa dessa problem.
<P>
Detta är en bred översikt över en ekonomisk sektor med enorm potential. Vi måste dra största möjliga nytta av detta genom att främja synergieffekter, utveckla samarbete och dra fördel av gemensamma erfarenheter. Samtidigt måste vi komma ihåg att turism först och främst är en sektor där privata initiativ dominerar och en sektor där politiken, i enlighet med subsidiaritetsprincipen, i huvudsak utformas av medlemsstaternas myndigheter. Detta påverkar inte kommissionens uppgift att se till att turistrelaterade åtgärder stämmer bättre överens med gemenskapspolitiken för exempelvis transport, sysselsättning, miljön och den inre marknaden.
<P>
Mot bakgrund av Lissabonstrategin kopplas turismen mer och mer ihop med ny teknologi. Internet bar blivit så mycket mer än bara ett sätt att sälja semesterresor. Internetanvändningen har i det närmaste blivit ett nyckelredskap för turistsektorn.
<P>
I detta sammanhang måste vi avgöra hur gemenskapsinstitutionerna kan stödja de åtgärder som medlemsstaterna och industrin vidtar för att utveckla turismen. Jag anser att det bästa sättet att göra detta är att vidta konkreta åtgärder som kan bidra till att förbättra dessa åtgärder på EU-nivå och som gör det möjligt för oss att reagera i tid för att främja vår gamla kontinents turistmål.
<P>
Det mest symboliska av de förslag som läggs fram är utan tvekan förslaget att utse de främsta europeiska turistmålen ungefär på samma sätt som det som används för europeiska kulturhuvudstäder. Ett annat förslag som är värt att nämna är förslaget att skapa en klassificering av turisttjänster på gemenskapsnivå, på frivillig grund och i samarbete med industrin, som framför allt ska användas för att klassificera hotell- och restauranganläggningar. Syftet med detta system är att garantera större insyn i servicen och att skydda konsumenterna.
<P>
Dessutom har vi föreslagit en kontrollerad ursprungsbeteckning för andra hantverksprodukter än livsmedel. Vi stöder också inrättandet och utvecklingen av den europeiska portalen för turism, till vilken alla nationella portaler kommer att länkas. När allt kommer omkring får vi inte missa de enorma fördelar som detta verktyg kan skapa för att göra reklam för europeiska destinationer. För att klara av behovet av ökad sysselsättning, yrkesutbildning och yrkeskunnande på turistområdet föreslår vi att det skapas ett särskilt utbildningsnät för turismrelaterad kompetens. På säkerhetsområdet har vi föreslagit att det inrättas en kontaktgrupp med uppgift att samordna information om hur man hanterar kriser, exempelvis hälsokriser och terrordåd, så att snabba och samordnade insatser kan göras för att skydda europeiska turister och stödja researrangörer som drabbas av sådana händelser.
<P>
När det gäller att förbättra turistanläggningar har vi lagt fram en rad initiativ för att personer med begränsad rörlighet ska få ett ökat tillträde till turist- och fritidsanläggningar samt att de yrkesgrupper som arbetar med turisttjänster ska få lämplig utbildning för detta. Vi har betonat behovet av att införa nya turistaktiviteter och infrastruktur för att tillgodose den ökade efterfrågan bland äldre personer, som de närmaste decennierna kommer att utgöra 30 procent av industriländernas befolkning.
<P>
När det gäller konkurrenskraft har vi av skatteskäl belyst vikten av att bibehålla EU-etablerade operatörers konkurrensställning gentemot operatörer från tredjeländer, en fråga som jag är glad löstes i morse i och med omröstningen om Zsolt Lázsló Becseys betänkande. Vi har även utarbetat bestämmelser om att tillämpa reducerade mervärdesskattesatser för vissa tjänster, på samma sätt som redan nu sker för andra tjänster.
<P>
Vi ställer oss även bakom förslaget att skapa ett gemenskapsvarumärke eller EU-turistmål som kännetecknas av sin stora sociala och kulturella mångfald, högkvalitativa tjänster och hållbara turistprojekt i EU. Detta ska främjas via en lämplig informationskampanj som är riktad till potentiella besökare från tredjeländer.
<P>
På transportområdet har vi slutligen förespråkat vikten av att investera i kvalitet genom att öka kapaciteten och förbättra tillgången till olika transportmedel, använda integrerade biljettkontor för att förenkla biljettsystemen och inrätta smidiga flygförbindelser, som är den viktigaste formen av turisttransport.
<P>
Herr talman! Avslutningsvis skulle jag vilja ta upp frågan om gemenskapsfinansiering. Mot bakgrund av att turistsektorn är en viktig sektor för regional och lokal utveckling bör denna sektor prioriteras inom strukturfonderna. Det nuvarande avbrottet i samtalen om budgetplanen för 2007–2013 kan och bör ge oss en möjlighet att ta upp frågan på nytt genom att inrätta en separat budgetrubrik.
<P>
Allt detta bör göras för att se till att EU:s regler är flexibla och i linje med det som krävs. Operatörernas arbete kommer att bli lättare och de kommer även i fortsättningen att kunna erbjuda högkvalitativa hållbara tjänster till ett överkomligt pris.
<P>
I ett EU där privata initiativ är viktiga för tillväxt och utveckling är vår roll som beslutsfattare att stödja dessa och se till att det är en väsentlig del av den resa som förhoppningsvis kommer att bli framgångsrik.
<P>
Herr talman! Till sist vill jag tacka alla personer som bidragit till detta betänkande med sina ändringsförslag och sina röster i utskottet, däribland givetvis ledamöterna i utskottet för regional utveckling och utskottet för kultur och utbildning. Jag hoppas att den debatt som snart kommer att inledas kommer att motsvara kvaliteten på deras bidrag och alla ansträngningar som har gjorts. 
<SPEAKER ID="149" LANGUAGE="DE" NAME="Günter Verheugen," AFFILIATION="kommissionens vice ordförande">
<P>
   . – Herr talman, mina damer och herrar! Jag vill tacka Luís Queiró, Paolo Costa och många andra här i kammaren. Det är mycket viktigt att Europaparlamentet kommer tillbaka till denna fråga om det inte vill bli omsprunget av andra i Europa, och det är också mycket viktigt att denna situation får ett slut.
<P>
När jag spekulerar om vilka sektorer inom den europeiska ekonomin som under de närmaste åren kommer att lämna det främsta bidraget till tillväxt och skapandet av arbetstillfällen är turistsektorn den första sektor som jag tänker på. Alla inser att detta är en marknad med enorm tillväxtpotential. EU måste kunna behålla sin ledande ställning inom denna sektor, men det finns många problem att ta itu med. Vi står inför ökad konkurrens, och utländsk turism påverkas av fler och fler faktorer, allt ifrån miljön till transportproblem och inte minst den inre säkerheten. Vad vi behöver är därför en integrerad politik som ser över alla våra skyldigheter och befogenheter för att se hur vi kan använda de alternativ som vi har tillgång till på ett sätt som skapar idealiska villkor för att turismen ska blomstra i Europa.
<P>
Jag har ofta sagt att detta är ett ämne som jag lägger särskilt stor vikt vid. Även om turismen är ett område där kommissionen inte har stora befogenheter anser jag att vi kan göra mycket inom ramen för EU:s tillväxt- och sysselsättningspolitik – dvs. inom Lissabonstrategin – för att stödja EU:s turistområden i deras ansträngningar.
<P>
Jag skulle också vilja påpeka att turismens karaktär drastiskt kommer att förändras de närmaste decennierna, framför allt med tanke på befolkningsförändringarna i Europa. Turistnäringen kommer att behöva ta mycket större hänsyn till äldre personers behov av rörlighet, i mycket högre utsträckning uppmärksamma säkerhetsfrågor och vara mycket mer medveten än tidigare om behovet av att skydda vårt kultur- och naturarv.
<P>
I EU är turismen inte bara en sektor bland andra. Den har blivit en faktor som påverkar människors livskvalitet och vi måste ta den på allvar. Kommissionen är definitivt villig att samarbeta med parlamentet på alla sätt som går för att få till stånd de ändringar av den europeiska turismen som krävs.
<P>
Avslutningsvis skulle jag vilja säga något som kan tyckas förvånande. Europa är världens största turistregion. Det är det attraktivaste turistmålet inte bara för dess egna turister utan även för turister från andra delar av världen. Detta är något som vi kan utnyttja, och kommissionen är redo och villig att göra detta. 
<SPEAKER ID="150" LANGUAGE="FR" NAME="Margie Sudre (PPE-DE )," AFFILIATION="föredragande för yttrandet från utskottet för regional utveckling">
<P>
   . – Herr talman, mina damer och herrar! Först och främst vill jag gratulera Luís Queiró till hans utmärkta arbete. Det är med glädje jag kan konstatera att detta betänkande innehåller de flesta av de rekommendationer som jag lade fram i egenskap av föredragande för yttrandet från utskottet för regional utveckling. Jag tänker inte uppehålla mig vid svårigheterna för turistsektorn i Europa igen och de utmaningar den står inför, eftersom detta har varit föremål för en ordentlig debatt i utskottet, och Luís Queiró ger en mycket tydlig översikt av denna fråga. Dessutom tror jag vi alla har insett vilken roll turismen kan spela för tillväxt, för att skapa arbetstillfällen och för hållbar utveckling.
<P>
Jag vill se framåt genom att betona tre punkter som jag anser inte kan ignoreras. För det första anser jag att det är viktigt att kommissionen och rådet återupptar arbetet med förslaget till direktiv om reducerade mervärdesskattesatser genom att även göra det möjligt för alla medlemsstater att välja en reducerad mervärdesskattesats för kostnader som hänför sig till hotell- och cateringindustrier. Den stora variationen inom EU leder i sig själv till orättvis konkurrens och detta kan inte längre accepteras. För det andra anser jag att man bör uppmuntra utvecklingen av nya typer av hållbar turism som agroturism, fotvandring, cykelturer, hästridning osv. Man måste också avlägsna de hinder som finns för vissa grupper i samhället som vill resa men som upplever problem i samband med detta på grund av avsaknad av infrastruktur och lämpliga anläggningar. Luís Queiró och Günter Verheugen har tagit upp detta. Jag talar särskilt om äldre människor och personer med funktionshinder.
<P>
För det tredje anser jag slutligen att särskild uppmärksamhet bör ägnas åt regioner som har naturliga och strukturella nackdelar: jag talar om de yttersta randområdena och öregionerna. När det gäller dessa regioner måste vi tillämpa en övergripande politik som är avsedd att uppmuntra och främja dessa destinationer, vars ekonomiska verksamhet till största delen utgörs av turism, och på så sätt uppmuntra utvecklingen av nödvändiga transportnät till dessa isolerade regioner. Kommissionen skulle dessutom kunna se till att det blir större överensstämmelse mellan de åtgärder som vidtas för att främja turism och annan besläktad gemenskapspolitik.
<P>
Till sist skulle jag vilja påpeka att turism fortfarande helt saknar rättslig grund i gemenskapslagstiftningen. Detta är något som jag beklagar. Låt oss verkligen hoppas att de framsteg som finns i utkastet till konstitution mycket snart återkommer. 
<SPEAKER ID="151" LANGUAGE="PL" NAME="Zdzisław Zbigniew Podkański (PPE-DE )," AFFILIATION="föredragande för utskottet för kultur och utbildning">
<P>
   . –  Herr talman! Parlamentets förslag till resolution om nya utsikter och utmaningar för en hållbar europeisk turism rönte stort intresse bland ledamöterna i utskottet för kultur och utbildning.
<P>
Detta återspeglades i det yttrande som utskottet överlämnade till utskottet för transport och turism. I yttrandet fick särskilt några frågor extra uppmärksamhet. Bland dessa ingick behovet av att koncentrera sig på de olika aspekterna av hållbar turism, inklusive ekonomiska, kulturella, naturrelaterade och sociala aspekter, och behovet av att erkänna vikten av säsongsturism. Det betonades att utvecklingen av turism bör gå hand i hand med skyddet av den nationella, regionala och lokala kulturen och skyddet av miljön, parkerna, landskapet, stadsstrukturerna och det arkitektoniska kulturarvet. I yttrandet underströks turismens betydelse för ekonomisk utveckling, för att skapa arbetstillfällen och för att bevara individernas fysiska och mentala hälsa, samt behovet av ordentlig förvaltning av turistresurser. Det uttrycktes stöd för agroturism, särskilt i de nya medlemsstaterna, och utbildning av yngre generationer inom natur, kultur, vetenskap och aktiv rekreation.
<P>
Utskottet för transport och turism antog de flesta av dessa förslag och införlivade dem i den slutliga versionen av förslaget till resolution. Slutresultatet är ett fascinerande dokument som uppmärksammar tidlösa värden som kultur, natur och människors naturliga miljö samtidigt som organisatoriska och ekonomiska frågor prioriteras.
<P>
Samtidigt saknas emellertid hänvisningar till nischturism, skyddet av historiska städer och det arkitektoniska kulturarvet samt den internationella stadgan om kulturturism i förslaget till resolution, eller också får dessa aspekter inte den uppmärksamhet de förtjänar. Dessa frågor måste uppmärksammas mer under det framtida arbetet om hållbar utveckling av turism. 
<SPEAKER ID="152" LANGUAGE="DE" NAME="Georg Jarzembowski," AFFILIATION="för PPE-DE-gruppen">
<P>
   . – Herr talman, herr kommissionsledamot, mina damer och herrar! Jag inleder med att tacka Luís Queiró för hans betänkande och för den entusiasm och det engagemang för utländsk turism som kommer till uttryck i betänkandet. Kommissionsledamot Verheugen påpekade mycket riktigt att föredraganden hade rätt när han beskrev turism som något som kan skapa arbetstillfällen, där det har en enorm potential, men jag skulle vilja att han erkänner att turism är ett område som kommissionen hittills har försummat. Därför hoppas jag att han har läst kraven i betänkandet och senare meddelar oss vilka av dessa han ställer sig bakom.
<P>
Låt mig ta upp fem saker som behöver göras: För det första en internationell reklamkampanj för att dra till sig fler turister från tredjeländer till Europa. Kampanjen skulle genomföras i form av ett stödpaket för turism och i samråd med turistindustrin. EU:s utländska ambassader kan hjälpa till med detta.
<P>
För att konsumenterna ska få bättre skydd och information behövs det för det andra en standardiserad klassificering av hotell- och restaurangstandarder inom EU.
<P>
För det tredje anser jag att det behövs en enhetlig tillämpning av en reducerad mervärdesskattesats på restaurangtjänster i alla medlemsstater. Detta är inte något som bör göras på olika sätt på olika platser.
<P>
För det fjärde måste nationella helgdagar synkroniseras för att undvika trafikstockningar på motorvägarna och överbelastning av semestermålen.
<P>
Det måste – och detta är min femte punkt – finnas bättre samordning av räddningsplaner mellan statliga och privata organisationer både på nationell nivå och på EU-nivå för att skydda turisterna vid naturkatastrofer och mot hälsorisker.
<P>
Detta är bara fem punkter som jag har plockat från Queirós omfattande betänkande. Det hjälper inte med vackra ord, som man brukar säga. Det är meningslöst att säga att vi kommer att främja turismen och att kommissionen står bakom denna tanke om inget konkret sker. Herr kommissionsledamot! Därför kan ni kanske vara så snäll att tala om för oss vilka av kommissionens alla initiativ som ni avser att stödja. Det är ni som har befogenheten, det är ni som kan arbeta inom ramen för industripolitiken, det är ni som arbetar inom ramen för regionalpolitiken och det finns många befogenheter och skyldigheter som ni kan kombinera för att gynna turismen. Herr kommissionsledamot! Därför ber jag er göra något åt saken. 
<SPEAKER ID="153" LANGUAGE="IT" NAME="Marta Vincenzi," AFFILIATION="">
<P>
   Herr talman, mina damer och herrar! Även jag tackar föredraganden så mycket för det utmärkta samarbete som vi har haft och det goda arbete som har åstadkommits. Herr kommissionsledamot! Jag har samma begäran som Georg Jarzembowski just framförde till er. Detta initiativbetänkande har fått Europaparlamentet och EU-institutionerna att uppmärksamma vikten av en sektor av ekonomin som är oerhört betydelsefull, vilket ni själv har erkänt, för sysselsättningen och bruttonationalprodukten. Efter utvidgningen finns det dessutom möjligheter för sektorn att växa och skapa fler arbetstillfällen. Vi måste emellertid besvara frågorna om genomförandemetoder, vilken lagstiftning som ska användas, finansieringen och alla EU-institutionernas engagemang.
<P>
I betänkandet anges, vilket jag håller med om, att utöver det som den privata sektorn och medlemsstaterna måste göra måste gemenskapens inblandning innebära att en integrerad och således hållbar socioekonomisk politik och miljöpolitik främjas. Herr kommissionsledamot! Detta är den främsta punkten som socialdemokratiska gruppen i Europaparlamentet vill framhålla.
<P>
EU måste även främja innovation genom nya åtgärder. EU har hittills indirekt och på olika sätt finansierat turismen. Den har emellertid alltför ofta bara varit ett sätt att förstöra landområden. Inför världsomfattande konkurrens från andra semesterdestinationer till priser som nu är konkurrenskraftiga räcker det inte längre att använda enstaka EU-medel för att mildra de negativa effekterna av en olämplig politik och av att landområden förstörs. Det räcker inte att skydda miljön: vi måste ta ett stort steg framåt och främja en annan typ av hållbar användning med kvalitet som ledstjärna.
<P>
Att skapa en ändamålsenlig miljö för företag ingår i EU:s kompetensområde och anges även i fördraget om upprättande av en konstitution för Europa. Detta är ett mål som vi bör sträva efter genom att uppmuntra turistindustrin att gå mot en heltäckande användning av landsbygden, som en drivkraft för lokal utveckling. Turism kräver också att den inre marknaden stärks genom en gradvis etablering av lika behandling mellan operatörer, en klassificering av anläggningar på gemenskapsnivå samt harmoniserade roller och yrkesprofiler. Vårt mål bör vara att skapa ett ”EU-turistmål” som ger ett mervärde, främjar vår rika kulturella mångfald och hjälper oss att utveckla ett gemenskapsvarumärke.
<P>
Den europeiska portalen skulle kunna vara ett första – och nödvändigt – steg. Det är både rätt och viktigt att finansiera pilotprojekt som skulle kunna bli modeller för god praxis. Men detta kräver både att en relevant budgetpost identifieras och en starkare och mer uttrycklig politisk vilja.
<P>
Rörlighet och passagerarsäkerhet är nödvändiga villkor om vi även inom turistnäringen ska uppfylla våra mål om tillväxt, sammanhållning och konvergens. Vi socialister har därför lagt fram några ändringsförslag som mer uttryckligen hänvisar till detta behov, och jag hoppas att kammaren kommer att anta dessa. 
<SPEAKER ID="154" LANGUAGE="ES" NAME="Josu Ortuondo Larrea," AFFILIATION="för ALDE-gruppen">
<P>
   . – Herr talman, kommissionsledamot Verheugen, mina damer och herrar! Jag har inte för avsikt att berätta min livshistoria för er men för att åskådliggöra vad debatten här i dag handlar om vill jag berätta för er att jag under det förra decenniet, dvs. på nittiotalet, hade det administrativa ansvaret för en storstad med en miljon invånare som upplevde en djup konjunkturnedgång och som var föremål för kraftig industriell omstrukturering.
<P>
Som borgmästare och ordförande för kommunstyrelsen i staden Bilbao förlitade jag mig till stor del på teorier från den respekterade marknadsföringsprofessorn Philip Kotler. Han har författat flera böcker. Min favorit är . I denna skriver Kotler att ett land, en region eller en stad som vill ge sina medborgare möjligheter att nå framsteg och välstånd måste sträva efter tre lika viktiga stora mål; att sälja de varor de producerar externt, att dra till sig investeringar och att dra till sig turism. Med turism avses inte enbart rekreationsturism utan även exempelvis affärs-, vetenskaps-, idrotts- och kulturturism.
<P>
I dag har min stad på ett påtagligt sätt ökat sin inkomst per capita till följd av en avsevärd ökning av turismen till följd av stadens urbana förvandling. Bilbao har blivit ett center för tjänster, handel, affärsverksamhet och kultur i det industriella inlandet.
<P>
Jag behöver inte påminna er om det viktiga bidrag som turismen står för, 4 procent av EU:s BNP, eller om de sju miljoner direkta arbetstillfällen som skapas av fler än två miljoner företag, de allra flesta små eller medelstora företag.
<P>
Därför vill jag säga att jag öppet upprepar mitt stöd för förslaget att inrätta en lämplig budgetpost i unionens budget för att stödja turistsektorn, tillsammans med de andra förslag eller ändringsförslag som införts i den ursprungliga texten av utskottet för transport och turism. Jag tänker på reducerad mervärdesskattesats för restauranger, förbättring av yrkesutbildning för arbetstagare, införandet av en europeisk klassificering av turisttjänster samt stärkandet av turisternas rättigheter och konsumentskyddet.
<P>
Men det finns framför allt en aspekt i det fantastiska betänkandet av Luís Queiró som jag vill framhålla. Jag tänker på transport som ett nödvändigt stöd för att garantera rörligheten och resorna för de miljontals medborgare som utgör turistnäringens bas. Jag vill särskilt uppmärksamma de transeuropeiska vägtransportnäten. Varje sommar eller semesterperiod blir dessa fulla av kilometerlånga köer av lastbilar och bilar som måste stanna om och om igen på grund av de alltför många stationerna för upptagning av motorvägsavgift längs en viss rutt.
<P>
Vi har ofta erfarenhet av ett exempel på denna ineffektivitet eftersom det vid Viriatupasset mellan Spanien och Frankrike finns fem betalstationer inom 50 kilometer. 
<SPEAKER ID="155" LANGUAGE="DE" NAME="Sepp Kusstatscher," AFFILIATION="för Verts/ALE-gruppen">
<P>
   . – Herr talman! Knappast någon annan näringsgren är lika komplex som turismen. Just nu tänker jag koncentrera mig på endast en aspekt, nämligen hållbarheten – till vilken det hänvisas i titeln på detta betänkande – och framför allt till beroendet av en framgångsrik och långsiktig utländsk turism för hållbar transport. Ingen annan ekonomisk sektor är så beroende av miljön som turismen. Vackra landskap, välskötta byar, ren luft, lugn och ro samt god och hälsosam mat är en del av de saker som utgör turistindustrins verkliga kapital.
<P>
Turism och transport har starka kopplingar, men i många turistområden är transporterna så dåliga att vi sakta men säkert förstör grunden för en hållbar ekonomi. Det perversa sätt som massturismen har utvecklats på syns exempelvis tydligt på många platser genom det totala trafikkaos som inträffar på lördagar under högsäsong när alla turister ankommer och avreser på samma gång.
<P>
I detta betänkande rekommenderas ytterligare utbyggnad av flygresor, som är den värsta formen av transport sett till energikonsumtion och skador på miljön.
<P>
Den näst värsta är privatbilismen. Det en gång så älskade järnvägsresandet, som spelade en betydande roll för den första turistboomen i alperna för omkring 100 år sedan är nu mer eller mindre bortglömt, försummat och missgynnat. Om man är turist och vill resa på semester med hjälp av offentliga transportmedel är det ett trist faktum att man ofta kommer att upptäcka att det i många av de regioner man vill besöka är nästan omöjligt att resa runt utan en bil. Huvudorsaken till detta är att det inte finns tillräckligt med lokala allmänna kommunikationsmedel och att många järnvägsoperatörer inte tillhandahåller tillräcklig information och tillräckliga bokningsmöjligheter.
<P>
Om vi verkligen vill främja hållbar turism inom hela EU måste vi i mycket högre grad ta hänsyn till dessa ekologiska överväganden. 
<SPEAKER ID="156" LANGUAGE="EL" NAME="Georgios Toussas," AFFILIATION="för GUE/NGL-gruppen">
<P>
   . – Herr talman! Ansträngningar görs för att använda en intetsägande önskelista om utvecklingen av turism och miljöskydd för att få turismen mer i linje med den arbetarfientliga Lissabonstrategin.
<P>
I ett försök att öka vinsterna främjas kapitalkoncentrationen genom kapitalistiska omstruktureringar, partnerskap mellan den offentliga och privata sektorn, utförsäljning av nationens välstånd till turistföretagargrupper och privatkapitalets exploatering av kulturarvet och det arkitektoniska kulturarvet överallt.
<P>
Arbetstagarna inom turistsektorn drabbas också av försämrade villkor. Denna sektor har dessutom mer än sin beskärda del av problemen på grund av sin säsongsbetonade verksamhet och den osäkerhet som finns när mer och mer flexibla arbetsformer införs. En politik som direkt berör arbetstagarna kan inte heller undvika att göra en ansträngning för att forma ett europeiskt medvetande som baseras på den antikommunism som också förväntas finnas inom turistsektorn.
<P>
EU:s och medlemsstatsregeringarnas arbetarfientliga politik gör det omöjligt för arbetstagarna och arbetarklassen att åka på semester. Detta sociala behov måste omgående bli tillgodosett och arbetstagarna kommer att kämpa för att uppnå detta. 
<SPEAKER ID="157" LANGUAGE="EN" NAME="Seán Ó Neachtain," AFFILIATION="för UEN-gruppen">
<P>
   . – Herr talman! Först och främst vill jag gratulera föredraganden Luís Queiró till att ha utarbetat detta omfattande och detaljerade betänkande, som jag välkomnar. Jag anser att den europeiska turismens utveckling är oupplösligt förbunden med transportens och infrastrukturens utveckling över hela EU.
<P>
Som många av mina kolleger har nämnt är turismen en mycket viktig näringsgren. Att kunna resa till överkomliga priser har gjort det möjligt för oss att fritt förflytta oss i affärs- eller nöjessyften. Särskilt flygresor har blivit billigare och mer lättillgängliga för alla. Små, regionala flygplatser får emellertid allt svårare att konkurrera med större internationella flygplatser, och följaktligen har det uppstått en obalans inom turistnäringens regionala utveckling. Detta måste åtgärdas.
<P>
Denna obalans är mycket påtaglig i mitt eget hemland, Irland, och jag skulle vilja uppehålla mig vid detta en stund. Som öbor är vi väldigt beroende av flygresor, både för turism och i affärssyften, och som en av de mest öppna ekonomierna i EU har vi under det senaste decenniet dragit nytta av EU:s avreglering inom området för flygtjänster. Flygresornas lågprismodell har blivit en enorm framgång. Fler och fler flygningar och lägre biljettpriser har förbättrat Irlands dragningskraft som semestermål och den irländska turismen fungerar mycket bra.
<P>
Under 2005 hade vi en 4-procentig tillväxttakt för antalet utländska besökare. Denna ökning av antalet besökare döljer emellertid en bakomliggande trend, en slående regional obalans. Statistiken visar att det stigande antalet besökare i huvudsak är koncentrerat till Irlands östkust, runt huvudstaden Dublin. Den svagaste tillväxten finns i de nordvästra och västra regionerna samt i Shannon-regionen. Dessa regioner har en mycket stor turistpotential, men de blir lidande på grund av de inte är lika lättillgängliga.
<P>
Särskilt de västra och nordvästra regionerna har under lång tid varit i ett klart ofördelaktigt läge, på grund av ett begränsat antal flygningar och tillgängliga destinationer från de regionala flygplatserna. Det nationella transportföretaget Aer Lingus trafikerar inga europeiska destinationer förutom Förenade kungariket från de regionala flygplatserna. Detta medför inte bara problem för pendlare och turister att komma fram till de västra och nordvästra regionerna, det innebär dessutom stora svårigheter att ta sig till dessa regioner. Jag skulle vilja att man genom något handlingsprogram för turismen försöker ta itu med denna fråga, för EU:s politik har prioriterat en balanserad regional utveckling och jag har alltid ansett att den också bör var förbunden med turistpolitiken. I detta hänseende välkomnar jag det senaste beslutet från kommissionsledamot Jacques Barrot att introducera nya riktlinjer som fastslår villkor innebärande att nyetableringsbidrag kan beviljas till flygbolag på regionala flygplatser. 
<SPEAKER ID="158" LANGUAGE="DE" NAME="Andreas Mölzer (NI )." AFFILIATION="">
<P>
   – Herr talman! Turistlandskapet har ändrats radikalt de senaste åren och Europa är inget undantag. Konkurrenterna har förmånliga erbjudanden, traditionella semesterperioder och semestervanor förändras. Inte minst blir nya trender tydliga. Våra länder får därför inte vila på lagrarna utan måste vara beredda att ta nya och innovativa initiativ i Europa.
<P>
På många platser är turismen fortfarande i hög grad beroende av det allmänna klimatet och de dagliga väderleksförhållandena. Även om många sektorer därför har drabbats av det pågående ihärdiga regnandet kan det mycket väl vara så att hälsosektorn, kurorterna och stadsturismen har gynnats av det dåliga vädret
<P>
Om Europa ska fortsätta att vara ett attraktivt semestermål måste det till både produkter av hög kvalitet, vilket hälsosektorn vanligtvis kan erbjuda, och fler alternativ för de perioder av dåligt väder som blir allt vanligare. Det skulle säkert löna sig att utveckla nya arrangemang som naturvårdssemester i områden med enastående vacker natur och kompletta paket för cyklister eller kulturturister.
<P>
Det allra viktigast för turistnäringen är emellertid att den på ett bra sätt använder sig av Europas naturlandskap och deras kulturella identitet och på samma gång skyddar dessa landskap. 
<SPEAKER ID="159" LANGUAGE="MT" NAME="Simon Busuttil (PPE-DE )." AFFILIATION="">
<P>
   – Tack, herr talman! Jag skulle vilja ta upp kryssningssektorn, som det hänvisades till i Margi Sudres yttrande för utskottet för regional utveckling. Herr talman! Jag ska inte uppehålla mig vid denna sektors betydelse för hamnar, maritima regioner och öar i Europa. Jag tror att denna sektors betydelse för turism, sysselsättning och för att generera ekonomisk verksamhet är nog så tydlig. Det verkar emellertid som om denna sektor inte får ett tillräckligt stort erkännande i de lagar som vi antar. I stället för att gynna denna sektor på det sätt som vi borde uppmuntrar vi den ibland att lämna Europa.
<P>
Låt mig förklara vad jag menar. Våra regler för skatter som mervärdesskatt och punktskatter är svåra att tillämpa på kryssningsindustrin och leder till stora problem. Jag hänvisar både till befintliga bestämmelser och till kommissionens nya förslag om förändring av mervärdesskattesystemet. Om man exempelvis befinner sig på en kryssning och serveras mat och dryck i fartygets restaurang betalar man den mervärdesskatt som gäller i det land som man lämnade. Detta innebär att passagerare betalar olika mervärdesskatt under en kryssning beroende på i vilket land de gick ombord på fartyget, och det företag som driver fartyget måste administrera olika skattesatser utifrån var passagerarna gick ombord. Detta är endast ett exempel. Det är emellertid ironiskt att det faktiskt finns ett incitament för att undvika dessa problem. Om fartyget använder en hamn i ett land som inte tillhör EU blir hela resan automatiskt skattefri och det administrativa arbetet med att samla in skatterna försvinner. I stället för att ha ett incitament som gör det attraktivt för kryssningsindustrin att stanna kvar i europeiska hamnar, som vi borde ha, uppmuntrar vi nästan denna industri att lämna Europa. Jag är övertygad om att detta inte är EU:s vilja och att detta inte var vad lagstiftaren avsåg. Vi måste emellertid erkänna att dessa missförhållanden finns och vi måste avlägsna dem. Jag uppmanar därför kommissionsledamot Verheugen att ta itu med dessa missförhållanden, i högre grad uppmärksamma kryssningsindustrin och locka den att fortsätta investera och växa i EU:s medlemsstater. Tack. 
<SPEAKER ID="160" LANGUAGE="ES" NAME="Inés Ayala Sender (PSE )." AFFILIATION="">
<P>
   – Herr talman! Låt mig först tacka föredraganden för hans storartade arbete, hans generositet och hans vilja att införliva allas ståndpunkter. Han förtjänar dessutom beröm för sin entusiasm för en fråga som europeisk turism. Även om det är en av unionens mest dynamiska och växande ekonomiska sektorer betraktas den alltid som EU-politikens fattiga kusin från landet. Det har länge funnits behov av en rättslig grund för att denna sektor ska kunna bli starkare och skapa en europeisk identitet. Det kan för närvarande se ut att gå bra för turistnäringen. Men eftersom den växer i skuggan av globaliseringen kommer den att vittra sönder till följd av just denna tillväxt och expansion om vi inte ser till att den får en ram med villkor för hållbarhet och garantier för säkerhet, kvalitet och mångfald, samt en hög nivå av yrkeskunnande och nödvändig stabilitet för yrkesverksamma och arbetstagare.
<P>
Herr kommissionsledamot! Vi behöver därför dessa ramvillkor så snart som möjligt. Vi behöver en övergripande politik som hjälper oss att i högre grad synliggöra rikedomen och de utmärkande dragen i Europas historiska kulturarv och turistkulturarv. En sådan politik måste erbjuda en utmärkt grund för att både stärka den europeiska identiteten och sammanhållningen och för att sprida vår potential, vår europeiska modell, utanför unionen. För detta ändamål har vi skapat ett gemenskapsvarumärke eller EU-turistmål som kännetecknas av sin stora mångfald, höga kvalitet på det sociala området och hållbarhet på den turism som erbjuds.
<P>
Dessutom anser vi att det är viktigt att stödja den växande medicinska turistsektorn och värmeturistsektorn. Dessa har betydande behov och fördelar, men behöver ett omfattande regelverk och lämpliga ramar. Vi anser också att det behövs åtgärder för att stärka turisters personliga säkerhet och för att skydda både europeiska turister utanför unionen från risker såsom fängelse eller kidnappning och utländska turister som utsätts för risker inom unionen. Detta kan uppnås genom en obligatorisk försäkring, vilket verkligen behövs. Dessutom stöder vi åtgärder för att främja kringresande med husvagnar och husbilar som ett bra exempel på hållbar och jämnare utspridd turism. Vi stöder genomförandet av åtgärder för att ge personer med begränsad rörlighet tillgång till turistanläggningar och turisttjänster. Denna typ av anläggningar behöver mycket reklam eftersom detta ofta saknas.
<P>
Avslutningsvis skulle jag återigen vilja uppmana Europeiska kommissionen, och framför allt kommissionsledamot Verheugen, att undersöka och studera befintliga och nya sätt att hantera den lokala och regionala obalans som den säsongsbetonade koncentrationen till de sydliga länderna, exempelvis mitt hemland, resulterar i. I så fall skulle även strategier eller åtgärder liknande det moratorium eller till och med de miljöskatter som hör till det normala längs Östersjöstränderna i norra Europa, i ert hemland, kunna tillämpas även i söder. 
<SPEAKER ID="161" LANGUAGE="EN" NAME="Marian Harkin (ALDE )." AFFILIATION="">
<P>
   – Herr talman! Även jag vill gratulera föredragande Luís Queiró till ett utmärkt arbete.
<P>
Turismen är en av de snabbast växande industrierna i Europeiska unionen. Enbart i Irland uppgick 2004 års intäkter från turistnäringen till 5 miljarder euro, vilket motsvarade 3,9 procent av BNP. För egen del är jag av flera olika anledningar särskilt intresserad av att främja en hållbar turism. För det första är turismen en inhemsk industri – den är inte beroende av utländska investeringar – och det är ingen hastigt skiftande industri i så måtto att det inte förekommer utlokaliseringar eller att arbetstillfällen flyttar utomlands. Dessutom är det en arbetskraftsintensiv industri, och som sådan tillhandahåller den sysselsättning för ett omfattande antal personer. Turismen förtjänar således till fullo kommissionens stöd, och en budgetpost borde inrättas för att främja turistsektorn.
<P>
Turismen har kapacitet att tillhandahålla sysselsättning och att generera ekonomisk verksamhet i den egna regionen och för den egna regionen. Detta är av särskild betydelse i landsbygdsområdena, där antalet arbetstillfällen sjunker inom de traditionella verksamheterna jordbruk och fiske. Jag välkomnar föredragandens kommentarer där han betonar behovet av att utveckla landsbygden som semestermål.
<P>
När det gäller landsbygdsturismen finns det ett behov av att knyta samman olika marknadsföringsprojekt för att mobilisera en kritisk massa, och det är nödvändigt att decentralisera turistverksamheten till regionerna.
<P>
Att via flyg, vägar och järnvägar kunna nå yttre landsbygdsområden är också avgörande, eftersom trenden tyder på kortare semestrar. Detta innebär att turisterna inte kommer att tillbringa två dagar av en fyra eller fem dagar lång ledighet på väg till och från sina destinationer. Detta är av särskild betydelse i min hemregion i nordvästra Irland. Den korta turistsäsongen är ett stort bekymmer, och det finns ett behov av att sprida ut efterfrågan så att den även omfattar lågsäsong, och att lansera turistprodukter för olika smaker, intressen, årstider och åldersgrupper.
<P>
Jag välkomnar förslaget att på gemenskapsnivå införa en klassificering av hotellanläggningar samt att främja frivilliga normer för åtgärder för att förbättra säkerhetsaspekterna inom hotell och turistnäring i allmänhet.
<P>
Slutligen, efter att i går och i dag ha träffat en grupp funktionshindrade personer från Irland under deras ”Frihetskampanj” i Strasbourg kunde jag med glädje notera att föredraganden har uppmanat kommissionen att lägga fram ett initiativ för att personer med begränsad rörlighet ska få tillträde till turist- och fritidsanläggningar. 
<SPEAKER ID="162" LANGUAGE="DE" NAME="Michael Cramer (Verts/ALE )." AFFILIATION="">
<P>
   – Herr talman, herr kommissionsledamot, mina damer och herrar! Jag vill tacka Luís Queiró för att han inkluderade den s.k. järnridåleden (”Iron Curtain Trail”) i sitt betänkande. Järnridån delade i decennier Europa i två delar och leden kommer att påminna framtida generationer om hur denna kontinent var delad och hur denna delning fick ett slut. Projektet omfattar redan tolv medlemsstater. Den tyska förbundsdagen har redan enhälligt röstat för att bevara den 1 400 km långa gräns som gick genom Tyskland och att öppna den för miljövänlig turism. Detta grönområde sträcker sig från Arktis i norr till Svarta havet i söder, har Michael Gorbatjov som en av sina beskyddare och är ett lämpligt sätt att främja en känsla av en gemensam europeisk identitet. Jag gläds åt det stora stödet i kammaren och hoppas att medlemsstaterna nu så snart som möjligt kommer att hjälpa kommissionen att slutföra projektet. Det kommer i ordets rätta bemärkelse att bli en erfarenhet av europeisk historia, politik och kultur. 
<SPEAKER ID="163" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – I enlighet med subsidiaritetsprincipen är det medlemsstaterna som ansvarar för turismen. Så bör det vara även i fortsättningen.
<P>
Turismen bör utvecklas på en hållbar grund. Den bör bidra till en balanserad regional planering utan att skada miljön. Den bör främja och dra större nytta av den kulturella mångfalden och det historiska kulturarvet samt uppmuntra regionala och lokala myndigheter, parter och befolkningar att bli delaktiga.
<P>
Om vi ska kunna möta det trängande behovet av att bekämpa det växande problem med osäkert arbete och utnyttjande som arbetstagarna utsätts för i denna sektor måste arbetet få större uppskattning, skäliga löner måste betalas, säkra och stabila arbetsformer måste garanteras och det måste finnas möjlighet till yrkesutbildning.
<P>
Vi invänder mot vissa aspekter av det aktuella betänkandet och anser att andra områden inte har fått den framskjutande ställning som de förtjänar. Vi har därför lagt fram ändringsförslag för att på nytt bekräfta turismens roll för ekonomisk och social sammanhållning, dess koppling till den lokala verkligheten, behovet av att garantera högkvalificerade arbetstillfällen och vikten av att bevara kulturarvet.
<P>
Vi anser att avsaknaden av en särskild rättslig grund i fördragen inte tidigare har stoppat specifika åtgärder och program i syfte att främja turism på gemenskapsnivå. Vi förslår därför att det skapas ett gemenskapsprogram för sektorn som ett komplement till de åtgärder som medlemsstaterna vidtar.
<P>
Turistsektorn är en viktig sektor med stor potential. Den kan ge ett land mervärde och till fullo utveckla dess produktionskapacitet. 
<SPEAKER ID="164" LANGUAGE="SK" NAME="Zita Pleštinská (PPE-DE )." AFFILIATION="">
<P>
   –Eftersom jag länge har sysslat med turism uppskattar jag Luís Queirós initiativ. I förslaget visas på ett bra sätt turismens mångfacetterade karaktär och behovet av samordning på EU-nivå. Utvecklingen av denna sektor av ekonomin stimulerar inte enbart catering-, hotell- och transporttjänster utan på lång sikt även innovation, kultur, konst och jordbruk. Denna dominoeffekt kommer utan tvekan att stärka den stagnerande ekonomiska tillväxten, påskynda de nationella ekonomiernas väg mot att bli tjänsteekonomier samt minska den höga arbetslösheten i många medlemsstater.
<P>
Tack vare utvecklingen av särskilda typer av turism, som landsbygds-, kurorts- och kongressturism, skulle vi kunna få bukt med vissa av industrins negativa aspekter, särskilt dess säsongskaraktär. Välkända turistmål är oftast belägna på gränsen mellan två eller tre medlemsstater, och stöd till turismen på EU-nivå skulle därför även gynna utvecklingen av de ofta marginaliserade gränsregionerna.
<P>
Jag anser att vi inte behöver utveckla ett nytt finansinstrument för detta ändamål. Det räcker att samordna de befintliga instrumenten. Ytterligare en uppgift för EU vore att göra bättre reklam för de områden som besöks mer sällan. Förutom de ekonomiska och sociala aspekterna kan vi inte heller bortse från den kulturella aspekten.
<P>
Att lära känna Europas kulturarv kommer att öka den historiska medvetenheten och hjälpa till att skapa en gemensam europeisk identitet. I betänkandet framgår det tydligt att det finns en enorm potential i turismen. Därför bör EU agera så snabbt som möjligt och utnyttja denna potential. 
<SPEAKER ID="165" LANGUAGE="DE" NAME="Herbert Bösch (PSE )." AFFILIATION="">
<P>
   – Herr talman, mina damer och herrar! Eftersom min kollega och vän Jörg Leichtfried oväntad var tvungen att resa tillbaka till Österrike kommer jag att ägna detta tillfälle åt att förmedla vissa av hans tankar till kammaren. Det är glädjande att detta utmärkta betänkande visar att EU bryr sig om turismen och betonar dess enorma betydelse för tillväxt och sysselsättning. Europa är världens viktigaste turistmål. Turistsektorn i Europa kan ta åt sig äran av att ha skapat över 7 miljoner arbetstillfällen, och den är en av de sektorer med störst potential för att skapa nya arbetstillfällen i framtiden.
<P>
Turistsektorn är en av de sektorer i ekonomin där arbetstagarna själva i regel direkt står för tjänsterna. Till sin karaktär präglas den därför i mindre grad av entreprenörskap. Just därför måste vi koncentrera oss mer på att främja utbildningen av arbetstagare inom denna sektor. Samtidigt måste vi ta hänsyn till under vilka förhållanden tjänsterna erbjuds. Just nu finns det regioner i Europa där arbetstagarna rekryteras långväga ifrån eftersom lokalbefolkningen inte längre anser sig kunna erbjuda dessa tjänster på de villkor som de erbjuds. Även detta är en uppgift för EU.
<P>
Jörg Leichtfried har själv många gånger sagt att det är glädjande att frågan om samordning av semesterarrangemang och EU-övervakning av denna samordning har tagits upp i betänkandet. Nationella och regionala helgdagar måste samordnas ordentligt av EU. Vi vet vad detta skulle betyda i form av minskad överbelastning av vår infrastruktur och i form av de tjänster som skulle kunna erbjudas. Föredraganden har på ett bra sätt införlivat denna tanke och för detta förtjänar han vårt helhjärtade stöd. 
<SPEAKER ID="166" LANGUAGE="IT" NAME="Alfonso Andria (ALDE )." AFFILIATION="">
<P>
   – Herr talman, herr kommissionsledamot, mina damer och herrar! Jag är mycket nöjd med den omsorgsfulla och eftertänksamma inställning som parlamentet äntligen har utvecklat i fråga om turism.
<P>
Luís Queirós betänkande är uppbyggt på ett utmärkt sätt – jag gratulerar därför föredraganden – och jag håller med om att vi måste bekämpa den internationella konkurrensen genom att koncentrera oss på kvalitetstjänster och på ett bättre sätt främja Europas turistmål.
<P>
Personligen tror jag att det är oerhört viktigt att vi stärker vårt engagemang för fortbildning av de som är verksamma inom turistnäringen så att operatörerna inom denna sektor erbjuds verkliga karriärmöjligheter, de negativa effekterna av osäkerheten i samband med säsongsarbetare minskar och konsumenterna garanteras tjänster som motsvarar deras nya krav.
<P>
Jag har därför lagt fram några ändringsförslag som utskottet för transport och turism har godkänt. I dessa föreslår jag att det ska skapas ett särskilt utbildningsnät för turismrelaterad kompetens inom de gemenskapsprogram som redan pågår, exempelvis Erasmus.
<P>
Dessutom föreslår jag att vi vidtar ytterligare åtgärder för att gradvis harmonisera skattesatserna på turistoperatörernas vinstmarginaler. Jag anser också att det behövs riktad fortbildning för operatörer som tar emot och tar hand om äldre turister och funktionshindrade turister och att detta bör vara obligatoriskt, så att dessa grupper, som är mer och mer benägna att resa på semester, garanteras samma rättigheter.
<P>
Till sist anser jag att vi måste standardisera de bedömningskriterier som används för att klassificera hotellanläggningar och harmonisera yrkesprofilerna inom turistnäringen.
<P>
Parlamentet tycks i dag göra en betydelsefull kursändring eftersom den uppmärksamhet som ges till det viktiga ämnet turism inte längre kommer att vara en enstaka företeelse, utan något permanent och proportionerligt. 
<SPEAKER ID="167" LANGUAGE="EN" NAME="Alyn Smith (Verts/ALE )." AFFILIATION="The Green Tourism Business Scheme">
<P>
   – Herr talman! Jag ska inte utgöra något undantag i debatten när det gäller att framföra mina egna gratulationer till vår föredragande, och förvisso till skuggföredragandena. De har alla arbetat mycket hårt för att framställa detta utmärkta arbete.
<P>
Jag har intagit talarstolen för att kortfattat ge er lite skotsk erfarenhet, särskilt med hänsyn till punkt 36 om behovet av en miljömärkning inom området för hållbar turism.
<P>
I Skottland har vi använt ett sådant system under några års tid. , dvs. ett miljömärkningssystem, drivs för av ett kommersiellt företag, dock utan vinstsyfte. Det främjar hållbarhet, ger praktiska råd till företag och skapar rättvisa konkurrensförhållanden. Det omfattar också ett intyg för att säkerställa en jämn kvalitet bland dess 500 medlemsföretag, som alla utgör turistattraktioner av god kvalitet. Jag anser att detta är en modell som skulle fungera mycket bra om den spreds till andra länder i hela EU. Jag anser att det finns mycket som talar för ett sådant system.
<P>
Inom en turistindustri där man fokuserar på hållbarhet kommer man även att automatiskt fokusera på kvalitet, vilket i sista hand är vad den nutida konsumenten efterfrågar. I Skottland har vi haft viss framgång med denna modell, även om vi härigenom också har dragit en del lärdomar. Detta betänkande utgör en ram för utbyte av bästa praxis och det har vårt fulla stöd. 
<SPEAKER ID="168" LANGUAGE="IT" NAME="Armando Dionisi (PPE-DE )." AFFILIATION="">
<P>
   – Herr talman, herr kommissionsledamot, mina damer och herrar! Jag tackar Luís Queiró för hans utmärkta arbete. Turism är en grundläggande verksamhet i mitt hemland, Italien, och i min hemstad, Rom. Därför är detta betänkande av särskilt intresse för mig.
<P>
Turismen utgör en viktig resurs för att skapa stark tillväxt i sysselsättningen vid en tidpunkt då det råder en allvarlig ekonomisk nedgång. Europa är ett naturligt turistmål, inte bara därför att vi är den rikaste kontinenten när det gäller historia, konst och kultur, utan även på grund av vår inställning till turism, som gynnar kvalitet och respekterar miljön och landsbygden: resande som en form av kulturellt berikande.
<P>
Jag ska kort ta upp två orsaker till varför jag anser att turismen inte längre kan betraktas som en politik som enbart tillhör medlemsstaternas kompetensområde, och varför det i stället måste utarbetas en politik på EU-nivå. För det första måste turismen främjas i Europa som en form av utbyte och ett sätt att lära känna varandra. För det andra tvingar ekonomisk stagnation och internationella utmaningar oss att tänka på turismen i globala termer. Vi måste reagera på de nya kraven från Kina, Brasilien och Indien genom att föreslå en integrerad produkt och främja hela Europa som turistmål.
<P>
Vi har inte råd att slösa bort denna möjlighet i den sektor där vi har den största potentialen för tillväxt, utveckling och sysselsättning. I betänkandet anges ett antal tankar kring vilka intelligenta förslag som kan utarbetas: de främsta turistmålen, minskade mervärdesskattesatser för operatörer samt främjande av agroturism, en genuint italiensk form av landsbygdsturism, för att uppmuntra lantbrukare att inte lämna landsbygden och för att främja traditionella produkter.
<P>
Mot bakgrund av den senaste tidens tragiska händelser skulle jag vilja avsluta med att påpeka att EU måste kunna garantera sina turisters säkerhet. Parlamentet måste därför så snart som möjligt anta förordningen om svartlistade flygbolag samt de åtgärder som krävs för att snabbt kunna agera vid kriser, exempelvis vid händelser liknande de senaste månadernas attacker.
<P>
De mål som anges i betänkandet är ambitiösa och innovativa. Herr kommissionsledamot! Vi kräver därför att denna industri, som är av stor betydelse för hela Europa, får ordentlig uppmärksamhet och tillräckligt ekonomiskt stöd. 
<SPEAKER ID="169" LANGUAGE="EN" NAME="Zita Gurmai (PSE )." AFFILIATION="">
<P>
   – Herr talman! Som vi alla vet kan turismen bidra till att uppnå Lissabonmålen. Europa är världens populäraste resmål, men i och med uppkomsten av nya konkurrenter, såsom redan har nämnts, kan vi endast upprätthålla denna situation genom att skapa bättre turistanläggningar och högre kvalitet på tjänster och information samt se till att konsumentskyddet och säkerheten ligger på en hög nivå. Detta kräver att den offentliga och den privata sektorn samarbetar.
<P>
Jag som kommer från en ny medlemsstat vill betona att vi alla drar nytta av utvidgningen på turistområdet, så framtida utvidgningar skulle vara ännu mer gynnsamma för sektorns ekonomiska relevans och dess betydelse för EU:s tillväxt. Som vice ordförande för utskottet för kvinnors rättigheter och jämställdhet mellan kvinnor och män är jag säker på att turismens tillväxt kommer att leda till fler möjligheter, framtidsutsikter och goda arbetsförhållanden för kvinnliga anställda, som utgör majoriteten av sektorns anställda, samt för affärskvinnor inom turistsektorn, och viktigast av allt, fler arbetstillfällen för kvinnor kommer att skapas.
<P>
När vi utvecklar turistnäringen bör vi inte glömma bort de socialt utsatta grupperna och individerna med funktionshinder, som utgör mer än 10 miljoner européer. Jag välkomnar initiativet att göra turist- och fritidsanläggningar, inrättningar, tjänster och resvägar tillgängliga för personer med begränsad rörlighet och funktionshinder.
<P>
Jag betonar att detta är en stor utmaning för de nya medlemsstaterna, som blir tvungna att övervinna ett enormt underläge inom sektorn. Turistsektorn får ännu inte den uppmärksamhet som den förtjänar i EU. Det finns ingen webbsida med inriktning på turism på EU:s webbplats, och Eurostat publicerar endast en liten mängd turiststatistik. Jag rekommenderar därför ett ”europeiskt turistår”, som skulle åtföljas av ett stort antal evenemang och program för att belysa turismens sociala och ekonomiska betydelse. Medlemsstaternas erfarenheter inom området är betydelsefulla, och ett ökat samarbete mellan medlemsstaterna om bästa praxis skulle kunna vara användbart. 
<SPEAKER ID="170" LANGUAGE="ES" NAME="José Manuel García-Margallo y Marfil (PPE-DE )." AFFILIATION="">
<P>
   – Herr talman! Som spanjor och Valenciabo var jag mycket orolig för detta betänkande. Jag måste inleda med att säga att alla mina farhågor har kommit på skam tack vare betänkandet från min kollega Luís Queiró. Jag kommer därför att inskränka mig till att upprepa vissa tankar, betona andra och lägga till en del nya.
<P>
Betänkandet inleds med att man understryker turismens kulturella och ekonomiska betydelse. Ur en kulturell synvinkel, och med tanke på att vi har hänvisat till våra egna personliga erfarenheter, anser jag att övergången från diktatur till demokrati i mitt hemland kunde ske tack vare att vi ville vara som övriga européer, och vi visste hur européerna var tack vare turismen. Tack vare turismen kunde Spanien dessutom börja sin vandring bort från fattigdom och mot en ny ekonomisk framtid. Detta borde ha lett till en mer välvillig behandling i fördragen, något som inte skedde. Sedan dess har det emellertid skett en stor utveckling, exempelvis en ökning av resandet, av ny teknik, av den förväntad livslängden och av inkomsterna. Allt detta gynnar turism bland äldre medborgare. Här skulle jag vilja säga att jag till fullo stöder det förslag som Luis Yañez-Barnuevo García kommer att lägga fram på detta område. Jag vet att han inte har talat än, men han har haft vänligheten att tala om det för mig i förväg – allt som krävs är lite intelligens.
<P>
Man måste erkänna att ökningen av turismen har orsakat vissa problem för hållbarheten, den ekologisk balansen, den fysiska säkerheten, livsmedelssäkerheten, rättssäkerheten i samband med förseningar, kontraktsbrott, andelslägenheter och konkurrenskraft. Allt detta har betonats här. Just nu skulle jag än en gång vilja understryka betydelsen av frågan om mervärdesskatt i det speciella systemet för resebyråer och den reducerade skattesats som Margi Sudre har hänvisat till.
<P>
Herr kommissionsledamot! Jag skulle vilja ta upp något nytt, som inte finns med i betänkandet, nämligen kompensation från ursprungsländerna till värdländerna för den hälsovård som de senare erbjuder. Jag anser att detta är en mycket viktig fråga.
<P>
Jag avslutar med att ur djupet av mitt hjärta gratulera min kollega till hans fantastiska arbete. Jag lyfter på hatten åt er, Luís Queiró. 
<SPEAKER ID="171" LANGUAGE="EL" NAME="Stavros Arnaoutakis (PSE )." AFFILIATION="">
<P>
   – Herr talman, herr kommissionsledamot. Jag vill också gratulera föredraganden till hans utmärkta betänkande. En hållbar europeisk turism kan och måste hjälpa till att behålla hög och stabil ekonomisk tillväxt, särskilt i turistregionerna, där den är grundpelaren för ekonomisk och social livskraft. Turistnäringen, som framför allt attraherar kvinnor och ungdomar, stärker på ett markant sätt sysselsättningssektorn och är i linje med filosofin bakom Lissabonstrategin.
<P>
Just nu är det emellertid tuffa tider för utvecklingen av turism på global nivå, och detta påverkar också direkt vår sysselsättningspolitik och konkurrensen inom denna näring där tusentals små och medelstora företag är verksamma.
<P>
Trots att turistpolitiken hör till medlemsstaternas kompetensområde är denna industri så viktig på EU-nivå att det måste införas en särskild budgetrubrik i gemenskapsbudgeten. Samtidigt behövs det bättre samordning mellan medlemsstaterna så att vi är redo att på ett effektivt sätt möta de nya utmaningar som orsakas av förändringar i turisttrender och av ekonomiska och sociala förändringar på EU-nivå och på internationell nivå.
<P>
Grundförutsättningen vid utarbetandet av all turistpolitik är en djup kunskap om särdragen och problemen på lokal nivå. För att uppnå detta måste vi använda oss av vetenskapliga verktyg och metoder, investera i forskning och utveckling och skapa ett europeiskt nät av regionala turistövervakningscentrum för att samordna och utbyta expertis.
<P>
Den europeiska turistnäringens svar på den aktuella konkurrensutmaningen måste handla om att prioritera konkurrenskraftiga turistoperatörer som erbjuder högkvalitativa tjänster, som inte påverkar miljön och som inte förändrar den lokala kulturen. Den europeiska turistnäringen måste reagera på ett ansvarsfullt sätt och betona EU:s ekonomiska och kulturella värden. 
<SPEAKER ID="172" LANGUAGE="PL" NAME="Stanisław Jałowiecki (PPE-DE )." AFFILIATION="">
<P>
    –  Herr talman! Jag vill börja med en självklar kommentar, nämligen att turism inte direkt regleras inom EU:s lagstiftning. Min andra kommentar härrör tydligt från Queiróbetänkandet och går ut på att vi inte får marginalisera eller för den delen helt bortse från en så viktig aspekt av vårt sociala, kulturella och ekonomiska liv.
<P>
Många argument har framförts under dagens debatt som ger stöd för detta synsätt, och jag skulle vilja lägga till ännu ett argument som inte är obetydligt. Turism är även en form av kommunikation människor emellan eftersom turister inte bara bevistar monument och turistattraktioner utan framför allt möter nya människor som de inte tidigare har känt. Eventuella tidigare fördomar, negativa stereotyper eller minnen av olyckliga historiska tilldragelser försvinner gradvis vid sådana möten, och den personliga kontakten med andra människor är faktiskt enda sättet att förändra attityder. Människor som kommunicerar med varandra är inte längre främlingar, vilket är en lärdom som vi absolut måste dra i den utvidgade unionen, särskilt yngre människor.
<P>
Jag föreslår därför att åtgärdsprogrammen Sokrates och Erasmus ska stå modell för utvecklingen av nya turistprogram för ungdomar. Vi bör göra det möjligt för dem att lära känna hela Europa, från Spanien till Estland och från Sverige till Malta och Cypern. Detta skulle främja den ömsesidiga förståelsen långt mer än tidigare. Man bör arbeta seriöst med program av det här slaget, och varken tid eller pengar får vara en begränsning. 
<SPEAKER ID="173" LANGUAGE="PT" NAME="Emanuel Jardim Fernandes (PSE )." AFFILIATION="(Talmannen avbröt talaren.)">
<P>
   – Herr talman, herr kommissionsledamot, mina damer och herrar! Jag vill gratulera Luís Queiró till hans enastående arbete och tacka honom för att han varit villig att acceptera bidrag från olika ledamöter.
<P>
Eftersom jag kommer från Portugal och från en region, den autonoma regionen Madeira, där turismen är ett av huvudinstrumenten för utveckling är det självklart att jag har ett befogat intresse av att stödja betänkandet. Jag ska nämna några av skälen till mitt stöd och mina förslag.
<P>
Med tanke på turismens betydelse på europeisk, nationell och regional nivå för bevarandet av arbetstillfällen och företag och för den nya teknik och de innovationer som den befrämjar, kan turismen ses som ett av de områden som Lissabonstrategin kan utvecklas genom.
<P>
Turismen är också ett sätt att skapa mångfald i ekonomin och utveckla landsbygdsområden och regioner som är naturligt eller demografiskt missgynnade, t.ex. yttersta randområden, avlägsna områden eller bergstrakter och de nordligaste glesbygderna. EU är världens mest välbesökta turistmål, och ändå är EU-medborgarna de som oftast besöker turistmål utanför unionen.
<P>
Även om turismen fortfarande tillhör medlemsstaternas och deras regionala och lokala myndigheters behörighetsområde bör den omfattas av EU:s riktlinjer, politikområden och åtgärder. Unionen bör stödja, samordna och komplettera medlemsstaterna. Det bör finnas mer integration och sammanhållning i medlemsstaternas och unionens åtgärder som avser turism.
<P>
För att kommissionen ska kunna ta sitt ansvar på turismens område föreslår jag att kommissionen tilldelar unionen mer effektiva strukturer och lämpliga ekonomiska resurser i budgetplanen för att främja Europa som resmål och för att inrätta organismer för ett bättre samarbete och utbyte av information mellan unionens strukturer, medlemsstaterna och regionerna.
<P>
Turism ska fortsätta att höra till de parametrar på EU-nivå där miljöskydd, regional planering, utbildning av personal och kulturtraditioner ska garanteras om alla ansvariga utöver sina funktioner. På områdena säkerhet och turisters rättigheter bör särskild hänsyn tas till ...
<SPEAKER ID="174" LANGUAGE="DE" NAME="Andreas Schwab (PPE-DE )." AFFILIATION="">
<P>
   – Herr talman, herr kommissionsledamot, mina damer och herrar! Jag vill också börja med att varmt tacka Luís Queiró för hans innovativa betänkande. Jag kommer från södra Baden, med Schwarzwald i centrum, och där utländska turister är avgörande för många arbetstillfällen, särskilt på landsbygden, och betydelsefulla för övergången från jordbruket till tjänsteekonomin.
<P>
Men jag menar att det finns många områden där vi inte nödvändigtvis behöver EU-regler och EU-förordningar, och jag tänker verkligen inte uppmana er, kommissionsledamot Verheugen, att planera fler förordningar, till skillnad från vad många medlemsstater vill. Mer än något annat behöver turisterna i Europa järnvägar och vägar som fungerar. Jag tvivlar inte på att de även behöver flygbolag, även om somliga parlamentsledamöter inte verkar så förtjusta i den tanken.
<P>
Om vi ska ta itu med samordningen av semesterarrangemang måste vi försöka att på lång sikt och på ett mycket hövligt sätt klargöra för medlemsstaterna att tanken på direktivet föddes i samråd med intressenterna och att det inte ska ses som något som pådyvlas dem av EU. Detta gjorde vi inte i samband med solskensdirektivet, som försvagades en aning under förmiddagen.
<P>
En annan mycket viktig sak för Europa är frågan om hur säkerheten vid turistanläggningar i Europa kan garanteras. Vi har alla hört talas om människor som varit med om motsatsen, och nio av de tio offren i dödsolyckan i Sölden i Tyrolen kom från min valkrets. Turismen i Europa kommer sannolikt att drabbas hårdare om sådana olyckor händer allt oftare än om en eller annan punkt i direktivet inte genomförs.
<P>
Därav min vädjan till er, herr kommissionsledamot. Jag hoppas att vi ska kunna vidta de säkerhetsåtgärder som EU kan vidta och att vi därutöver uppmuntrar mångfalden i den europeiska turismen, för det är där den har sin styrka. 
<SPEAKER ID="175" LANGUAGE="ES" NAME="Luis Yañez-Barnuevo García (PSE )." AFFILIATION="">
<P>
   – Herr talman! Även jag vill hjärtligt lyckönska Luís Queiró till hans utmärkta betänkande, och jag vill säga till kommissionsledamoten: ”Günter, se på punkt 28 i betänkandet där vi uppmanar kommissionen att lansera ett turistprogram för pensionärer under lågsäsong, kallat ’Odysseus’. Programmet har funnits i Spanien i 20 år, och jag talar om IMSERSO-semestrar. Låt era avdelningar informera er om dessa semestrar, för de har varit enormt framgångsrika.”
<P>
Ett program av det här slaget har fem grundläggande mål. Det första är att förbättra livskvaliteten för våra pensionärer med låga inkomster. Många av dem har inte haft möjligheten att resa, se havet och besöka andra länder. Det andra är att skapa sysselsättning inom t.ex. hotell, restauranger och transportarrangemang som måste stänga eller dra ned på arbetsstyrkan drastiskt under lågsäsong. Det tredje målet är att skapa efterfrågan och tillväxt i den europeiska ekonomin med hjälp av ökad aktivitet och konsumtion. Det fjärde handlar om att främja ett europeiskt medborgarskap som i ungdomsprogrammen Sokrates och Erasmus. Det femte målet har att göra med att allt detta inte ska vara en kostnad utan snarare en investering. Det spanska exemplet visar att avkastningen överstiger det belopp som regeringen årligen avsätter i budgeten med 1,8 procent. Detta avser endast intäkter via skatter och socialförsäkringen och omfattar inte den indirekta avkastning och de övriga intäkter som det ger upphov till.
<P>
Vi uppkallade programmet ”Odysseus” efter den berömde resenären från Ithaka. Men om ni gärna vill, herr kommissionsledamot, kallar vi det ”Günterprogrammet”. 
<SPEAKER ID="176" LANGUAGE="EN" NAME="Alexander Stubb (PPE-DE )." AFFILIATION="">
<P>
   – Herr talman! Jag vill göra tre påpekanden. För det första anser jag att detta är ett mycket viktigt område. Jag kommer från Finland, så jag ska inte göra detta till ett reklaminslag för ett mobiltelefonföretag, men detta är det bästa sättet att föra samman människor. Karl Deutsch talade om detta på 1930-talet. Det handlar om att korsa gränser: om du reser till Algarve förälskar du dig i Portugal; om du reser till Marche förälskar du dig i Italien; om du reser till Solkusten kan det hända att du förälskar dig i Spanien, och om du reser till Provence förälskar du dig i Frankrike. Det är den enkla sanningen.
<P>
Utöver detta skapas tillväxt och BNP. 4 procent av BNP kommer från vår turistindustri, med sex miljoner anställda och två miljoner små och medelstora företag inom sektorn, så detta är ett mycket viktigt, och på många sätt centralt område.
<P>
För det andra är det också ett tillväxtområde. Det finns en verklig tillväxtpotential inom tjänstesektorn. I den meningen är detta en viktig del av Lissabonprocessen. Vi har en åldrande befolkning, en befolkning med mer pengar och mer tid, en befolkning med mer tid för resor. Allt detta är positivt.
<P>
För det tredje stöder jag det betänkande som har lagts fram av min kollega. Det är ett utmärkt betänkande. Något som jag finner beklagansvärt, men som föredraganden inte kunde göra något åt, är att vi inte fick med turismen i fördraget, eftersom konstitutionen ännu inte har trätt i kraft, men jag anser att klassificeringssystemet i betänkandet är bra.
<P>
Slutligen hoppas jag att Silvio Berlusconi och Jacques Chirac läser detta betänkande och inspireras att resa runt i Europa och prova på olika sorters mat. 
<SPEAKER ID="177" LANGUAGE="LT" NAME="Justas Vincas Paleckis (PSE )" AFFILIATION="">
<P>
   – Herr talman, herr kommissionsledamot, mina damer och herrar! Sedan den 1 maj förra året har vi sett starkt ökande turistströmmar till de tio nya medlemsstaterna. Detta innebär visserligen ytterligare budgetintäkter och möjligheter att upptäcka och lära känna de mindre kända länderna på turistkartan, men det skapar också nya utmaningar. I våra länder har vi lyckan att kunna lära oss av erfarenheterna i de äldre medlemsstaterna för att undvika att upprepa deras misstag. Den ökande turismen till Centraleuropa förväntas lindra trycket på de EU-regioner som nu håller på att drunkna i den överväldigande vågen av turister. Turisminfrastrukturen i de nya medlemsstaterna släpar fortfarande efter de äldre, vilket ger oss lockande nya investeringsmöjligheter. Det finns gott om orörda naturtillgångar i länderna i Centraleuropa, inklusive Litauen. Hållbar turism är till för att bevara och skydda såväl naturen som landskapet och infrastrukturen i städerna och på landsbygden. Särskilt lovande i Litauen verkar landsbygds-, kultur-, idrottsturismen och den medicinska turismen vara. Till följd av de låga priserna lockar dessa länder unga människor, även om de äldre också gärna reser till Litauen för det hälsosamma klimatets skull.
<P>
Turisterna visar intresse för historien, men de tragiska, historiskt betydelsefulla och också komplicerade händelserna de gångna decennierna får inte trivialiseras eller beskrivas på Disneyland-manér eller på ett smaklöst sätt. Översynen av det sjätte skattedirektivet som syftar till skattelättnader för turism till det egna landet är nödvändiga för alla unionens medlemsstater, i synnerhet de nya. Genom att turistindustrin reformeras främjar EU ekonomisk tillväxt och ömsesidig förståelse. Det kommer också att starkt bidra till att demarkationslinjerna, som har fortsatt att dela Europa, raderas ut. 
<SPEAKER ID="178" LANGUAGE="PL" NAME="Bogusław Sonik (PPE-DE )." AFFILIATION="(Applåder)">
<P>
    –  Herr talman! Turism är en resa och en färd. Förr i tiden var resenärer människor som gav sig ut i världen för att upptäcka mer av den, lära sig något och återvända hem med nya erfarenheter och kunskaper. Under deras resor genom Europa besökte de även universitet. Detta gav upphov till en europeisk identitet, en medvetenhet om europeiska värderingar och ett Europa av universitet, katedraler och skickliga konstnärer och hantverkare på landsbygden.
<P>
Turismen i dag har ändrats till att vara ett sökande efter snabb njutning. Jag har ofta anledning att citera de franska skidskolornas talesätt, som säger att njutning är något man måste lära sig. Det är först när vi anstränger oss för att skaffa nya färdigheter eller kunskaper som vi uppskattar dem. Tyvärr liknar den europeiska turismen i mångt och mycket en gemensam europeisk kedja av snabbköp som alla verkar efter samma principer, nämligen billigt, lättillgängligt och helst identiskt i de flesta fallen.
<P>
Människor reser med ljusets hastighet i dag. Vi har mindre och mindre tid och slukar turistattraktion efter turistattraktion. Turistindustrin anpassar sig efter fenomenet genom att sälja så många färgglada vykort som möjligt av havet, bergen och swimmingpoolerna. Frasen ”turism skapar sysselsättning” upprepas som ett mantra, men resultatet av sådana arbeten är ofta bara att besökssiffrorna slår själlösa rekord. Det turistmål eller den attraktion som har mest uppblåsta besökssiffror anses vara bäst.
<P>
Betänkandet är betydelsefullt eftersom Europa måste främja högkvalitativ turism och bemästra den utmaning som massturismen för med sig, detta särskilt eftersom Europa nu stöder utvecklingen av regionala flygplatser och lågprisflygbolag. Orden ”resa” och ”färd” bör återfå sin ursprungliga betydelse. Utbildningsprogram behöver inrättas i syfte att skydda naturmiljön och det historiska arvet, och nya initiativ behövs för att främja hållbar turism. Vi får inte glömma att kärleken till världsarvet, naturen och det ideella stammar från värderingarna i den värld som omger oss, eller annorlunda uttryckt, från våra egna ”små fädernesländer”.
<SPEAKER ID="179" LANGUAGE="ES" NAME="Teresa Riera Madurell (PSE )." AFFILIATION="">
<P>
   – Herr talman! Jag vill stödja Luis Yañez förslag och framhålla ett av de mest intressanta bidragen i betänkandet, nämligen förslaget att skapa programmet ”Odysseus”. Det är en mycket positiv åtgärd, inte bara för att förbättra livskvaliteten för pensionärer i unionen utan även för de fördelar det kan ge för områden med tät turism, t.ex. Balearerna, den del av Spanien som jag kommer ifrån. Utökade turistaktiviteter utanför högsäsongen innebär mer och bättre sysselsättning i dessa områden och skapar en mångfald i den turism som erbjuds, eftersom man inte bara får sol- och badturister utan också kultur- och naturturister.
<P>
Herr Verheugen! Det är av stor betydelse att kommissionen, i linje med begreppet hållbar turism som tar hänsyn till landet och miljön och som beskrivs i betänkandet, främjar åtgärder som ålägger myndigheterna i turistområden som mitt eget att se till att deras verksamhet är förenlig med principerna i det dokument som vi diskuterar. 
<SPEAKER ID="180" LANGUAGE="EL" NAME="Rodi Kratsa-Τsagaropoulou (PPE-DE )." AFFILIATION="">
<P>
   – Herr talman, herr kommissionsledamot! Dagens debatt och framtiden för den hållbara turismen i EU visar sig vara av största vikt och intresse. Debatten hålls i slutet av sommarens turistsäsong, som vi alla har egna erfarenheter av, och hålls för första gången efter det att tio nya medlemsstater nyligen blivit medlemmar av unionen, som de berikar med sina unika turistmål.
<P>
I Luís Queirós betänkande är det dessutom första gången som turismens mångfacetterade ekonomiska aspekter beskrivs tillsammans med konsekvenserna för hela spektrumet av ekonomin, samhället, natur- och kulturtillgångarna och nationernas ömsesidiga förbindelser. Det är ytterst tillfredsställande att Europeiska kommissionen, som kommissionsledamoten sa, tar sikte på den ledande roll som den europeiska turismen kan spela i framtiden. Men för detta krävs särskild uppmärksamhet och en allvarligt menad strategi. Vi får ju inte glömma att turismen i EU endast ökade med fem procent under första halvåret 2005, jämfört med 17 procent i hela Mellanöstern och cirka tio procent i Förenta staterna.
<P>
Därför vill jag betona det mervärde som EU kan ge till politiken i medlemsstaterna. Frånsett utvecklingen av säkra transporter på nationell och transeuropeisk nivå innehåller betänkandet andra förslag som är extremt viktiga. Jag talar om samarbete och samordning av villkoren för tredjelandsmedborgares inresa, samarbete kring turistströmmar under högsäsong för att bemästra den obalans som finns mellan områden som formligen drunknar i turister och andra som försöker locka till sig turister, och samarbete kring stöd för turistprogram som ”Odysseus”, utbildningsutbyte och mobilitet för att yrkeskunskaper ska kunna certifieras. Det behövs också samarbete för att på ett strukturerat sätt rikta in sig på Europa som ett turistmål med mångfald, och naturligtvis kring budgetposten för turism i EU. 
<SPEAKER ID="181" LANGUAGE="NL" NAME="Corien Wortmann-Kool (PPE-DE )." AFFILIATION="">
<P>
   – Herr talman! Jag vill börja med att gratulera Luís Queiró till betänkandet och hans utmärkta sätt att utarbeta det på. Det är sannerligen en mycket välkommen utveckling att ett betänkande om hållbar turism utarbetas på EU-nivå. Eftersom de flesta aktiviteterna måste genomföras av medlemsstaterna behöver vi konstatera att det finns problem som Europa bör ta till sig. Turismen är trots allt en mycket viktig sektor för den europeiska offentliga ekonomin och för vår europeiska ekonomi. Ambitionerna i betänkandet är höga och därför vill jag veta om kommissionsledamoten vill säga någonting om det och vilka förslag och åtgärder som kommissionen faktiskt kommer att vidta för att ta itu med frågan.
<P>
Detta är inte bara en uppgift för kommissionen utan också för rådet, eftersom rådet i betänkandet uppmanas att skynda på beslutsprocessen om reducerade mervärdesskattesatser. Jag har anfört starka skäl för detta, eftersom reducerade mervärdesskattesatser är avgörande för turistindustrin. Många arbetstillfällen är beroende av dem och de bör förbli låga permanent för hotell i alla medlemsstater. Reducerade mervärdesskattesatser ska också kunna tillämpas på ett strukturerat sätt för restauranger.
<P>
Det är olyckligt att företrädare för rådet saknas här, eftersom det faktiskt hade varit intressant att veta om rådet förväntar sig en överenskommelse om detta i slutet av året. Kommissionsledamoten kanske kan kommentera betänkandet, och kanske kan vi, dvs. parlamentet och kommissionen, utsätta rådet för ytterligare påtryckningar för att slutligen förmå rådet att fatta ett beslut. Dessa förslag är nämligen mycket viktiga för sysselsättningen, framför allt i vårt ekonomiska klimat.
<P>
Jag efterlyser också kvalitetsindikatorer för turistindustrin under förutsättningen att vi utnyttjar industrins expertis fullt ut.
<P>
Till sist vill jag säga att Luís Queirós utmärkta betänkande visar att det är inte för inte som vårt utskott heter utskottet för transport och turism. 
<SPEAKER ID="182" LANGUAGE="DE" NAME="Reinhard Rack (PPE-DE )." AFFILIATION="">
<P>
   – Herr talman! Turismen är ett verkligt tillväxtområde i stora delar av Europa. Framför allt är det en sektor som fortfarande är beroende av människor som arbetar snarare än maskiner och det gör den till en integrerad del av vår Lissabonstrategi. Vi har inte övergett hoppet om att den strategin verkligen kommer att leda till handling och inte bara ännu mera prat.
<P>
En sak som jag verkligen vill uppmana kommissionen att se närmare på är något som är av grundläggande betydelse för mitt eget land. Som alla vet är Österrike ett turistmål både på sommaren och på vintern. År efter år, säsong efter säsong, upplever vi samma situation med några veckor av fullpackade hotell och härbärgen och kaos i trafiken. En hel del hade kunnat hanteras mycket enklare ett par veckor senare – om bara turisterna hade varit kvar då.
<P>
Om länder och regioner samordnade sina semestrar bättre, och här tänker jag på industrisemestrarna i ert eget land, herr vice ordförande, och i Nederländerna och Belgien. Det skulle få en enorm effekt på Centraleuropa och framför allt verkligen lätta på trycket på turistindustrin och ge nya möjligheter.
<P>
Vi behöver inte direktiv uppifrån eller från Bryssel utan har lärt oss att mycket kan uppnås genom samordningsmetoden om den används på rätt sätt, det har inte minst debatterna om Europas konstitution lärt oss. Därför kan vi, herr kommissionsledamot, inte göra annat än att önska er lycka till och hoppas på att semestrarna i Europa snart samordnas bättre, att turistsektorn växer och att turisterna gagnas. 
<SPEAKER ID="183" LANGUAGE="DE" NAME="Paul Rübig (PPE-DE )." AFFILIATION="">
<P>
   – Herr talman! Hållbarhet rör oss alla. Detta är förstås inte bara en ekologisk utan även en ekonomisk fråga. Vi måste försöka få företagen att överleva och där är beskattningen bara en del. Det är också av vikt att företag investerar för framtiden för att skapa ett hållbart utbud av investeringar som också får genomslag i form av global konkurrenskraft.
<P>
Därför välkomnar jag budgetutskottets initiativ av Jan Mulder, som är expert på finansiering av små och medelstora företag, tillsammans med Europeiska investeringsfonden som särskilt syftar till att i framtiden bevilja obligationslån och andra garantier. Avsikten är att säkra risk- och investeringskapital i turistföretag även på lång sikt, för hållbarhetens skull. Negativt eget kapital är faktiskt ett av de största problemen för turistsektorn och väldigt många företag går i konkurs med följden att stora antal arbetstillfällen går förlorade.
<P>
Debatten om Basel II är förestående, och särskilt den debatten är fråga om liv eller död för turismen. Likviditet är trots allt en fråga om liv eller död för alla företag. Därför uppmanar jag kommissionsledamoten att fullgöra sitt åtagande, särskilt när det gäller programmet för små och medelstora företag. Han har redan uträttat ett utmärkt arbete i det avseendet och om vi fortsätter så kan vi lyckas med att göra det som är bäst för turismen. 
<SPEAKER ID="184" LANGUAGE="DE" NAME="Günter Verheugen," AFFILIATION="kommissionens vice ordförande.">
<P>
   – Herr talman, mina damer och herrar! Jag kommer att ta med mig många mycket viktiga idéer från denna debatt, framför allt intrycket av bred enighet från er sida om att turismen utgör en tillväxtmotor för Europas framtid och måste ges en högre profil i den europeiska politiken som helhet.
<P>
Därför har det redan beslutats att ett europeiskt forum för turism ska hållas i Malta i oktober. Där kommer jag att klargöra de viktigaste delarna av kommissionens framtida turistpolitik. Dessutom har jag redan talat om för ert utskott att det finns planer på att tidigt nästa år lägga fram en grundläggande översyn av EU:s turistpolitik hittills i form av en ny strategi. Jag ska villigt inlemma den stora mångfald idéer som framkommit under dagens debatt.
<P>
Jag vill bara vara särskilt tydlig på en punkt, och det är att jag inte kan späda på hoppet hos de talare som under eftermiddagen efterlyst mer protektionism, interventioner, statligt stöd eller i synnerhet subventioner. Vi kommer definitivt inte att presentera en ny subventionerad sektor, utan i stället skapa ramvillkor och utnyttja alla instrument vi har för att understödja ramvillkoren för en ekonomisk sektor.
<P>
Jag vill lika tydligt säga att jag aldrig kommer att gå med på påståendet att det är kommissionens uppgift att inrätta ett program om ”turism och pensionärer”. Om turistnäringen anser att något bör göras särskilt för de äldre, kan den göra det själv. Kommissionen kommer åtminstone aldrig att göra det. Vi kan föreslå det men aldrig ta på oss sådant som turistnäringen bör göra. Vi ska i stället se till att turistnäringen åtnjuter villkor som bidrar till utveckling. Det är upp till dem att driva sina företag, en funktion vi definitivt inte ska ta ifrån dem.
<P>
Vi bör enas om den principen och framför allt också om principen att vi inte vill ta ett steg tillbaka genom att efterlysa fler och fler europeiska regler, standarder och förordningar. Jag blev verkligen förvånad i eftermiddags när jag hörde er kräva ett stort antal nya EU-regler, och mitt svar är ett tydligt ”nej”. Kommissionen kommer åtminstone aldrig att förorda nya EU-standarder för hotell, härbärgen eller långfärdsbussar. Det sista kommissionen behöver är att anlita tusentals testpersoner och skicka dem till restauranger runt om i Europa för att fastställa om vissa minimistandarder för kvalitet som fastlagts av kommissionen ...
<P>
Ja, så sa ni, och mitt svar är ett tydligt ”nej”. Låt turistnäringen enas om sina egna kvalitetskrav. Men frågan om säkerhet är en annan. Lämpliga förutsättningar finns, men att skapa och införa kvalitetsstandarder i vissa ekonomiska sektorer är en fråga för sektorn själv och inte för den offentliga lagstiftaren. Jag vill be parlamentet vara konsekvent i den frågan och inte kritisera kommissionen för att gripa in alltför mycket i ekonomiska frågor och samtidigt upprepade gånger kräva att vi ska ta på oss näringens uppgifter.
<P>
Trots att åsikterna går isär på den punkten har debatten ändå visat att vi har en ordentlig gemensam grund att stå på, och jag är förvissad om att vi ska lyckas med att nå en framtidsorienterad gemensam politik för turism. 
<SPEAKER ID="185" LANGUAGE="" NAME="Talmannen. " AFFILIATION="">
<P>
   – Den gemensamma debatten är avslutad.
<P>
Omröstningen kommer att äga rum på torsdag kl. 12.00.
<SPEAKER ID="186" LANGUAGE="EN" NAME="Zita Gurmai (PSE )." AFFILIATION="">
<P>
   – Kära kolleger!
<P>
En god hälsa är avgörande för det fysiska och mentala välbefinnandet. Lika tillgång till hälso- och sjukvårdstjänster borde därför vara obligatoriskt i EU.
<P>
Det finns allvarliga utmaningar att belysa: Kvinnor har särskilda hälsoegenskaper och deras hälsotillstånd bestäms också av socioekonomiska faktorer, såsom lägre levnadsstandard, högre arbetslöshet och lägre löner.
<P>
Många hälsorelaterade problem drabbar endast kvinnor, eller drabbar kvinnor annorlunda.
<P>
På senare tid har många människor blivit medvetna om att kvinnor och män behandlas olika inom vården.
<P>
Det finns knappt någon information om olikheter när det gäller medicinernas påverkan på kvinnor. Även de mediciner som uttryckligen är avsedda för kvinnor testas i regel endast på män.
<P>
Fler kvinnor än män arbetar inom hälso- och sjukvården, men kvinnorna är underrepresenterade i hälso- och sjukvårdens beslutsfattande.
<P>
Jag vill belysa det våld och de missförhållanden som kvinnor har utsatts för av män i deras närhet, och genom människohandel och prostitution. Detta medför allvarliga fysiska och psykiska folkhälsoproblem och det påverkar också barns sunda utveckling.
<P>
Mammografiundersökning (för att förhindra bröstcancer) förekommer endast i nio medlemsstater!
<P>
Fattigdom påverkar hälsan. Fattigdomen drabbar fortfarande fler kvinnor än män, närmare 120 miljoner kvinnor lever i fattigdom. Situationen är särskilt allvarlig för de romska kvinnorna i Central- och Östeuropa. 
<SPEAKER ID="187" LANGUAGE="IT" NAME="Sebastiano (Nello) Musumeci (UEN )." AFFILIATION="">
<P>
   – Jag vill gratulera Luís Queiró till hans utmärkta betänkande.
<P>
Jag ska själv hålla mig till ett par korta aspekter. Vi har i åratal varit medvetna om den viktiga roll som turismen spelar för utvecklingen av lokala ekonomier och arbetstillfällen, särskilt för kvinnor och ungdomar. Den europeiska konferensen om turism och sysselsättning som organiserades av det luxemburgska ordförandeskapet i november 1997 visade den dragkraft som turismen har på ungdomar och kvinnor, som ofta har sitt första arbete inom turistnäringen. Detta är ännu ett skäl till att vi i gruppen Unionen för nationernas Europa fullt ut stöder uppmaningen till kommissionen och rådet att integrera strategin för turismen när instrumenten för strukturpolitiken 2007–2013 integreras, så att åtgärderna inom Europeiska jordbruksfonden för landsbygdsutveckling och Europeiska regionala utvecklingsfonden kan samordnas.
<P>
En annan aspekt som jag vill framhäva är någonting helt nytt, nämligen den rörliga turismen, som främst karaktäriseras av husbilar och husvagnar. Det är ett segment av turistnäringen som är aktivt 365 dagar om året och bidrar till en ökad sysselsättning i sektorn. Under magra år är det inte illa! Därför behöver det segmentet åtgärder som uppmuntrar dess utveckling. 
<SPEAKER ID="188" LANGUAGE="" NAME="" AFFILIATION="Vice talman">
<SPEAKER ID="189" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är frågestunden med frågor till rådet (B6-0330/2005).
<P>
Vi ska behandla en rad frågor till rådet. 
<SPEAKER ID="190" LANGUAGE="" NAME="Talmannen." AFFILIATION="">
<P>
Genom EU:s reviderade förslag om tjänster inom ramen för Doha-förhandlingarna erbjuds ytterligare möjligheter till rörlighet för ”högt kvalificerade fysiska personer” eller ”tjänstetillhandahållare”, som skulle göra det möjligt för personer från tredjeländer att resa till EU för att tillhandahålla tjänster under en begränsad tidsperiod.
<P>
Kan rådet lämna en tydligare definition av termen ”högt kvalificerade fysiska personer” eller ”tjänstetillhandahållare” samt meddela vad det anser om de stora återverkningar som detta kan få för yrkessektorerna i utvecklingsländerna och i de minst utvecklade länderna? 
<SPEAKER ID="191" LANGUAGE="EN" NAME="Douglas Alexander," AFFILIATION="rådets ordförande.">
<P>
    – För mig är det ett nöje att vara här igen för att på rådets vägnar svara på era frågor. Det ska bli spännande att höra om detta är ett nöje också för parlamentsledamöterna.
<P>
Som svar på Sajjad Karims fråga är en dynamisk tjänstesektor avgörande för att en modern ekonomi ska blomstra. Inget land, vare sig utvecklat eller under utveckling, kan blomstra utan en sådan. Därför är det nödvändigt att vi strävar efter en ambitiös överenskommelse om tjänster i förhandlingarna inom ramen för utvecklingsagendan från Doha.
<P>
Europeiska unionens reviderade tjänstebud, som lades fram i Genève i början av juni, innehåller ett stort antal nya åtaganden, däribland åtagandena inom ”leveranssätt 4” som gör det möjligt för människor att resa till EU för att erbjuda tjänster under en kort tid. Enligt dessa åtaganden kommer utländska företag, med avtal om att tillhandahålla tjänster inom 21 viktiga angivna sektorer, att kunna skicka yrkeskunnig personal till Europeiska unionen för att erbjuda dessa tjänster under högst sex månader åt gången.
<P>
Som illustreras av Sajjad Karims fråga måste de avtalsenliga tjänsteleverantörerna i dessa fall vara yrkeskunniga personer som kommer till Europeiska unionen i syfte att tillhandahålla en tjänst som är knuten till ett verkligt tjänsteavtal inom vissa definierade ekonomiska områden. Med ”yrkeskunnig” menas att de ska ha universitetsexamen eller motsvarande, och ha nödvändiga yrkeskvalifikationer för att utöva sin verksamhet inom EU. De måste också ha åtminstone tre års yrkeserfarenhet, eller sex års erfarenhet av oberoende yrkesutövning. I alla dessa fall ska EU-arbetsvillkor och nationella arbetsvillkor, minimilönekrav och kollektivlöneavtal gälla. EU:s medlemsstater kommer också fortsättningsvis att kunna neka inresa till personer som utgör ett hot mot säkerheten, eller som förmodas kunna missbruka villkoren för inresan. 
<SPEAKER ID="192" LANGUAGE="EN" NAME="Sajjad Karim (ALDE )." AFFILIATION="">
<P>
   – Ministern kan vara förvissad om att ledamöterna är lika glada som han över att han är här i dag igen. Kommer rådet att göra något för att främja en välordnad internationell arbetskraftsinvandring och, å andra sidan, uppmuntra EU:s medlemsstater att införa mekanismer och skapa incitament så att den expertis och den erfarenhet som tjänsteleverantörer från utvecklingsländerna och de minst utvecklade länderna skaffar sig kan tillämpas i utvecklingsländer med underbemannade regioner? 
<SPEAKER ID="193" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag är tacksam för de vänliga orden från frågeställaren Sajjad Karim, och jag hoppas att hans förtroende för mitt framförande kommer att rättfärdigas under de kommande minuterna. Beträffande hans mer allmänna frågeställning kan jag upplysa om att Europeiska unionens toppmöte med Indien pågår samtidigt som vi sammanträder i detta parlament. Den indiska subkontinenten är en plats där yrkeskunnig migrerande arbetskraft redan visar sig vara av ömsesidig nytta.
<P>
Jag har haft tillfälle att resa till Bangalore och träffa flera av de tjänsteleverantörer som drar nytta av de aktuella förslagen. Jag hörde direkt från indierna själva att det var ömsesidigt fördelaktigt att deras anställda under en period arbetade antingen i Europeiska unionen eller i Nordamerika. I exempelvis Silicon Valley skulle högutbildade programvaruingenjörer, som studerat antingen i Förenta staterna eller i Indien, kunna skaffa sig erfarenhet i Förenta staterna och sedan antingen stanna och fortsätta att utveckla kommersiella kontakter mellan Förenta staterna och Indien, eller återvända till Indien och etablera företag, som i sin tur kan göra affärer med utvecklade länder såsom Förenta staterna. Så jag kan försäkra er om att detta är en mycket mer omfattande fråga än det svar jag gav beträffande leveranssätt 4.
<P>
Det handlar om något som diskuteras flitigt, inte minst i fråga om de nära kommersiella kontakter som kan knytas mellan mindre utvecklade länder och Europeiska unionen. Jag är optimistisk och tror att detta kan vara genuint fördelaktigt för båda sidor, både för de länder som tillhandahåller arbetskraft, och för EU som drar nytta av deras kompetens och expertis. 
<SPEAKER ID="194" LANGUAGE="" NAME="Talmannen." AFFILIATION="">
<P>
   – Jag är också mycket glad att ha Douglas Alexander här ibland oss. Jag vill bara påpeka för honom att vi inte befinner oss i Westminster. Skulle ni kunna vänta tills ni får ordet och tills tolkningen har gått fram till alla? Det här är inte ”Question Time”. Det kommer kanske en dag när vi alla har samma språk i EU, men för närvarande måste alla få tid att lyssna till era svar och de frågor som ställs. Paul Rübig hade en följdfråga. 
<SPEAKER ID="195" LANGUAGE="DE" NAME="Paul Rübig (PPE-DE )." AFFILIATION="">
<P>
   – Jag skulle vilja höra om ”leveranssätt 4”-åtagandena även innebär att säkerhetsrisken ska bedömas enligt framtida enhetliga standarder. Kommer rådet att ta fram en definition av ordet säkerhetsrisk? 
<SPEAKER ID="196" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag är tacksam för er vägledning, herr talman! Jag kommer absolut inte att vara så stridslysten under mitt framträdande i parlamentet i dag att jag föreslår att det borde finnas ett enda arbetsspråk i Europeiska unionen. På många sätt har vår mångfald visat sig bli vår styrka under de senaste åren.
<P>
När det gäller den viktiga fråga som frågeställaren tog upp om säkerheten måste givetvis våra eventuella specifika intressen tas med i beräkningen. Detta sträcker sig längre än till att enbart gälla frågan om arbete och enskilda arbetstagare, och täcker mer vittomspännande frågor.
<P>
Innan jag anlände till parlamentet i dag läste jag om oron för spionering över Internet, som numera tyvärr är ett inslag i den moderna värld vi lever i. Inte enbart i våra interna diskussioner utan också när denna fråga betraktas i ett vidare perspektiv är det både nödvändigt och viktigt att man tar hänsyn till de säkerhetsfrågor som ledamoten tog upp. 
<SPEAKER ID="197" LANGUAGE="" NAME="Talmannen." AFFILIATION="">
<P>
   – När det gäller ett enda språk så är knäckfrågan vilket det språket skulle vara. Vi undviker den debatten så länge. David Martin hade en följdfråga. 
<SPEAKER ID="198" LANGUAGE="EN" NAME="David Martin (PSE )." AFFILIATION="">
<P>
    Herr rådsordförande! Skulle rådet, i syfte att förverkliga era förslag om leveranssätt 4, som jag välkomnar, kunna uppmuntra kommissionen att skapa en databas för hela Europeiska unionen, som företag och länder utanför EU skulle kunna få tillgång till? På så sätt skulle de kunna identifiera potentiella kompetensbrister och möjligheter att erbjuda tjänster. Detta skulle öka fördelarna med en sådan tillgång, så att även fattigare utvecklingsländer omfattas, och även de länder som redan har goda kunskaper om vad som pågår i EU. 
<SPEAKER ID="199" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Herr talman! I egenskap av skotte kommer jag, i likhet med frågeställaren, att motstå frestelsen att diskutera de nära förbindelserna mellan det skotska och det franska folket under flera århundraden, och istället inrikta mig på den fråga som ställdes.
<P>
Det ska bli mig ett sant nöje att till kommissionen framföra den ståndpunkt om värdet av en databas, som delgavs mig denna eftermiddag.
<P>
Under mina tidigare samtal med exempelvis den indiska handelsministern påmindes jag om behovet och betydelsen av att leveranssätt 4 vidareutvecklas som en del av den vittomfattande utvecklingsrundan från Doha.
<P>
Frågan är om EU:s institutioner är bäst lämpade att hålla reda på de ständigt varierande handelsmöjligheter som står till förfogande inom en hastigt föränderlig kommersiell sektor. Icke desto mindre är jag glad över mitt åtagande att överlämna förslaget till kommissionen. 
<SPEAKER ID="200" LANGUAGE="" NAME="Talmannen." AFFILIATION="">
<P>
Anser Förenade kungariket att det finns ett behov av en ”tredje pelare” inom EU för att inrätta en ram för uppgiftsskydd för att skydda enskilda personers privatliv genom till exempel begränsningar av de grunder på vilka underrättelsetjänster och brottsbekämpande organ får tillträde till gränsöverskridande information, eller anses de 25 nationella systemen vara tillräckliga, vilket en minister vid inrikesdepartementet har antytt (Överhusets EU-kommitté: After Madrid: the EU's Response to terrorism, 5th report 2004 – 5, evidence, s. 128–141)? 
<SPEAKER ID="201" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Ordförandeskapet väntar på att kommissionen ska lägga fram sina förslag till rambeslut om fastställande av bestämmelser om dataskydd inom den tredje pelaren. Så snart förslaget formellt har lagts fram kommer ordförandeskapet att se till att detta diskuteras i det behöriga rådsorganet och vidarebefordras till Europaparlamentet i enlighet med artikel 39 i Fördraget om Europeiska unionen. 
<SPEAKER ID="202" LANGUAGE="EN" NAME="Bill Newton Dunn (ALDE )," AFFILIATION="suppleant för frågeställaren.">
<P>
   – Det var ett förbluffande svar, eftersom det inte alls ger svar på frågan. Vi känner alla till att förslaget kommer att läggas fram, och vi vet att rådet och parlamentet kommer att diskutera det, så ni har inte sagt någonting som vi inte redan kände till.
<P>
Vad frågan egentligen gällde, om ni vill vara så vänlig och läsa den, är huruvida regeringen stöder ett EU-system eller om den, såsom antyddes av en av era ministrar i överhuset förra året, stöder de 25 nationella systemen. Vilket är det som gäller? När den brittiske premiärministern Tony Blair inledde det brittiska ordförandeskapet sa han till parlamentet att han är en passionerad anhängare av EU. Han sa inte ett ord om detta när han var tillbaka i Förenade kungariket. Är detta ett exempel på hyckleri, att säga en sak här och något annat på hemmaplan? Tala om hur det ligger till! 
<SPEAKER ID="203" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag vill tacka ledamoten för hans karaktäristiska sätt att ställa sin fråga till mig. Det handlar inte om hyckleri, utan helt enkelt om vederbörlig hänsyn till min ställning i dag, som inte är att tala för den brittiska regeringen utan att i stället företräda EU-ordförandeskapets ståndpunkt – och jag hoppas att han som passionerad europé uppskattar detta påpekande. 
<SPEAKER ID="204" LANGUAGE="DE" NAME="Agnes Schierhuber (PPE-DE )." AFFILIATION="">
<P>
   – Jag delar Bill Newton Dunns åsikt och är också besviken på att rådets ordförande undvek att besvara frågan. Det är skälet till att vi oroligt väntar på att något görs åt saken en gång för alla. Våldet har trots allt globaliserats, och det måste även kampen mot internationell terrorism och internationell brottslighet. 
<SPEAKER ID="205" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag har i kompletterande frågor blivit ifrågasatt på två väsentliga punkter. Den första följdfråga som ställdes var ”hade jag läst frågan?”. Det kan jag försäkra er om att jag har, och den lyder uttryckligen: ”Anser Förenade kungariket att det finns ett behov av en ’tredje pelare’ inom EU för att inrätta en ram för uppgiftsskydd?” Sedan vidareutvecklas frågan.
<P>
Jag upprepar enbart i klargörande syfte att mina befogenheter i dag är att uppfylla mina skyldigheter på ordförandeskapets vägnar, snarare än att uttrycka den nationella ståndpunkt som Förenade kungarikets regering intar i en viss fråga. Det vore att göra parlamentet en otjänst om jag gjorde något annat.
<P>
Jag tror emellertid att alla de som varit närvarande i kammaren denna morgon och som haft möjlighet att lyssna till Förenade kungarikets inrikesminister när han, återigen på ordförandeskapets vägnar, talade om dataskyddsåtgärder, torde ha god kännedom om den betydelse som vi fäster vid den tjänst som kan tillhandahållas genom dataskyddsåtgärder, och om behovet av ett gränsöverskridande tillvägagångssätt för att inte enbart angripa sådana frågor som människohandel och organiserade brottslighet, utan också den internationella terrorismens överhängande hot. 
<SPEAKER ID="206" LANGUAGE="" NAME="Talmannen." AFFILIATION="">
<P>
När kommer rådet att rösta om en ändring av sin arbetsordning för att rådets sammanträden skall bli offentliga när det överlägger om förslag till rättsakter? 
<SPEAKER ID="207" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Den 23 juni 2005 fastslog Förenade kungarikets premiärminister, här i parlamentet, att det enligt ordförandeskapet finns starka skäl för ökad öppenhet och insyn i rådet, men detta är något som vi måste diskutera med alla medlemsstater. Som ordförandeland har vi i det här skedet inte lagt fram några formella förslag. Vi håller fortfarande på att överväga åtgärder och kommer att rådgöra med våra partner i sinom tid, för detta är – vilket jag är säker på att ledamöterna kommer att uppskatta – inte en fråga som enbart ordförandeskapet kan besluta om. 
<SPEAKER ID="208" LANGUAGE="EN" NAME="Chris Davies (ALDE )." AFFILIATION="">
<P>
   – Det var inget dåligt svar! Jag kan garantera att det var ganska tillfredsställande.
<P>
Stöder ordförandeskapet tanken att den brittiska regeringen, inom loppet av cirka fyra månader, bör återkomma för att försöka visa vad som har uppnåtts under tiden för ordförandeskapet? Håller ministern med om att det vore en mycket viktig bedrift om man kunde visa ett exempel på att man ökat öppenheten och insynen och stärkt de nationella parlamentens förmåga att ställa ministrarna till svars? 
<SPEAKER ID="209" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag tackar frågeställaren för hans artiga anmärkningar på mitt första svar. Låt mig vidareutveckla det svaret. Som jag sa, den brittiska regeringens ståndpunkt fastslogs av premiärministern, och de goda grunderna för ökad öppenhet och insyn i rådet är klart erkända. Det finns emellertid ytterligare arbete att utföra, inte minst eftersom man måste göra en avvägning mellan det som jag anser vara begripliga mål och önskningar från den brittiska regeringens och vissa andra medlemsstaters sida och en vederbörlig hänsyn till Europeiska rådets beslut i juni att en paus för eftertanke var nödvändig, till följd av de otvetydiga resultaten i de nederländska och franska folkomröstningarna.
<P>
Som jag sa kommer jag inte att försöka avsluta den diskussion som utan tvivel kommer att äga rum mot bakgrund av gårdagens korrespondens i Londons . Jag framför endast det som jag anser bör ses som ett preliminärt svar medan man överväger vilken som är den bästa vägen framåt. 
<SPEAKER ID="210" LANGUAGE="EN" NAME="Justas Vincas Paleckis (PSE )." AFFILIATION="">
<P>
   – Herr rådsordförande! Jag inser att denna fråga är väldigt känslig, och jag förstår mycket väl att beslutet måste fattas enhälligt. Men vilken hållning intar de övriga medlemsstaterna i rådet? Kanske skulle någon av dem hålla med om att det i vissa specifika fall kunde vara möjligt att sammanträda inför allmänheten? 
<SPEAKER ID="211" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag är tacksam för denna kompletterande fråga. Bekräftelsen att det rör sig om en känslig fråga är användbar. Frågan åsyftar det faktum att det kan finnas en splittring mellan rådets medlemmar när det gäller hur långt och hur snabbt vi kommer att kunna gå vidare. Därför är det på sin plats att vi som ordförandeskap erkänner denna omständighet och dess inneboende krafter, som det så slagfärdigt beskrevs i i början av veckan, men att vi i det här skedet försöker samarbeta snarare än att göra ensidiga tillkännagivanden. Vi är medvetna om våra skyldigheter, och det skulle vara till nackdel för alla och envar om en splittring blev det som kännetecknade denna diskussion, när det i stället finns en möjlighet att gå framåt tillsammans. 
<SPEAKER ID="212" LANGUAGE="EN" NAME="Catherine Stihler (PSE )." AFFILIATION="">
<P>
   – Jag vill tacka rådets ordförande för svaret på frågan om öppenhet och insyn. Men det finns också en annan fråga, som gäller själva Strasbourg. Vi är det enda parlament i världen som inte har något att säga till om när det gäller parlamentets säte. Kan rådets ordförande uttala sig om huruvida rådet kommer att överväga om vi kan ha våra sammanträden enbart i Bryssel och slippa resa till Strasbourg? 
<SPEAKER ID="213" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag är inte säker på om frågan om Europaparlamentets säte anses vara mer eller mindre omtvistad än förslaget att det borde finnas ett enda arbetsspråk i Europeiska unionen, men det räcker med att säga att jag kommer att gå försiktigt fram när jag ska besvara denna fråga.
<P>
Jag kan försäkra er om att jag fick en liknande fråga i underhusets sessionssal av en av mina konservativa kolleger, som frågade om vi mot bakgrund av premiärministerns tal här i parlamentet var benägna att överväga en effektivare hållning till frågan om Europaparlamentets säte, som ett första steg i förhandlingarna om EU:s framtida finanser. Jag har redan anklagats för att inte svara på en fråga. Jag kan försäkra er om att jag inte heller svarade på frågan i underhuset.
<P>
Det är inte någon överdrift att säga att det har pågått en långvarig debatt om denna fråga, och medlemsstaternas ståndpunkter har varit väldigt tydliga under en tid. Jag måste emellertid säga att jag har lyssnat väldigt noggrant till det påpekande som frågeställaren gjorde. Hon är förvisso inte den enda ledamot av Europaparlamentet som med eftertryck har påpekat detta för mig under mitt besök här i dag. 
<SPEAKER ID="214" LANGUAGE="" NAME="Talmannen." AFFILIATION="">
<P>
   – Det är tveklöst sant. Vi kan debattera antalet EU-språk, men när det gäller fördragen är det bara en enda version som gäller. Den får vi alla leva med oavsett nationalitet. 
<SPEAKER ID="215" LANGUAGE="" NAME="Talmannen." AFFILIATION="">
<P>
   – Fråga nr 4 har dragits tillbaka.
<P>
Turkiets utrikesminister Gül förkastade i sina uttalanden i turkisk press (den 27 juni 2005) kategoriskt utsikterna om att den turkiska regeringen skulle erkänna patriarkatets ekumeniska karaktär. Han gjorde också klart att frågan om det teologiska institutet i Chalkis behandlas på basis av gällande lagstiftning i Turkiet, vilket i praktiken innebär att verksamheten vid institutet inte kommer att återupptas.
<P>
Jag önskar – med beaktande av Europeiska rådets slutsatser från december 2004 och kommissionens uttalanden i december 2004 om Turkiets framsteg med tydliga hänvisningar till de icke-muslimska samfundens religiösa rättigheter i Turkiet – fråga vad rådets reaktion på Güls uttalanden är. 
<SPEAKER ID="216" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Jag har ännu inte läst utrikesminister Abdullah Güls uttalande i sin helhet, men enligt det reviderade anslutningspartnerskapet som antogs i maj 2003, ska Turkiet ange villkor för verksamheten inom de icke-muslimska religiösa samfund som överensstämmer med EU-medlemsstaternas praxis.
<P>
Som Europeiska kommissionen emellertid angav i sin återkommande rapport för 2004 fortsätter icke-muslimska religiösa samfund, däribland det ekumeniska patriarkatet, att stöta på hinder. Allvarliga problem kvarstår att lösa, i synnerhet de icke-muslimska samfundens rättsliga ställning, fastighetsregistreringar och prästers utbildning. En ny lagstiftning, som behövs för att rätta till dessa svårigheter, håller fortfarande på att utarbetas.
<P>
Knutet till detta är ett förslag till lagstiftning för stiftelser som väntar på avgörande i det turkiska parlamentet. De turkiska myndigheterna har bett om och mottagit kommentarer från kommissionen om detta förslag, och unionen förväntar sig att kommissionens kommentarer beaktas noggrant.
<P>
Vid Europeiska rådets möte den 16–17 december 2004, när man omprövade om Turkiet uppfyllde Köpenhamnskriterierna tillräckligt för att inleda anslutningsförhandlingar, angav man klart och tydligt – som ledamoten väl känner till – att unionen skulle fortsätta att noggrant övervaka de politiska reformernas utveckling i Turkiet. Jag kan försäkra ledamoten om att rådet fortsätter med detta. 
<SPEAKER ID="217" LANGUAGE="EL" NAME="Dimitrios Papadimoulis (GUE/NGL )." AFFILIATION="">
<P>
   – Herr talman! Det gör mycket dåligt intryck på mig att rådets brittiske ordförande fortfarande efter flera månader vägrar att kommentera Abdullah Güls specifika deklaration där han förnekar patriarkatets ekumeniska karaktär och vägrar att öppna institutet i Chalkis igen.
<P>
Jag ställer frågan direkt till er, herr Alexander, eftersom såväl Europaparlamentet och kommissionen som samtliga kyrkor har intagit en klar ståndpunkt i frågan:
<P>
Är det turkiska ledarskapets fortsatta vägran ett avsteg från Köpenhamnskriterierna eller inte? Jag ber er att äntligen lämna ett tydligt svar. 
<SPEAKER ID="218" LANGUAGE="EN" NAME="Douglas Alexander," AFFILIATION="rådets ordförande.">
<P>
    – Med största respekt ska jag välja mina egna ord när det gäller denna fråga som väcker så starkt intresse, men också rymmer mycket polemik. Jag tycker att det är rimligt att fästa uppmärksamhet vid Europaparlamentets tydligt uttalade ståndpunkt om inledningen av anslutningsförhandlingarna med Turkiet och det beslut som fattades vid Europeiska rådets möte, vilket jag förklarade. Man bör också komma ihåg att diskussioner bland rådsmedlemmarnas ständiga representanter ska komma i gång före den 3 oktober, då vi räknar med att anslutningsförhandlingarna ska inledas, förutsatt att den processen går vidare.
<P>
Man måste förstå Turkiet-frågan i det bredare sammanhang som kommissionen har utstakat, med hänsyn till såväl Köpenhamnskriterierna som de allmänna kriterierna för utvidgningen. Vid mötet i Gymnich, som nyligen ägde rum i Förenade kungariket, klargjorde kommissionsledamot Olli Rehn att det i själva verket fanns tre grundprinciper som borde erkännas när det gäller utvidgningen: för det första konsolidering, för det andra särskilda villkor, och för det tredje kommunikation.
<P>
Jag vill endast påpeka att det i fråga om Turkiet finns en mycket klar förståelse för de särskilda villkoren, vilket jag försökte förmedla i mitt svar. Inledningen av anslutningsförhandlingar skulle inte bara utgöra slutet på den processen, utan också början på en mycket längre. Som framgick av frågan anser jag att vägen framåt inte är att identifiera ett särskilt uttalande av den eller den personen, utan att i stället stödja den viktiga och hårda processen när det gäller de särskilda villkoren, vilket inte bara förväntas från en blivande medlem som vill ansluta sig till EU, utan som också borde gälla för varje potentiellt kandidatland. Mot bakgrund av intresset för denna fråga är jag säker på att Turkiet kommer att få genomgå denna process under flera veckor, månader och antagligen år framåt. 
<SPEAKER ID="219" LANGUAGE="DE" NAME="Michl Ebner (PPE-DE )." AFFILIATION="">
<P>
   – Herr talman! Jag vill fråga rådets ordförande om religionsfriheten i Turkiet uppfyller de europeiska normerna för mänskliga rättigheter. 
<SPEAKER ID="220" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Våra normer för mänskliga rättigheter fastställs i Köpenhamnskriterierna. De förpliktelser som varje kandidatland måste uppfylla är följaktligen objektiva och ur parlamentets synvinkel förhoppningsvis fastställda på ett oberoende sätt. Därför är det viktigt att kommissionen och andra får möjlighet att föra denna noggranna utvärderingsprocess framåt, men jag är medveten om de starka känslor som väckts, både inom vissa medlemsstater och bland företrädare här i parlamentet. Vi måste därför upprätthålla processens integritet när vi försöker föra denna speciella fråga framåt. 
<SPEAKER ID="221" LANGUAGE="DE" NAME="Agnes Schierhuber (PPE-DE )." AFFILIATION="">
<P>
   – Herr rådsordförande! Jag har också en fråga om detta. Det senaste året har vi upprepade gånger sett prov på allvarliga kränkningar av de mänskliga rättigheterna och särskilt av kvinnors rättigheter i Turkiet. Därför insisterar jag på att rådets ordförande besvarar frågan om huruvida ordförandeskapet i framtiden är redo att diskutera inte bara fullvärdigt medlemskap utan även någon annan form av anslutning eller förbindelser, t.ex. ett privilegierat partnerskap. 
<SPEAKER ID="222" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Jag är fullt medveten om det långvariga intresse och den oro för Turkietfrågan som vissa företrädare här i parlamentet har gett uttryck för. Jag respekterar deras åsikter, men jag vill med stor respekt påminna dem om både parlamentets och Europeiska rådets beslut i frågan om att inleda samtal om anslutning den 3 oktober – som ett erkännande av de framsteg som görs för närvarande.
<P>
Och nu till de särskilda punkter som togs upp: För det första: i fråga om kvinnors rättigheter godkändes i maj en mängd betydande konstitutionella ändringsförslag som bekräftar jämställdhet mellan kvinnor och män. Den nya strafflagen stärker kvinnors rättigheter betydligt då strafflindring för hedersmord och den artikel som gjorde det möjligt för våldtäktsmän att slippa fängelse om de gifte sig med sina offer har avskaffats.
<P>
Jag har förstått att det turkiska parlamentet har enats om att tillsätta en kommission med 15 medlemmar som ska undersöka hedersmord i Turkiet och titta på orsakerna och eventuella förebyggande åtgärder. Jag är säker på att detta kommer att få ett utbrett stöd och välkomnas av många parlamentsledamöter.
<P>
När det gäller den vidare frågan om religiösa minoriteter, vilket gav upphov till frågan, får vi heller inte glömma att ledaren för den syrisk-ortodoxa kyrkan i Istanbul har sagt att hans samfund, till följd av reformer i samband med EU-harmoniseringen, har funnit det lättare att utöva sin religion, och att attityderna mot dem har förändrats de senaste månaderna. 
<SPEAKER ID="223" LANGUAGE="" NAME="Talmannen." AFFILIATION="">
<P>
Hur bedömer det brittiska rådsordförandeskapet den aktuella situationen angående förberedelserna inför Kroatiens anslutning till EU? Vilka ytterligare steg planeras, och när? 
<SPEAKER ID="224" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Rådet uppskattar ledamöternas starka intresse för frågan om Kroatiens anslutningsförberedelser. Beträffande nästa steg upprepade rådet den 13 juni 2005 att regeringskonferensen för att påbörja anslutningsförhandlingarna med Kroatien kommer att sammankallas genom gemensam överenskommelse så snart rådet har konstaterat att Kroatien samarbetar fullt ut med Internationella tribunalen för f.d. Jugoslavien (ICTY). Som ledamoten känner till har en högnivågrupp tillsatts med den särskilda uppgiften att i nära kontakt med ICTY och kroatiska myndigheter undersöka vilka åtgärder som Kroatien har vidtagit och kommer att vidta för att uppnå fullt samarbete med ICTY.
<P>
Kroatien har i detta sammanhang lagt fram en handlingsplan. I sitt brev till ordförandeskapet av den 7 juni 2005 konstaterade Carla del Ponte, chefsåklagare vid ICTY, att Kroatien genom genomförandet av sin handlingsplan har gjort framsteg i riktning mot fullständigt samarbete med ICTY, men att det behövs mer tid för att bedöma om dessa nya ansträngningar har gett konkreta resultat. 
<SPEAKER ID="225" LANGUAGE="DE" NAME="Bernd Posselt (PPE-DE )." AFFILIATION="">
<P>
   – Herr rådsordförande! Jag frågade inte vad som hände i maj eller juni, det vet jag redan. Jag frågade vad rådets ordförandeskap planerar de kommande veckorna. Mer detaljerat undrar jag om rådet (allmänna frågor) kommer att sammanträda före den 3 oktober för att behandla inledningen av anslutningsförhandlingarna med Kroatien? Sedan undrar jag hur rådet föreslår att det demokratiskt valda Europaparlamentet ska hållas à jour om arbetsgruppens arbete? Arbetar denna arbetsgrupp alls eller används den bara för att blockera anslutningsförhandlingarna? 
<SPEAKER ID="226" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Låt mig försöka avsluta det som jag påbörjade i mitt inledande svar och förhoppningsvis bemöta de punkter som ledamoten tog upp.
<P>
I juni noterade rådet med tillfredsställelse detta nya element – d.v.s. arbetsgruppen – och uppmuntrade Kroatien att fortsätta med sina ansträngningar i den riktningen. Rådet åtog sig att fortsätta undersökningen av denna fråga i juli, och under Förenade kungarikets ordförandeskap tog rådet därför denna fråga i betraktande vid dess sammanträde den 18 juli, till följd av arbetsgruppens sammanträde en vecka tidigare. På Gymnich-mötet nu i veckan åtog sig den brittiske utrikesministern Jack Straw att be om ytterligare en rapport från chefsåklagaren vid internationella krigsförbrytartribunalen. Det är mot bakgrund av denna rapport som arbetsgruppen kommer att sammanträda igen i september.
<P>
Jag kan i detta skede inte förutse arbetsgruppens slutsatser. Rådet kommer dock att diskutera frågan vidare mot bakgrund av arbetsgruppens slutsatser. 
<SPEAKER ID="227" LANGUAGE="DE" NAME="Paul Rübig (PPE-DE )." AFFILIATION="">
<P>
   – Ser ni inte att dessa två länder behandlas olika när ni jämför de villkor som gäller för Turkiets anslutning och de som gäller för Kroatien? Det är fullständigt orättvist att införa ett enskilt villkor för Kroatien och därigenom skjuta upp förhandlingarna. Det som krävs här är oerhört orättvist med tanke på de aktuella problemen med Turkiet när det gäller människorättssituationen och landets förflutna. Jag uppmanar er att hålla er till Europeiska unionens regler och tillämpa samma standard på båda länderna. 
<SPEAKER ID="228" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Med största respekt för frågeställaren anser jag att det finns ett märkligt samband mellan första och andra delen i hans fråga i den bemärkelsen att jag kan försäkra honom om att det finns en uppriktig strävan från rådets sida att se till att bestämmelserna följs, och det är precis det vi försöker göra i fallet Kroatien.
<P>
Jag medger att åsikterna här i parlamentet går isär i frågan om Kroatiens anslutning, men få av oss kan väl ändå förneka att upprätthållande av den internationella rättsstatsprincipen är en av EU:s grundsatser. Det är därför viktigt att Kroatien anses ha följt internationell lagstiftning och uppfyllt de tydliga kraven från internationella krigsförbrytartribunalen i enlighet med internationell lagstiftning, och detta är inte bara av intresse för unionen, utan mer generellt även för alla oss som vill att internationell lagstiftning upprätthålls på västra Balkan i allmänhet. Det är också viktigt att vi, vid en kritisk tidpunkt, inte ändrar den mycket tydliga ståndpunkten om de steg som Kroatien måste ta.
<P>
I egenskap av brittisk minister som står här på ordförandeskapets vägnar finner jag det märkligt att det i frågorna finns en implicit antydan om att Storbritannien på något sätt skulle vara avogt inställt till anslutningen av ett land som Kroatien med tanke på Storbritanniens mångåriga engagemang i utvidgningen och vår beslutsamhet att Kroatien bör kunna inta sin plats i Europeiska unionen i sinom tid. Det som krävs är helt enkelt att landet måste leva upp till de internationella förpliktelser som framställs av internationella krigsförbrytartribunalen. Därför är jag i dag angelägen om att betona att bollen i första hand ligger hos den kroatiska regeringen och jag har gott hopp om att vi, i ljuset av det arbete som arbetsgruppen tar sig an för närvarande, i Kroatien kommer att se ytterligare framsteg som kommer att driva anslutningsprocessen framåt i rask takt. 
<SPEAKER ID="229" LANGUAGE="EN" NAME="David Martin (PSE )." AFFILIATION="">
<P>
   – Jag välkomnar varmt det senaste svaret från rådets ordförande. Naturligtvis bör Kroatien inte inleda förhandlingar med EU förrän landet rättar sig efter internationella krigsförbrytartribunalens villkor. Men kommer rådsordföranden att acceptera att detta endast är ett nödvändigt, och inte tillräckligt, villkor och att Kroatien även måste ta itu med frågan om Krajinaserberna och andra stora frågor innan vi kan inleda detaljerade förhandlingar om medlemskap? 
<SPEAKER ID="230" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Som jag har försökt tala om i de svar jag gett tidigare under frågestunden finns det objektiva kriterier som har fastställts för alla potentiella kandidatländer som ansöker om medlemskap i EU. Dessa kriterier gäller i samma grad för Kroatien som för alla andra potentiella medlemsstater i EU. I denna speciella fråga, som har väckt så mycket uppmärksamhet, vill jag dock framhålla att Kroatiens förpliktelser är väldigt tydliga, och det är även den möjlighet som erbjuds Kroatien om det uppfyller dessa förpliktelser i förhållande till internationella krigsförbrytartribunalen. 
<SPEAKER ID="231" LANGUAGE="DE" NAME="Michl Ebner (PPE-DE )." AFFILIATION="">
<P>
   – Herr talman! I arbetsordningens artikel 166.2 står det att ”En begäran om att ta upp en sådan ordningsfråga skall ha företräde framför varje annan begäran om att tilldelas ordet”. Min begäran att ta till orda är därför helt motiverad.
<P>
Jag vill begära ordet i fråga om artikel 109 ”Frågestund”, punkt 4, där hänvisning görs till bilaga II. I ”Följdfrågor” under punkt 4 i bilaga II står det: ”Varje ledamot har rätt att till varje fråga följa upp svaret med en följdfråga. Ledamoten får endast ställa två följdfrågor.” Jag har den italienska versionen också och där står samma sak.
<P>
Om tjänstemannen som hela tiden gestikulerat åt mig att jag inte har rätt att ställa en andra följdfråga låter behörigt organ klargöra detta kommer han att konstatera att jag har rätt till det enligt den gällande arbetsordningen, med ert samtycke enligt punkt 6 a i bilaga II. 
<SPEAKER ID="232" LANGUAGE="" NAME="Talmannen." AFFILIATION="">
<P>
   – Vi kommer att låta den behöriga avdelningen uttolka denna fråga.
<P>
Samtidigt kan jag själv läsa i bilagan till arbetsordningen om frågestunden att det rekommenderas när det gäller följdfrågor att talmannen som en allmän regel bör tillåta en följdfråga från frågeställaren och en, eller högst två, följdfrågor från ledamöter som helst tillhör samma politiska grupp och/eller medlemsstat annan än den som författaren av huvudfrågan tillhör och/eller kommer ifrån. Om vi skulle tolka den rekommendationen ännu vidare tror jag att vi i grunden skulle ändra frågestundens inneboende karaktär, som är utformad att ge ett visst tempo och möjlighet att ställa ett stort antal frågor. Det handlar inte om att ge de parlamentsledamöter som så önskar möjlighet att föra en allmän politisk debatt. Om vi tar exemplet med Kroatien kan det vara 15 eller 20 av er som vill fortsätta att ställa följdfrågor om Kroatien, vilket skulle leda till att efterföljande frågor från andra ledamöter aldrig ställs. Det är för att undvika att reglerna ändras i den riktningen.
<P>
Herr Ebner! Ni har framfört det ni ville säga. Frågan har hänskjutits till det berörda organet. Ni kommer att få ett mer officiellt svar, men jag menar att andan bakom frågestunden är kristallklar. 
<SPEAKER ID="233" LANGUAGE="" NAME="Talmannen." AFFILIATION="">
<P>
Kan rådet, med anledning av utnämningen av en ny direktör för EUROPOL, hans positiva framträdande inför parlamentsledamöterna i utskottet för medborgerliga fri- och rättigheter i juni 2005 och parlamentsledamöternas lyckade besök vid EUROPOLs huvudkontor i april 2005, i detalj ange hur det föreställer sig det framtida samarbetet mellan EUROPOL och EU-institutionerna?
<P>
Anser rådet att den nuvarande ansvarsfördelningen mellan EUROPOL och EU-institutionerna präglas av tillräcklig öppenhet 
<SPEAKER ID="234" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Ordförandeskapet uppmuntrades av det positiva mötet i juni mellan Max-Peter Ratzel, den nye direktören för Europol, och Europaparlamentets utskott för medborgerliga fri- och rättigheter samt rättsliga och inrikes frågor. Vi arbetar med både Europaparlamentet och Europol för att förbättra utbytet av information mellan de två institutionerna.
<P>
Ordförandeskapet är fullt engagerat i att göra ansvarsfördelningen så öppen som möjlig. Som parlamentsledamöterna vet finansieras Europol direkt av medlemsstaterna och är direkt ansvarigt inför medlemsstaterna via Europols styrelse och ministerrådet. Ordförandeskapet hoppas emellertid att Max-Peter Ratzel snart kommer tillbaka till Europaparlamentet för vidare diskussioner. 
<SPEAKER ID="235" LANGUAGE="EN" NAME="Claude Moraes (PSE )." AFFILIATION="">
<P>
   – I motsats till Bill Newton Dunn tidigare är jag mer än nöjd och tillfreds med det svaret. Skulle rådets ordförande kunna utveckla eller understryka det som Charles Clarke har sagt de senaste dagarna, nämligen att vi, för att till fullo ta itu med terrorismen och de gränsöverskridande brotten – en mycket svårare uppgift än det först verkar för allmänheten – måste försöka främja ett Europol som fungerar optimalt och verkar med så stor öppenhet som möjligt i enlighet med bestämmelserna, i enlighet med det nya direktivet, som ni med rätta har sagt är ett effektivt och bra tillägg till Europol, så att vi kan angripa såväl terrorismen vid dess rötter som den organiserade brottsligheten? 
<SPEAKER ID="236" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Jag är tacksam för frågeställarens vänliga ord och jag bekräftar så gärna det han sa angående Charles Clarkes tal här i kammaren tidigare i dag.
<P>
Om jag var tvungen att identifiera ett enda område där jag var helt överens med inrikesministern i denna fråga så skulle det vara när han medgav att det är genom ett vidare samarbete, inte genom att försöka resa murar mellan oss, som vi kollektivt inom EU kommer att kunna anta den verkligt gränsöverskridande utmaningen, inte bara när det gäller människohandeln och droghandeln utan även när det gäller den organiserade brottsligheten och terrorismen.
<P>
Vad inrikesministern lyckades meddela här i kammaren i dag var den djupa övertygelsen inom den brittiska regeringen – och ordförandeskapet – att det endast är genom den sortens effektiva samarbete, som vi fortsätter att stödja inom Europol, som vi på riktigt kommer att kunna utnyttja potentialen hos alla brottsbekämpande organ i hela Europa då vi gemensamt strävar efter att anta den utmaning som utgörs av den sortens hot som jag har skildrat i mitt svar. 
<SPEAKER ID="237" LANGUAGE="" NAME="Talmannen." AFFILIATION="">
<P>
Nyligen antog den colombianska regeringen, med överväldigande stöd från ledamöter med band till paramilitära grupper, en lag i kammaren som garanterar straffrihet för dessa grupper och tillåter ökända narkotikahandlare att undgå rättvisan.
<P>
Denna lag har starkt kritiserats av Colombias företrädare för FN: s högkommissarie för mänskliga rättigheter och av samtliga organisationer som arbetar för mänskliga rättigheter.
<P>
I Cartagena krävde EU, och särskilt Storbritannien, som villkor för fortsatt bistånd till Colombia att det skulle finnas en rättslig ram för en avväpning av dessa grupper.
<P>
Vilken attityd avser rådet att inta gentemot den colombianska regeringen efter deras beslut som dels gynnar de som gjort sig skyldiga till brott mot mänskligheten, dels är en allvarlig kränkning av offrens rätt till rättvisa och skadestånd?
<P>
Tänker rådet fortsätta att främja polissamarbete med ett land som ger terrorister och ökända narkotikahandlare sådana fina gåvor? 
<SPEAKER ID="238" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Rådet har informerats om de inledande reaktionerna på lagen om rättvisa och fred från FN:s högkommissarie för mänskliga rättigheter, som uppmärksammade brister i lagen vad gäller straffrihet, bestämmelser för utredningar av avskyvärda brott och skälig ersättning eller gottgörelse för offren.
<P>
För att förbereda rådet inför en grundlig och heltäckande bedömning av situationen ombads EU:s beskickningschefer att ta fram en väl övervägd analys av lagen och rekommendationer för EU:s politik med hänsyn till rådets slutsatser från december 2004. De kommer i detta sammanhang att konsultera vida kretsar, däribland regeringen, det civila samhället, G24-gruppen och FN.
<P>
När det gäller polissamarbetet är rådet övertygat om att utbildning av polisen i Colombia i enlighet med EU:s värderingar och normer kommer att bidra till säkerhet och större respekt för de mänskliga rättigheterna. 
<SPEAKER ID="239" LANGUAGE="IT" NAME="Vittorio Agnoletto (GUE/NGL )," AFFILIATION="">
<P>
   Herr talman, mina damer och herrar! Svaret verkar mycket diffust och flyttar fram beslutet på obestämd tid.
<P>
Den här lagen legaliserar i praktiken paramilitära grupper och gör det möjligt för organiserade brottslingar och narkotikahandlare att bli paramilitärer och på så vis dra nytta av lagen. Lagen kritiserades förresten också allvarligt av Amnesty International, som menar att avmilitarisering och avväpning inte har skett i praktiken.
<P>
Därför vill jag ha ett mycket specifikt svar i frågan om finansiering: Avser EU fortfarande att finansiera den här typen av projekt, som formellt syftar till avväpning men som i praktiken leder till ett stöd för de paramilitära grupperna? 
<SPEAKER ID="240" LANGUAGE="EN" NAME="Douglas Alexander," AFFILIATION="rådets ordförande">
<P>
   – Jag har lyssnat noggrant på det som frågeställaren sa i sitt tillägg. Med all respekt skulle jag vilja påstå att om han är bekymrad och vill ha ett utförligt svar så berättigar det snarare det jag försökte säga om behovet av att EU:s beskickningschefer utarbetar en mycket grundlig redogörelse för vilken information som bör utgöra underlag för EU:s beslutsprocess.
<P>
Naturligtvis är det så att unionen är engagerad i att hjälpa Colombia att lösa närbesläktade problem som den interna väpnade konflikten, handeln med olagliga droger och kränkningarna av de mänskliga rättigheterna, som han med rätta är bekymrad över. I rådets slutsatser från december betonades vikten av att skapa en ordentlig rättslig ram för frågor som sanning, rättvisa och ersättning till offren för den beväpnade konflikten.
<P>
Jag vill dock upprepa det jag sa i mitt inledande svar om att vi, med hänsyn till hur angelägna och allvarliga frågeställarens frågor är, har ett ansvar att se till att våra beslut grundar sig på en ingående analys av den nuvarande verkliga situationen i Colombia. 
<SPEAKER ID="241" LANGUAGE="ES" NAME="José Ignacio Salafranca Sánchez-Neyra (PPE-DE )." AFFILIATION="">
<P>
   – Herr talman! Jag vill fråga rådets ordförande om han ställer sig bakom yttrandena av den gemensamma utrikes- och säkerhetspolitikens höge representant och ministerrådets generalsekreterare Javier Solana om stödet för fredsansträngningarna från president Uribes sida i Colombia. Jag undrar också om han anser att det är goda eller dåliga nyheter att människor som begått sådana gruvliga brott som paramilitärerna lägger ned vapnen. Anser han att ett beslut som fattats av ett demokratiskt valt organ som Colombias parlament kan vara ogiltigt? 
<SPEAKER ID="242" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Jag är medveten om att EU skulle kunna vara mer formellt involverad genom att i rätt tid ge politiskt stöd till den pågående fredsprocessen som ledamoten hänvisade till. Men detta kan ske först när den colombianska regeringen har fastställt en heltäckande rättslig ram. Denna ståndpunkt har inte ändrats och EU undersöker för närvarande noggrant den nya colombianska lagstiftningen, ”Lagen om rättvisa och fred”, som det beslutades om i slutet av juni, för att bedöma om dessa villkor nu har uppfyllts. 
<SPEAKER ID="243" LANGUAGE="EN" NAME="James Hugh Allister (NI )." AFFILIATION="">
<P>
   – Herr rådsordförande! Är det inte viktigt när man har att göra med en suverän stat att man, till skillnad från den första frågeställaren, alltid har en känsla för balans? Har rådet med hänsyn till detta ännu diskuterat och reagerat mot det upprörande faktum att tre dömda internationella terrorister som är på flykt undan rättvisan i Colombia nu åtnjuter asyl i en av EU:s medlemsstater, nämligen Irland? Är rådet nöjt med denna situation? Om inte, vilka åtgärder föreslår man? 
<SPEAKER ID="244" LANGUAGE="EN" NAME="Douglas Alexander," AFFILIATION="rådets ordförande">
<P>
   . – I mina svar till frågeställarna här under eftermiddagen har jag redan klargjort den skillnad som lämpligt nog finns mellan de frågor som ordförandeskapet rimligtvis kan förväntas svara på och de frågor som i stället faller inom de enskilda medlemsstaternas område.
<P>
Det fall som ledamoten refererar till, de så kallade ”Colombia three”, är en fråga mellan den irländska och den colombianska regeringen. Det är de irländska myndigheterna som ska hantera begäran om utlämning med den colombianska regeringen om de väljer att göra så, men det är i huvudsak en fråga för de irländska myndigheterna. Med hänsyn till detta anser jag att det är allt jag bör säga i detta skede. 
<SPEAKER ID="245" LANGUAGE="" NAME="Talmannen." AFFILIATION="">
<P>
Kommer det brittiska ordförandeskapets prioritet för bättre reglering att omfatta insatser för att säkerställa lika regleringsvillkor över hela EU i syfte att undanröja den regleringsasymmetri som håller på att utvecklas i till exempel postsektorn? Med tanke på de stora skillnaderna i oberoende och effektivitet bland nationella regleringsmyndigheter, vilka åtgärder avser ordförandeskapet att vidta för att se till att brittiska företag, som är föremål för rigorösa regleringssystem på nationell nivå, inte missgynnas jämfört med konkurrenter som åtnjuter större frihet på sina hemmamarknader när det gäller till exempel prissättning och prestationsmål? 
<SPEAKER ID="246" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Förbättrad kommunikation och bättre samarbete mellan regleringsmyndigheterna är av största vikt för att processen med den inre marknaden ska fungera smidigt. I sin rapport nyligen om tillämpningen av postdirektivet föreslog kommissionen ett intensivare samarbete och riktmärkning mellan nationella regleringsmyndigheter, antingen bilateralt eller inom ramen för kommittén för postdirektivet, för att ta itu med den asymmetri som kan finnas kvar inom sektorn.
<P>
Förutom riktmärkning bör vi också överväga initiativ som programmet ”Solve-it”. Sådana initiativ uppmuntrar regleringsmyndigheterna att kommunicera direkt med varandra för att lösa problemen.
<P>
Vi måste även se till att vi ser över den befintliga lagstiftningen för att se om målen i praktiken har uppnåtts. Med detta i åtanke kommer rådet (transport, telekommunikation och energi), som sammanträder i december, att diskutera kommissionens genomföranderapporter för de relevanta sektorerna. 
<SPEAKER ID="247" LANGUAGE="EN" NAME="Struan Stevenson (PPE-DE )." AFFILIATION="">
<P>
   – Det finns så många skottar i kammaren att jag anser att om vi ska ha ett gemensamt språk så borde det sannolikt bli skotska.
<P>
Jag är tacksam för rådsordförandens svar, som i viss mån även berör svaret på min följdfråga. Han verkar hålla med mig om att lika villkor inte existerar för närvarande, vilket orsakar denna asymmetri. Vilka konkreta förslag planerar därför ordförandeskapet för att förbättra samarbetet mellan de nationella regleringsmyndigheterna i syfte att se till att det finns en verklig, fri och rättvis inre marknad för alla operatörer? 
<SPEAKER ID="248" LANGUAGE="" NAME="Talmannen." AFFILIATION="">
<P>
   –Herr Stevenson! Jag vet inte om vi har tolkning direkt från skotska, men vi måste nog gå via ett annat språk som talas i Förenade kungariket och som många här talar. 
<SPEAKER ID="249" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Senast jag såg så många skottar samlade var förmodligen i det brittiska kabinettet, men jag är inte säker på att jag skulle våga göra ett sådant uttalande när jag väl befinner mig i London igen.
<P>
När det gäller den punkt som ledamoten tog upp så är det en fråga som jag har direkt erfarenhet av eftersom jag själv var ansvarig minister för posttjänster i Förenade kungariket när jag var på handels- och industriministeriet. Då var jag medveten om just de frågor som han tog upp. Jag kan försäkra er om att det finns en medvetenhet om dessa frågor, inte bara från ordförandeskapets sida utan även från medlemsstatens.
<P>
När det gäller de konkreta steg som bör tas för samarbete mellan nationella regleringsmyndigheter upprepar jag det jag sa i mitt tidigare svar. När det gäller tillämpningen av postdirektivet och särskilt den rapport som kommissionen offentliggjorde rekommenderade kommissionen starkt att de nationella regleringsmyndigheterna bör samarbeta mer intensivt, och det stöder vi naturligtvis till fullo. Det måste finnas en balans mellan den konstruktiva tillsyn som kommissionen kan tillhandahålla på detta arbetsområde och ett större engagemang från de nationella regleringsmyndigheternas sida i vad som säkert är av gemensamt intresse för dem, nämligen att säkerställa lika villkor. 
<SPEAKER ID="250" LANGUAGE="EN" NAME="Gary Titley (PSE )." AFFILIATION="">
<P>
   – Håller rådets ordförande med mig om att en del av problemet är att olika länder genomför liberaliseringen i olika takt? Förenade kungariket kommer snart att liberalisera fullt ut, liksom Tyskland och Nederländerna, vilket innebär att 60 procent av marknaden kommer att vara liberaliserad. En viktig faktor är därför kommissionens kommande rapport om de slutliga stegen mot en fullständig liberalisering år 2009 som behandlar regleringsmyndigheter, arrangemang för tillträde och även de konkurrensutsatta och icke konkurrensutsatta sektorernas olika behandling av moms, vilket är en mycket känslig fråga som kräver en viss försiktighet. 
<SPEAKER ID="251" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Jag instämmer med de punkter som ledamoten tar upp. Jag kan försäkra er om att jag, när jag tjänstgjorde som brittisk minister med ansvar för direktivet om posttjänster, under högljudda former fick dessa punkter klargjorda av fackföreningsförbundet , för att inte nämna med flera. Så jag är medveten om den oro som ett antal medlemsstater har gett uttryck för när det gäller marknadernas olika grad av liberalisering och hur öppna olika marknader är för närvarande.
<P>
När det gäller den specifika punkten om moms och regleringsasymmetrin har kommissionen föreslagit en ändring av det berörda momsdirektivet. Rådet har ännu inte enats om förslaget men förstått att kommissionen för närvarande håller på att undersöka olika sätt att uppnå en gemensam tolkning av det nuvarande ramverket. Vi avvaktar därför resultatet på dessa nya arbetsområden. 
<SPEAKER ID="252" LANGUAGE="" NAME="Talmannen." AFFILIATION="">
<P>
Tio särskilda FN-rapportörer i frågor som rör flera olika mänskliga rättigheter och friheter kom nyligen med en förklaring i vilken de uttryckte sin oro över tvångsförflyttningarna av ett mycket stort antal människor i Zimbabwe och kränkningarna av de mänskliga rättigheterna i samband med detta, samtidigt som de väckte frågor om de negativa effekterna för tillgången på vatten och mat, utbildning samt hälso- och sjukvård, däribland behandlingen av HIV/AIDS.
<P>
Kommer rådet att informera oss om den aktuella situationen i Zimbabwe, efter det förlängda besöket från FN:s speciella sändebud Anna Tibaijuka, som är exekutivdirektör för FN:s bosättningsprogram (UN Human Settlements Programme)? 
<SPEAKER ID="253" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Det faller inte inom rådets ansvarsområde att redogöra för situationen efter ett besök av FN:s särskilda sändebud i ett land. Jag har fått tillförlitlig information om att rapporten från FN:s särskilda sändebud Anna Kajumulo kommer att finnas tillgänglig via FN:s vanliga källor.
<P>
Inom ramen för den årliga rapporten från rådet till Europaparlamentet om de huvudsakliga aspekterna och de grundläggande alternativen för GUSP kommer rådet naturligtvis att redogöra för situationen i det nämnda landet. 
<SPEAKER ID="254" LANGUAGE="EN" NAME="Liam Aylward (UEN )." AFFILIATION="">
<P>
   – Herr rådsordförande! Det är fullständigt skandalöst att närmare 700 000 människor har tvångsförflyttats från sina hem och att deras hus och företag har totalförstörts. Jag har hört att landets blodlager är närmast obefintliga. FN förbereder för närvarande en internationell vädjan om humanitärt bistånd och andra sorters stöd. Världssamfundet har inget annat val än att samarbeta för att hjälpa dessa olycksdrabbade människor. Är det inte förfärligt att en regim som leds av någon som endast kan beskrivas som tyrann och dennes kumpaner kan fortsätta att fördärva ett land och dess folk helt ostraffat? 
<SPEAKER ID="255" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Jag instämmer fullständigt med ledamoten och beklagar djupt den nämnda regeringens handlande och utarmandet av dess folk till följd av landets långvariga vanstyre. EU fortsätter att uppmana Zimbabwes regering att samarbeta med internationella hjälpinsatser som nu tragiskt nog har visat sig vara nödvändiga och att låta landet få humanitärt bistånd utan politisk inblandning. Det är också så att EU fortsätter att utöva påtryckningar på regimen genom sanktioner. Dessa sanktioner har stöd från den demokratiska oppositionen och de icke-statliga organisationerna i Zimbabwe och de visar att EU är fast beslutet att göra sin röst hörd i fråga om mänskliga rättigheter och rättsstatsprincipen.
<P>
Jag beklagar djupt den aktuella situationen och hoppas och önskar att det kommer att ske en förändring i sinom tid, och jag kommer därför att med intresse ta del av den rapport som utarbetas av FN:s särskilda sändebud. 
<SPEAKER ID="256" LANGUAGE="" NAME="Talmannen." AFFILIATION="">
<P>
Myanmars myndigheter släppte nyligen 249 politiska ”fångar” i hela landet, bland annat två framstående journalister och en nära medhjälpare till den fortfarande kvarhållna ledaren för det nationella demokratiförbundet (NLD), Aung San Suu Kyi, vilket är en glädjande nyhet.
<P>
Samtycker rådet till att myndigheterna i Myanmar bör häva de återstående restriktionerna för alla politiska ledare och återuppta den politiska dialogen med alla berörda parter?
<P>
Kommer rådet att uppmana Myanmars militära regering att häva alla restriktioner och inledningsvis avbryta husarresten för den demokratiska ledaren och fredspristagaren Aung San Suu Kyi? 
<SPEAKER ID="257" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Europeiska unionen framhöll att de frigivningar av politiska fångar som ledamoten nämnde var ett välkommet steg mot nationell försoning i Burma. EU har upprepade gånger krävt att Aung San Suu Kyi ska friges, nu senast den 17 juni, inför hennes 60-årsdag. EU hoppades då att detta skulle bli den sista födelsedagen som hon tillbringade i fångenskap och uppmanade Statens råd för fred och utveckling (SPDC) att omedelbart frige henne, U Tin Oo och alla de andra politiska fångarna.
<P>
Europeiska unionen stöder nationell försoning och respekt för mänskliga rättigheter och demokrati i Burma och fortsätter att uppmana SPDC att inleda en verklig dialog med Nationella demokratiförbundet (NLD) och med etniska representanter för att finna fredliga politiska lösningar. Liksom Aung Sang Suu Kyi stöder EU en strategi som grundar sig på dialog och icke-våld för att lösa de ihållande politiska problemen i Burma. Unionen ser därför fram emot en omedelbar och ovillkorlig frigivning av alla politiska fångar så att alla sociala och politiska krafter kan ta del i försoningsprocessen.
<P>
EU har vid upprepade tillfällen uttryckt sin oro över ovan nämnda frågor till det burmesiska styret, senast den 6 maj vid ett ministermöte som hölls inom ramen för ministermötet med Asean i Kyoto. EU överlämnade vid det mötet en lista över politiska fångar vars frigivning begärdes av brådskande humanitära skäl. Vid ministermötet mellan EU och Asean och vid ARF:s ministermöte den 28–29 juli i Laos gav EU återigen uttryck för sin oro över situationen i Burma. 
<SPEAKER ID="258" LANGUAGE="EN" NAME="Brian Crowley (UEN )." AFFILIATION="">
<P>
   – Jag vill tacka rådets ordförande för hans svar, och jag inser att åtgärder har vidtagits och att ord har sagts. Är ministern medveten om att den indonesiske utrikesministern nyligen tog upp detta fall i stor skala och planerar att göra en presentation vid FN:s generalförsamling senare i år? Kan jag uppmana rådet, och särskilt rådets ordförande, att stödja den indonesiske utrikesministerns strävan att se till att alla politiska fångar, i synnerhet Aung San Suu Kyi, friges? 
<SPEAKER ID="259" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Jag är verkligt tacksam för den fråga som ledamoten tar upp och jag lovordar hans långvariga intresse för detta ämne.
<P>
Innan jag tillträde tjänsten som minister med ansvar för Europafrågor hade jag ansvar för Sydasien och Sydostasien vid brittiska utrikesdepartementet, och jag tog då tillfället i akt, och förekom på sätt och vis hans fråga, att träffa Asean-ambassadörerna i London för att direkt till dem framhålla den mycket viktiga roll som andra asiatiska länder kan spela när det gäller att göra regimen fullt medveten om de starka känslor som finns internationellt.
<P>
Europeiska unionen fortsätter naturligtvis med hänsyn till detta att stödja ansträngningarna, både internationellt och i FN:s generalförsamling, att utöva påtryckningar på regimen, att driva på den nationella försoningsprocess som vi alla eftersträvar och att snarast ta itu med den djupa oro vi känner för det olovliga kvarhållandet av politiska fångar. 
<SPEAKER ID="260" LANGUAGE="" NAME="Talmannen." AFFILIATION="">
<P>
Enligt en högt uppsatt FN-tjänsteman, undergeneralsekreterare Jan Egeland, har en medicinsk välgörenhetsorganisation på fyra månader behandlat 500 offer för sexuellt våld i Darfur och detta är endast en bråkdel av sådana attacker i den sudanesiska provinsen. Han sade också att kvinnor och barn utsätts för våldtäkter och överfall i den krigshärjade regionen.
<P>
Håller rådet med om att de sudanesiska myndigheterna blundar för dessa grymheter? Håller rådet också med om att det är en skyldighet för det internationella samfundet att omedelbart göra mer för att skydda oskyldiga civila från denna typ av barbariska handlingar och sätta stopp för straffrihetskulturen i Sudan? 
<SPEAKER ID="261" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Rådet har vid flera tillfällen fördömt de omfattande brotten mot mänskliga rättigheter i Darfur, däribland systematiska våldtäkter av kvinnor, och begärt att de ansvariga på alla nivåer ställs till svars för brott mot de mänskliga rättigheterna och den internationella humanitära rätten.
<P>
Europeiska unionen gav sitt kraftfulla stöd åt tillsättandet av den internationella undersökningskommittén för brott mot mänskliga rättigheter och internationell humanitär rätt i Darfur, vilken fann att regeringsstyrkor och milis utförde urskillningslösa angrepp, inklusive våldtäkter och andra former av sexuellt våld, i hela Darfur på bred och systematisk basis. EU gav även sitt stöd åt att kommittén hänsköt resultatet av undersökningarna till Internationella brottmålsdomstolen.
<P>
EU har bidragit med över 150 miljoner euro till det humanitära programmet i Sudan, inklusive finansieringen av FN-organ och icke-statliga organisationer i Darfur som är engagerade i skyddsfrågor och behandlingen av offer som utsatts för sexuellt våld. Europeiska unionen har även anslagit 92 miljoner euro från sin fredsbevarande resurs för Afrika till Afrikanska unionens uppdrag i Sudan. I den senaste rapporten från FN:s generalsekreterare uppges att närvaron av Afrikanska unionen och dess patruller direkt ledde till en minskning av både sexuellt och könsrelaterat våld och andra brott mot de mänskliga rättigheterna.
<P>
I sina slutsatser av den 23 maj 2005 välkomnade rådet särskilt antagandet av resolutionen om situationen för de mänskliga rättigheterna i Sudan vid den 61:a sessionen i FN:s kommission för mänskliga rättigheter. I resolutionen uttrycks djup oro över situationen för de mänskliga rättigheterna i Darfur, bland annat det könsrelaterade våldet. Vidare fördöms sexuellt våld mot kvinnor och barn, och samtliga parter i konflikten uppmanas att skydda kvinnor och flickor mot sexuellt våld och andra former av våld. Rådet uppmanade den sudanesiska regeringen att genomföra alla de rekommendationer som fastställts i resolutionen.
<P>
Frågor som rör mänskliga rättigheter, inklusive sexuellt våld, tas ständigt upp i den politiska dialogen med Sudans regering, nu senast i juni i samband med EU-trojkan i Khartoums demarsch om arresteringen av två anställda vid Läkare utan gränser som anklagades för att ha spridit falsk information om sexuellt våld i Darfur. 
<SPEAKER ID="262" LANGUAGE="EN" NAME="Seán Ó Neachtain (UEN )." AFFILIATION="">
<P>
   – Jag vill tacka rådets ordförande för hans svar och för upplysningarna. Jag hoppas dock att han håller med mig om att de grymheter som äger rum i Darfur, där 180 000 människor har dödats på två år och fler än två miljoner har fördrivits från sina hem, kräver mer omedelbar uppmärksamhet. Håller rådets ordförande inte med om att världssamfundet, däribland EU, bör göra mer eftersom detta har pågått alldeles för länge? 
<SPEAKER ID="263" LANGUAGE="EN" NAME="Douglas Alexander," AFFILIATION="rådets ordförande">
<P>
   . – Skyndsamma åtgärder är naturligtvis önskvärda med tanke på de fruktansvärda ogärningar som förefaller att ha begåtts i landet i fråga. Det är klart att de människor som har begått dessa brott inte kan få immunitet, utan snabbt måste ställas inför domstol. Europeiska unionen stödde därför med kraft att frågan om Darfur skulle hänföras till Internationella brottmålsdomstolen, och jag anser att detta är en viktig milstolpe på vägen mot de framsteg som vi önskar.
<P>
Vi har också gjort klart att alla parter måste samarbeta fullt ut med domstolen. Redan den 6 juni beslöt åklagaren att de bevis han har för omfattningen och typen av de brott som har begåtts inom hans myndighetsområde räcker för att kunna inleda en formell utredning, och han har kommit fram till sitt beslut på ett oberoende sätt. Därför måste vi, även om jag förstår er starka önskan att vidta brådskande åtgärder i denna fråga, respektera att domstolen nu har inlett sin utredning. Den behöver världssamfundets stöd, vilket också betyder Europeiska unionens stöd, om vi ska uppfylla det mandat som vi har fått av säkerhetsrådet.
<P>
Jag kan försäkra frågeställaren om att jag är mycket medveten om er önskan att nå en snabb lösning, men jag är övertygad om att det är rätt att hänföra frågan till Internationella brottmålsdomstolen. Jag kan försäkra er om vårt fortsatta stöd för Internationella brottmålsdomstolens arbete för att garantera att ingen begår sådana fruktansvärda brott ostraffat. 
<SPEAKER ID="264" LANGUAGE="" NAME="Talmannen." AFFILIATION="(Sammanträdet avbröts kl.19.00 och återupptogs kl.21.00.)">
<P>
   – Frågestunden är avslutad.
<P>
Frågorna nr 13–37 kommer att besvaras skriftligen.(1)
<SPEAKER ID="265" LANGUAGE="" NAME="" AFFILIATION="Vice talman">
<SPEAKER ID="266" LANGUAGE="" NAME="" AFFILIATION="För frågor som inte besvarades"/>
<SPEAKER ID="267" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett betänkande (A6-0250/2005) av Eva-Britt Svensson för utskottet för kvinnors rättigheter och jämställdhet mellan kvinnor och män om könsdiskriminering i hälsovårdssystem (2004/2218(INI)). 
<SPEAKER ID="268" LANGUAGE="" NAME="Eva-Britt Svensson (GUE/NGL )," AFFILIATION="föredragande">
<P>
   . – Herr talman! Jag vill börja med att tacka för möjligheten att göra detta viktiga betänkande om könsdiskriminering i hälsovården. Jag vill tacka alla kolleger som har visat stort intresse och engagemang samt lämnat värdefulla bidrag till betänkandet.
<P>
Vilket kön vi råkar födas till är en lika viktig faktor för hälsa som social, ekonomisk och etnisk bakgrund. FN-konferenserna i Kairo 1994 och i Beijing 1995 satte genusskillnaderna i hälsovården på dagordningen. Tyvärr har inte mycket till handling skett efter det, vare sig i medlemsländerna eller på EU-nivå. Fortfarande ses ofta kvinnors hälsa som synonymt med sexuell och reproduktiv hälsa. Naturligtvis är kvinnors hälsa mer komplex än så.
<P>
Jag vill nämna några exempel på könsdiskriminering. Fortfarande tvingas kvinnor vänta längre än män på ambulans vi akuta hjärtbesvär. Fortfarande är dödligheten högre bland kvinnor än män vid samma typ av hjärtsjukdomar. Fortfarande får fler män än kvinnor med synproblem möjlighet till starroperation. Fortfarande är våld mot kvinnor, som är ett stort folkhälsoproblem, ett nästan osynligt fenomen i medicinsk utbildning och praktik. Fortfarande utgör män normen vid forskning och utveckling av nya läkemedel.
<P>
Detta betänkande fokuserar speciellt på två olika områden. Det första området handlar om att lämna förslag till åtgärder för att förhindra könsdiskriminering mellan män och kvinnor som drabbas av samma eller likartade sjukdomar. Det andra fokusområdet är kvinnors hälsa ur perspektivet s.k. kvinnliga sjukdomar, dvs. sjukdomar som nästan enbart drabbar kvinnor, exempelvis bröstcancer, benskörhet, ätstörningar hos unga flickor och våld mot kvinnor i alla dess olika former – fysisk och psykisk misshandel, könsstympning, sexslavhandel, prostitution osv.
<P>
Könsdiskriminering blir mycket tydlig när man får ta del av de forskningsrapporter som finns. Till exempel visar en analys av en hudmottagning i Sverige att män och kvinnor behandlas väldigt olika: Männen får den dyrbarare ljusbehandlingen medan kvinnor skickas hem med ett recept på hudsalva. Den kostnadsmässiga slutsatsen är att om kvinnor skulle behandlas på samma sätt som män, så skulle de resurser som läggs på kvinnor öka med 61 procent. Om man å andra sidan skulle ta kvinnors behandlingsintensitet som norm, då skulle behandlingskostnaden minska med 33 procent. Jag kan också nämna att läkare som gjorde skillnad mellan kvinnor och män vid förskrivningen i det exempel som jag tar upp var kvinnor. Det visar att genusskillnaderna genomsyrar tänkandet hos både män och kvinnor.
<P>
För att arbeta mot könsdiskriminering måste forskare och övriga ha tillgång till könsuppdelad statistik i vården. Utan uppgifter och utan kunskap kan vi inte belägga hur könsdiskrimineringen är i verkligheten. Utan sådan kunskap kan vi inte heller åtgärda problemen. Det är verkligen hög tid att åtgärder vidtas för att vi ska kunna tala om en rättvis och jämlik vård.
<P>
Genusskillnaderna i hälsovården är en precis lika viktig bestämmelsefaktor som etnisk bakgrund, sociala och ekonomiska faktorer. Det måste vi ta hänsyn till framöver i arbetet för att få en rättvis och jämlik vård.
<P>
Jag vill också betona att tillgång till sexualrådgivning, reproduktiv hälso- och sjukvård samt familjeplanering är viktiga instrument för kvinnors hälsa, liksom för kvinnors möjligheter att på lika villkor delta i samhällslivet och för att bekämpa fattigdomen och den pågående feminiseringen av fattigdomen. 
<SPEAKER ID="269" LANGUAGE="EL" NAME="Markos Kyprianou," AFFILIATION="ledamot av kommissionen">
<P>
   . – Herr talman! Jag vill börja med att lyckönska Eva-Britt Svensson och naturligtvis utskottet för kvinnors rättigheter och jämställdhet mellan kvinnor och män till det mycket viktiga arbete de har uträttat genom att utarbeta detta betänkande.
<P>
Den dagen jag tillträdde mitt ämbete och började arbeta med hälsofrågor gick det upp för mig att det verkligen finns en genusdimension i hälsofrågor, dvs. en skillnad mellan könen.
<P>
Vi har t.ex. frågan om rökning, där tendensen verkar vara att fler kvinnor röker, särskilt unga och särskilt på grund av falska löften om att de kan använda rökning för att kontrollera sin vikt. Vi vet vilka problem som finns i samhället och som hänger samman med unga kvinnors vikt, och dessa exploateras nu för att främja rökning.
<P>
Sedan har vi frågan om hiv/aids. Tyvärr ökar antalet fall i EU bland ungdomar, särskilt kvinnor. Det är också en av de mest oroande faktorerna kring denna sjukdom. Sedan har vi förstås frågan om alkohol, och konsumtionen ökar just nu till följd av alkoläsk. Denna riktar sig till och dricks främst av kvinnor, med alla problem detta för med sig.
<P>
Det är förstås skälet till att jag anser betänkandet vara mycket viktigt, och både jag och resten av kommissionen kommer att fästa särskilt stor vikt vid förslagen i betänkandet. Till att börja med måste jag förstås säga att många av frågorna som berörs i betänkandet faller inom medlemsstaternas behörigheter. Inte desto mindre finns det olika metoder, t.ex. förslag, rekommendationer, den öppna samordningsmetoden och riktlinjer, för att utveckla en gemensam politik parlamentet och kommissionen emellan för att förmå medlemsstaterna att tillämpa den.
<P>
Jag vill även kort ta upp två eller tre frågor. Både i programmet för 2006 och i det nya hälsoprogrammet beaktar vi och främjar genusdimensionen, precis som man föreslår i betänkandet. När det gäller rökning 2006 koncentrerar vi oss på unga kvinnor, och det samma gäller för alkohol. Den strategi som jag kommer att lägga fram under det kommande året innehåller en särskild dimension för unga kvinnor.
<P>
Detta gäller också den psykiska hälsan, som vi kommer att ta itu med utifrån kriteriet genusdimensionen. Grönboken om psykisk hälsa som vi lägger fram i oktober kommer också att framhäva denna fråga. Vi kommer inom kort att presentera nya riktlinjer för mammografi och vi har redan utökat arbetet med livmodercancer. Vi tror att vi kommer att ha ett första paket med riktlinjer vid slutet av året. Det bevisar att vi verkligen tar fasta på genusdimensionen.
<P>
Avslutningsvis vill jag nämna en verkligt viktig sak som jag tar hänsyn till och ska verka för inom kommissionen. Det är frågan om insamling av faktaunderlag som är verkligt exakta och som kan ge oss en uppfattning om hur stor skillnaden verkligen är mellan könen i hälsosektorn. Det kommer förstås att hjälpa både oss och medlemsstaterna att planera återstoden av vår strategi. Under 2006 kommer vi t.ex. att definiera indikatorer för gynekologisk hälsa och klimakteriet, som en indikator på endometrios, vilket naturligtvis är extremt viktigt.
<P>
För att avrunda vill jag säga att vi inom läkemedelssektorn, tillsammans med min kollega Günter Verheugen, snart ska offentliggöra ett initiativ för läkemedelsindustrin, och här kommer vi i patientinformationssektorn att ta hänsyn till behovet av en annan strategi när det gäller användningen av läkemedel. Eftersom betänkandet helt riktigt fastställer detta behöver jag inte ytterligare analysera det faktum att läkemedlen fungerar olika för män och kvinnor.
<P>
Jag kommer att följa debatten med stort intresse. 
<SPEAKER ID="270" LANGUAGE="FR" NAME="Anna Záborská," AFFILIATION="för PPE-DE-gruppen">
<P>
   . – Herr talman, herr kommissionsledamot! Först vill jag tacka Eva-Britt Svensson som tagit initiativet till betänkandet. Jag har bara ett ord att säga: vaksamhet. Innehållet och relevansen i föredragandens kommentarer framhäver former av diskriminering som verkar höra en svunnen tid till. Det är oacceptabelt att det enkla faktum att man är kvinna innebär att man löper större risk att inte bli född, och sedan, att få sämre vård än en man.
<P>
Hälsan är vår mest värdefulla tillgång och denna tillgång är just nu i fara. Under ett antal år har kopplingen blivit tydligare mellan kvinnors fysiska och psykiska hälsa och deras ekonomiska situation. Fattiga kvinnor har mer fysiska och psykiska problem än andra kvinnor. Deras livslängd är kortare, de åldras i förtid och tar mer mediciner. Varannan tonårsflicka från missgynnade förhållanden uppvisar en hög nivå av psykisk utmattning. Mer än hälften av de ensamma mödrarna lever i fattigdom, medicinerar mer än andra mödrar och uppvisar en särskilt hög nivå av psykisk utmattning. Kvinnor som är sämre utbildade eller arbetslösa är de som är mest påverkade av psykisk utmattning och fysiska hälsoproblem.
<P>
Kvinnlig fattigdom, ensamt föräldraskap och social isolering utgör därför en riskabel kombination för kvinnors hälsa. Det är en situation som är helt oacceptabel. Betänkandet är därför en mycket användbar påminnelse som kommer i rättan tid. Det finns inga individuella förklaringar och lösningar: därför måste vi finna gemensamma förklaringar och lösningar. Det är vår politiska uppgift. 
<SPEAKER ID="271" LANGUAGE="DE" NAME="Karin Jöns," AFFILIATION="för PSE-gruppen">
<P>
   . Herr talman, herr kommissionsledamot, mina damer och herrar! Det saknas fortfarande en genusspecifik hälsopolitik i Europa. Därför är Eva-Britt Svenssons betänkande så viktigt och jag tackar henne för det. Det är inte längre acceptabelt att de flesta medicinska produkterna enbart testas på män när vi vet att biologiska faktorer innebär att medicinska produkter verkar olika på män och kvinnor, något som redan nämnts.
<P>
Det är inte heller längre acceptabelt att fler kvinnor än män dör i hjärtinfarkt eftersom symtomen hos kvinnor innebär att tillståndet inte diagnostiseras i tid. Det är lika obegripligt att det fortfarande helt saknas information i bipacksedeln till mediciner om att män och kvinnor kan reagera olika. Min grupp stöder därför betänkandet fullt ut eftersom det innehåller kravet på att medlemsstaterna äntligen ska ta den genusspecifika hälsopolitiken på allvar.
<P>
Många av de krav som framförs i betänkandet är inte nya, vilket bara visar hur långsamt byråkratins kvarnar mal i medlemsstaterna. Trots att det sedan 1992 har funnits EU-riktlinjer för tidig upptäckt av bröstcancer hos kvinnor mellan 50 och 69 år finns det bara omfattande mammografiundersökningar i nio medlemsstater. Dessa kan minska dödligheten med 35 procent.
<P>
I betänkandet efterlyses även screening av kvinnor från 40 års ålder, så snart det finns tillgång till bevisbaserade uppgifter, eftersom det finns preliminära indikationer på att dödligheten kan minskas även här med upp till 20 procent.
<P>
En annan viktig fråga är den om klamydiainfektioner. Sjukdomen leder till kvinnlig infertilitet i vart tredje fall där sjukdomen inte diagnostiserats i tid. Behovet av ytterligare faktaunderlag i frågan är mycket stort.
<P>
Sammanfattningsvis vill jag kort uppmärksamma en utveckling som går allmänheten helt obemärkt förbi. Trots att kejsarsnitt utgör en ökad risk för både mammans och barnets hälsa ökar antalet sådana operationer dramatiskt i flera länder. Orsakerna tycks hänga samman med allt från sjukhusläkarnas tjänstgöringslistor och extrainkomster från privata patienter till föräldrar som vill ha ett fast datum, och planering av semestern utgör en stor del av fallen.
<P>
Därför ställer sig min grupp bakom uppmaningen, som i första hand förstås riktar sig till medlemsstaterna, att rent konkret fästa avseende vid hälsoriskerna för mamman och barnet med kejsarsnitt, där riskerna är fem gånger högre än vid naturlig födsel. Men vi stöder även uppmaningen till kommissionen att undersöka detta fenomen på djupet och samla in och vidarebefordra relevanta faktaunderlag.
<P>
Vi välkomnar också att kommissionen och medlemsstaterna uppmanas att vidta alla åtgärder för att se till att kvinnor äntligen får fullständig information om fördelarna och nackdelarna med hormonersättningsbehandling. 
<SPEAKER ID="272" LANGUAGE="FI" NAME="Anneli Jäätteenmäki," AFFILIATION="för ALDE-gruppen">
<P>
   . – Herr talman, mina damer och herrar! Efter utskottets arbete verkar betänkandet väldigt rörigt. Det kan beskrivas som ett lappverk som saknar både en röd tråd och ett tydligt fokus. Kommissionsledamotens inlägg nyss var mycket välkommet. Hans sammanfattning om att genusdimensionen ska beaktas och de fokusfrågor han nämnde välkomnas med öppna armar. Huvudfrågan man bör ställa sig är varför 14 medlemsstater i EU inte har infört screeningprogrammet för upptäckt av cancersjukdomar. Det skulle spara pengar och människoliv och det är av yttersta vikt att screeningundersökningarna faktiskt genomförs i tid. Det var också mycket positivt att kommissionsledamoten menade att psykisk hälsa är en prioritet. Patienter med psykisk ohälsa är i många medlemsstater klart och tydligt en andra klassens medborgare, eftersom psykiska sjukdomar inte betraktas på samma sätt som andra sjukdomar. Sedan vill jag också säga hur glad jag är över att kommissionsledamoten fäste avseende vid den ökande alkoholkonsumtionen i sitt anförande. Alkoholkonsumtionen har ökat i nästan alla medlemsstater och alkoholrelaterade dödsfall och sjukdomar har blivit vanliga. Detta är en trend med fatala följder, särskilt för ungdomarna. Därför finns det mycket att göra i det avseendet på unions- och regeringsnivå, och dessutom måste prioriteringar ske. 
<SPEAKER ID="273" LANGUAGE="DE" NAME="Hiltrud Breyer," AFFILIATION="">
<P>
   Herr talman! Jag vill också på Verts/ALE-gruppens vägnar tacka Eva-Britt Svensson för betänkandet och framför allt för initiativet. Som framhållits har mycket misslyckats på grund av att man inte sett genusskillnaderna. Men jag hoppas att kommissionen inte bara ägnar sig åt läpparnas bekännelse i frågan utan att initiativet verkligen kommer att leda till åtgärder för att komma till rätta med situationen i framtiden.
<P>
Man är särskilt ense om att kvinnlig könsstympning är ett brott mot kvinnan i många avseenden, men särskilt från medicinsk synpunkt. EU får inte nöja sig med vädjanden utan måste statuera mycket tydliga exempel, och jag hoppas att kommissionen gör gemensam sak med nästa ordförandeskap och presenterar ett lämpligt initiativ. Vi behöver screeningprogram, anmälningsplikt och straffrättsliga åtgärder för dem som utför könsstympning i EU.
<P>
Klamydia leder i ett fall av tre till infertilitet. Vi behöver ökad medvetenhet och fler kampanjer så att allmänheten får upp ögonen för denna verkligt dramatiska situation. Dessutom kan inte riskerna med hormonbehandling och överstimulering vid in vitro-befruktning längre bagatelliseras. EU måste göra mer på området, särskilt för kvinnornas skull. Därför hoppas jag att detta initiativbetänkande verkligen utgör en nystart på EU-nivå så att siktet riktas in tydligare på frågan om kvinnor och hälsa. 
<SPEAKER ID="274" LANGUAGE="NL" NAME="Kartika Tamara Liotard," AFFILIATION="för GUE/NGL-gruppen">
<P>
   . – Herr talman! Först av allt vill jag varmt tacka Eva-Britt Svensson för hennes betänkande, som jag vill kommentera på två punkter.
<P>
Nederländernas parlament kommer inte att diskutera fortsatta åtgärder mot kvinnlig könsstympning förrän senare denna månad. Kabinettet har antagit ett antal goda rekommendationer från folkhälsorådet om åtgärder för att förebygga och beivra könsstympning. Det i sig illustrerar hur viktigt det är att beakta denna fråga och Eva-Britt Svenssons betänkande. Trots att Nederländerna månar om bilden av sig själv som ett progressivt land, har vi väntat alltför länge på en tydlig policy om könsstympning, och inte ens nu har den nederländska regeringen fattat något beslut om anmälningsplikt för hälsovårdspersonal, eftersom man är rädd för att allmänheten ska undvika att söka medicinsk hjälp om hjälpen används för att upprätthålla lagen. Vi kan dock inte kosta på oss att inta en så slapp hållning till denna allvarliga form av misshandel, och vi stöder därför kravet i Svenssons betänkande att anmälan ska vara obligatorisk.
<P>
Utöver genusskillnaderna i hälsovården och behovet av ett tydligare genusperspektiv på hälsobesvär, som nämns i betänkandet, återstår många områden där det finns en särskild koppling mellan kvinnor och hälsa och där könsspecifika effekter därför kan förutses. Dessa effekter bör kartläggas innan ny lagstiftning införs.
<P>
För två månader sedan beslutade Nederländernas parlament att låta utarbeta en rapport om genusrelaterade effekter i det nya hälsovårdssystem som ska införas den 1 januari. Jag vill råda kommissionen att låta utarbeta liknande rapporter över genusrelaterade effekter inom politikområden som verkligen är av betydelse för kvinnor, och vill att dessa ska läggas fram för parlamentet innan den nya hälsovårdslagstiftningen antas. Detta kan faktiskt ses som ett tillägg till punkt 11 i Svenssons betänkande. 
<SPEAKER ID="275" LANGUAGE="PL" NAME="Urszula Krupa," AFFILIATION="för IND/DEM-gruppen">
<P>
   . –  Herr talman! Jag tvivlar inte på att Eva-Britt Svensson haft goda avsikter när hon utarbetat detta betänkande, men det verkar ha skett en ganska konstlad uppdelning av programmen utifrån kön. Även om ett antal viktiga problem av såväl allmän som specifik karaktär lyfts fram i betänkandet gör den särskilda betoningen av vissa frågor att andra minst lika viktiga frågor diskrimineras, och det utan goda skäl.
<P>
Det är alltid enklare att behandla en sjukdom om man känner till orsaken. Efter att ha studerat detta betänkande vill jag därför uppmärksamma ledamöterna på att diskriminering grundar sig på en brist på respekt för mänskliga rättigheter och etiska principer, och på den nuvarande epidemin av psykisk ohälsa. Det är ett symptom på självupptagenhet, eller med andra ord behovet av att härska över andra och underkuva dem genom att manipulera dem för egna syften.
<P>
Att de flesta som arbetar inom sjukvården är kvinnor, ett problem som tas upp i betänkandet, beror inte på diskriminering. Det är i stället något som är nödvändigt för patienterna, eftersom kvinnor av naturen är vårdande och mottagliga för patienternas behov. Däremot kan löner som är alltför låga jämfört med kostnadsläget vara diskriminerande. Ekonomiska villkor och liberala livsstilar leder till diskriminering av kvinnor med barn och diskriminering av familjer med moralisk resning. Denna familjetyp är den enda som erbjuder en normal uppväxtmiljö och samvaro i en atmosfär av ömsesidig respekt och kärlek, och en familjemiljö av detta slag kräver lagens stöd och politiska åtgärder som värnar om familjen.
<P>
Samtidigt är raserandet av familjen en av orsakerna till sexuell promiskuitet, som är ytterligare en länk i kedjan när det gäller spridning av sexuellt överförbara sjukdomar, i synnerhet klamydia och hiv, som orsakar stort lidande, cancer och död. Kvinnornas kamp för de privilegier och rättigheter som tillkommer dem får inte heller urarta till aggressiv och konfliktskapande rivalitet med männen.
<P>
Om författaren på allvar bryr sig om kvinnor som lider av psykisk ohälsa och missbruk, varför innehåller då punkt 21 öppen abortpropaganda? Sådan propaganda åsidosätter traditionella normer och leder till förvirring och fördärv, precis som den frisinnade toleransen för avvikelser. Även om det verkligen finns skillnader mellan mäns och kvinnors missbruk är det underliggande problemet alltid egofixering. Det är alltid ett symptom på psykiska brister hos individen och på de psykiska besvär som på medicinskt språk brukar benämnas självdestruktiva beteenden.
<P>
Även våld är ett symptom på psykisk ohälsa. Forskning på människor i homosexuella relationer visar att andelen män respektive kvinnor som använder våld ligger på cirka 50 procent. Det bevisar att våldet inte är könsrelaterat.
<P>
Ur medicinsk synpunkt är förslaget om att förskriva läkemedel på könsspecifik grund helt missriktat, eftersom det är vedertaget bruk att anpassa doseringen till en patients kroppsvikt och ålder. Alla skillnader i hur enskilda läkemedel måste förskrivas är avhängiga individuella skillnader och könshormoner, vilket innebär att det inte finns något som motiverar EU:s innovativa införande av genusskillnader i läkemedelsbehandlingen. 
<SPEAKER ID="276" LANGUAGE="PL" NAME="Marcin Libicki," AFFILIATION="för UEN-gruppen">
<P>
   . –  Herr talman! Jag har läst detta betänkande med stort intresse eftersom det med all rätt lyfter fram ett antal väldigt speciella problem som rör kvinnors hälsa.
<P>
Det gläder mig att vårt intresse för frågor som dessa mycket väl kan härröra från den ärevördiga europeiska traditionen att måna om samhällets svagare medlemmar. Det är i detta fall en fin tradition, där det finns alla skäl att uppmärksamma kvinnorna som den svagare halvan av mänskligheten. Samtidigt måste vi emellertid fråga oss själva i vilken utsträckning många av de problem kvinnor i dag står inför har sitt ursprung i ej önskvärda förändringar i vår civilisation, en fördärvad familjemodell och negativa ideologier som sprids i kölvattnet av moderna föreställningar om gott och ont och om moral och omoral.
<P>
Männen arbetar kortare tid än någonsin och har i vissa medlemsstater rentav sett till att skaffa sig 35-timmarsvecka, vilket betyder att i stort sett ingenting blir gjort. Om vi tar detta i beaktande, tillsammans med det faktum att även kvinnor måste jobba dessa 35 timmar i veckan och samtidigt sköta hem och familj, framstår det som uppenbart att kvinnornas lott verkligen har blivit hårdare. Det leder oss osökt in på frågan om man inte bör skapa förutsättningar för att kvinnor ska kunna stanna hemma om de så vill, och ägna sig åt familjen i stället för att jobba så hårt som de ofta gör i dag.
<P>
Som jag ser det misslyckas detta betänkande med att lyfta fram de negativa effekterna av det stora antalet aborter, även om det mycket tydligt hävdas att kvinnor lider av ytterst allvarliga psykiska störningar. Likaså påpekas att andelen alkohol- och narkotikamissbrukare bland kvinnor ökar. Eva-Britt Svensson påpekar också att allt fler kvinnor begår självmord, vilket är högst beklagligt. Den fråga som måste ställas är i vilken utsträckning detta orsakas av raserade familjemönster och familjemodeller och av sådant som effekterna av aborter och vissa preventivmedel.
<P>
Mina damer och herrar! Vi bör trots allt välkomna att kvinnor i de flesta länder lever längre än män. Det är emellertid olyckligt att skillnaden i förväntad livslängd minskar, något som ganska uppenbart har sin grund i de många problem som Svensson hänvisar till i sitt betänkande.
<P>
Jag måste tyvärr säga att det här betänkandet har en viss ideologisk slagsida. Precis som Urszula Krupa noterade kan detta ses i punkt 21, där man helt i onödan talar om ”reproduktiv hälsa” och med andra ord i förtäckta ordalag uppmanar kvinnor att göra abort. Det förundrar mig att ideologiskt förvirrade feminister tittar fram ur buskarna vid snart sagt varenda debatt vi håller. Vid debatter om aids och millenniemålen och vid debatten här i kammaren om jämställdhet mellan kvinnor och män var det alltid någon som ville flika in ett ”reproduktiv hälsa”, eller med andra ord ett förtäckt stöd för aborter. Detta är att ideologisera helt i onödan.
<P>
På samma sätt är sammanblandningen mellan patienter och kvinnor i hälsovården helt missriktat ideologiserande. Lika tillgång till hälsovård för kvinnor och män är en sak, men hälsovårdens inre arbete är något helt annat. Olyckligtvis är detta bara ännu ett exempel på de förvirrade feministidéer som vissa av kammarens ledamöter fortfarande behärskas av.
<P>
Det var med största tillfredsställelse jag i skäl D läste att folkhälsan i första hand påverkas av etiska och moraliska principer. Jag hoppas att en god moralisk hälsa ska ligga till grund för bästa möjliga folkhälsa i Europa. 
<SPEAKER ID="277" LANGUAGE="FR" NAME="Lydia Schenardi (NI )." AFFILIATION="">
<P>
   – Herr talman! Detta betänkande är anmärkningsvärt innehållsrikt och visar en långtgående ambition inom de områden som berörs. Vi vet emellertid att vi varken har de mänskliga eller materiella resurserna för att bemöta krav av denna omfattning, och jag tror att en viss ödmjukhet bör vägleda vårt arbete.
<P>
I en tid när vi ger alla möjlighet att dra fördel av tekniska uppfinningar och när vi oroar oss över hur energi och livsmedel fördelas, är det sant att det är hög tid att vi funderar på att inrätta en europeisk bank för hälsa och förebyggande hälsovård. Det är ganska uppenbart att en stor del av befolkningen i de länder som nyligen har anslutit sig till EU står utanför de offentliga hälsovårdssystemen. Dessa människor ställer inga frågor om hälsovård.
<P>
Bör vi inte därför tänka oss att förse dem med hälsovård genom kampanjer, vaccinationer och primärvård som oavsett kön kan tillhandahållas av mobila vårdlag och med mobil utrustning? I våra gamla medlemsländer har rätten till hälsovård förvisso blivit ett ovedersägligt faktum, men detsamma kan inte sägas om dessa länder, där hälsa och social trygghet alltför ofta är till för dem som har betalat för att åtnjuta denna trygghet. Situationen är därför sådan att outbildade och arbetslösa män och kvinnor, äldre personer och ensamstående föräldrar inte har tillgång till den mest grundläggande vård.
<P>
Bortsett från eventuella strukturfondsmedel, exempelvis bidrag till hälsovårdsstrukturer som redan har inrättats i dessa länder, är det av största vikt att man ser till att dessa samhällsgrupper garanteras en lägsta hälsoskyddsnivå. Det vore därför klokt att börja med barnen, eftersom vi vet att olösliga problem kan tillstöta om vi inte har förebyggande och grundläggande barnhälsovård. Beroende på befintliga behov kan det sedan finnas skäl att prioritera de områden där sjukdomsförhållandena är mest påtagliga, och till sist utvidga verksamhetsfältet. Om vi vill göra anspråk på att handla enligt ett humanitärt förhållningssätt är detta vår skyldighet som parlamentsledamöter och det är parlamentets skyldighet. Detta är utan tvekan en utmaning. Det måste vara vår strävan att anta den utmaningen. 
<SPEAKER ID="278" LANGUAGE="EL" NAME="Rodi Kratsa-Tsagaropoulou (PPE-DE )." AFFILIATION="">
<P>
   – Herr talman, herr kommissionsledamot! Det är viktigt att vi i parlamentet nu för första gången sedan EU:s utvidgning diskuterar frågan om kvinnors hälsa, särskilt med tanke på kommande utvidgningar till länder där jämställdhet mellan könen inte har vunnit politiskt genomslag och där kvinnors rättigheter måste skyddas. Jag vill därför tacka föredraganden för hennes initiativ och för den värdefulla informationen i hennes betänkande.
<P>
Ett välfärdssamhälle med gemensamma normer och sammanhållning bygger ju främst på medborgarnas fysiska och psykiska hälsa. Betänkandet uppmärksammar oss på de speciella situationer som kvinnor ställs inför i hälsovården, exempelvis i samband med barnafödande, och på särskilda problem som bröstcancer, livmodercancer, osteoporos och menopaus.
<P>
Vi får information om kvinnors specifika beteende som patienter och användare av vissa läkemedel och behandlingar. Kommissionsledamoten har bekräftat dessa särdrag för oss och försäkrar oss att han kommer att införliva dem i sin nya strategi.
<P>
Föredraganden informerar oss också om bristen på information och hur samhället och medicinsk personal och vårdpersonal lämpligen kan bemöta dessa situationer. Vi förstår därför att det behövs särskilda studier, detaljerad statistik och indikatorer – och här stöder jag föredragandens förslag – så att vi kan studera dessa situationer på ett bra sätt och ta itu med dem effektivt med alla parametrar och på alla nivåer – förebyggande åtgärder, diagnos och behandling.
<P>
Det viktiga är att vi förstår att vi måste anlägga ett genusperspektiv på alla våra strategier på nationell nivå och EU-nivå och på alla forskningsprogram och alla informations- och medvetandehöjande strategier, eftersom kvinnorna själva måste informeras och skyddas.
<P>
En negativ sida av betänkandet är att det tar upp frågor som faller utanför undersökningens räckvidd, exempelvis kravet på arbetstidsförkortning och lönekraven, och jag föreslår att vi inte röstar om dessa stycken. Eftersom frågan om punkt 21 togs upp skulle jag också vilja att kommissionsledamoten förklarade för oss vad kommissionen menar med sin strategi för sexuell och reproduktiv hälsa. 
<SPEAKER ID="279" LANGUAGE="IT" NAME="Marta Vincenzi (PSE )." AFFILIATION="">
<P>
   – Herr talman, mina damer och herrar! Först av allt vill jag tacka föredraganden. Med adress till kommissionsledamoten tror jag det är lämpligt att påpeka att detta ambitiösa betänkande, som anlägger ett genusperspektiv på tillståndet inom våra hälsovårdssystem, förtjänar att placeras i det politiska rampljuset – även av kommissionen.
<P>
Kommissionen måste göra sin röst hörd och utifrån en noggrann analys av de olika hälsovårdssystemen i EU:s 25 medlemsstater berätta för oss vad man har för övergripande strategi, hur kommissionen avser att införliva förebyggande åtgärder och behandling i alla EU:s politikområden och framför allt vilken bedömning kommissionen gör av situationen inom EU. När vi vet detta och efter debatten med parlamentet kommer vi att kunna säga vilka framsteg som gjorts på denna kontinent, som inte bara är en rad motgångar, utan en del av världen där kvinnor lever ett bättre liv än någon annanstans i världen.
<P>
Kommissionen bör också närmare ange vilka utmaningar vi står inför när vi bygger en ny välfärdsstat som är avpassad till kvinnornas behov. Europa kommer inte att kunna utvecklas utan kvinnorna. Det är ett politiskt faktum som jag hoppas att inte ens kommissionen ska glömma bort.
<P>
Jag är därför tacksam för detta betänkande, men jag måste erkänna att jag har begärt separat omröstning om tre frågor. Det gäller skäl U och punkterna 15 och 10, eftersom de är ytliga och illa formulerade. Trots föredragandens mycket goda avsikter riskerar de att orsaka skada, eftersom de inte är begripliga.
<P>
I skäl U och punkt 15 påstås att stimulering av äggstockarna i sig kan skada kvinnors hälsa. Detta påstående är falskt och kan utan överdrift få folk att fördöma stamcellsforskning utifrån någon sorts idé om könsdiskriminering. Vi behöver inga utvecklingsfientliga attityder!
<P>
Europa måste fortsätta att utvecklas på en stabil vetenskaplig grund. I punkt 10, eller åtminstone som den har översatts till vissa språk, krävs inte att kloning av människor ska förbjudas i EU-program, vilket vore korrekt, utan att dessa metoder ska stoppas eller dras in. EU finansierar inte några program av detta slag, och vi bör därför utesluta möjligheten att man kan säga eller tro att vi försöker att stoppa terapeutisk kloning. 
<SPEAKER ID="280" LANGUAGE="EN" NAME="Diana Wallis (ALDE )." AFFILIATION="">
<P>
   – Herr talman! Betänkandet innehåller en hel del, och jag hoppas att det inte är alltför mycket. Men jag vill tacka föredraganden för att hon har tagit upp en fråga som rör kvinnors hälsa och som jag har arbetat mycket med. Jag syftar på en sjukdom som påverkar uppskattningsvis 14 miljoner kvinnor och flickor i hela EU. Det finns inget känt botemedel, orsaken är okänd och den genomsnittliga tid som krävs för en diagnos ökar i stället för att minska och är nu nio år. Den sjukdom jag talar om är endometrios. Den förstör liv och familjer, den orsakar sterilitet, den är mycket mer än enbart menssmärtor. Det finns ett desperat behov av allvarlig forskning och uppmärksamhet kring denna sjukdom.
<P>
Som parlamentsledamöterna känner till har en förklaring cirkulerat för underskrift här i parlamentet i syfte att öka medvetenheten. Vi fick ihop totalt 266 underskrifter, vilket är mer än vad vi någonsin fått ihop i en enskild hälsofråga. Till synes fästs ingen uppmärksamhet vid denna sjukdom och den smärta som den orsakar. Det är en verklig jämställdhetsfråga. Inte ens i vårt moderna samhälle vill någon tala om menstruationssmärtor: kvinnorna ska bara lida i tysthet.
<P>
Detta kan inte vara rätt. Sjukdomen har hjärtskärande konsekvenser för många kvinnor och familjer och den påverkar också den europeiska ekonomin. 14 miljoner kvinnor i hela EU väntar på att någon ska ta deras lidande på allvar. Det är underbart att föredraganden har tagit upp sjukdomen i sitt betänkande.
<P>
Jag är tacksam för att kommissionsledamoten nämnde sjukdomen, men nu är det faktiskt upp till kommissionen och medlemsstaterna att göra något åt denna hemska sjukdom, som är en jämställdhetsfråga som endast påverkar kvinnor och flickor. Jag undrar hur det hade sett ut om det hade varit en manlig sjukdom! 
<SPEAKER ID="281" LANGUAGE="ES" NAME="Raül Romeva i Rueda (Verts/ALE )." AFFILIATION="">
<P>
   – Herr talman! Jämställdhetspolitiken måste förvisso genomsyra och införlivas på alla politiska, sociala och institutionella nivåer. Jag anser att betänkandet på ett bra sätt illustrerar hur detta kan ske inom medicin och hälsovård och instämmer därför i tidigare talares gratulationer till föredraganden, Eva-Britt Svensson.
<P>
Såsom framgår av olika studier behandlas kvinnor och män olika när det gäller läkemedelsförskrivning, behandling och kostnader för medicinsk vård och hälsovård. För att nämna några av de exempel som tas upp i betänkandet drabbas kvinnor av könsrelaterat våld, könsstympning och sjukdomar som osteoporos, bröstcancer och ätstörningar. Kvinnor lider också till följd av sexuellt utnyttjande, prostitution och bristande säkerhet på arbetsplatsen. Detta är särskilda frågor som kräver särskild behandling.
<P>
Det finns flera skäl till att vi ställer oss positiva till detta betänkande. Ett av de skäl som jag vill betona är att man lyfter fram att medlemsstaterna och kommissionen måste anlägga ett jämställdhetsperspektiv på sin politik. Det gladde mig därför också att höra vad kommissionsledamoten sa inledningsvis. 
<SPEAKER ID="282" LANGUAGE="EN" NAME="Bairbre de Brún (GUE/NGL )." AFFILIATION="(Talaren talade iriska.)">
<P>
 Herr talman! Jag instämmer i uppfattningen att god hälsa inte endast är en fråga om att inte vara sjuk, utan det är också en fråga om fysisk, mental och social välmåga. Denna princip ligger till grund för strategin för investering i hälsa, som jag tog initiativ till i min valkrets under min tid som minister för hälsofrågor, social service och allmän säkerhet i Nordirland. Jag såg mig inte som en sjukdomsminister utan som en hälsominister.
<P>
Detta betänkande av Eva-Britt Svensson – som jag vill tacka henne för – belyser många av de viktiga frågorna. Det innehåller bra praktiska rekommendationer som är värda vårt stöd.
<P>
Det har sagts att det är dåligt för hälsan att vara kvinna, och det finns faktiskt statistik som stöder denna allmänt utbredda åsikt. Nu kommer det statistik från Skandinavien som visar att det finns skillnader inte bara i hälsostatusen, utan också i hur hälsovården behandlar kvinnor jämfört med män. Om det är fallet i Skandinavien, med sin relativt goda jämställdhet, är det dags att vi tar en mycket noggrann titt på läget i övriga medlemsstater.
<P>
Jag välkomnar erkännandet från kommissionsledamot Kyprianou om vikten av information. Jag instämmer också i det förslag som min kollega Kartika Liotard lade fram tidigare i kväll.
<P>
Vi måste erkänna den bristande jämställdhet som finns inom sjuk- och hälsovården om vi ska kunna bekämpa skillnaderna framgångsrikt och garantera alla en lämplig vård. 
<SPEAKER ID="283" LANGUAGE="NL" NAME="Johannes Blokland (IND/DEM )." AFFILIATION="">
<P>
   – Herr talman! Eva-Britt Svensson har skrivit ett ytterst fascinerande och heltäckande betänkande som tar upp många aspekter som är relaterade till kvinnor och hälsovård. Jag är ingen läkare, men jag antar att många stycken i betänkandet sätter fingret på den ömma punkten. Jag är imponerad av den omsorg som genomsyrar detta betänkande. Där finns stor empati för de personer som inte på något sätt kan hävda sina egna rättigheter, när de drabbats av misshandel, brottslighet eller missbruk. Jag stöder helhjärtat kravet på ett tillgängligt hälsovårdssystem. Punkt 21 står emellertid i bjärt kontrast till alla positiva avsnitt i betänkandet. Medan vuxnas välfärd och hälsa ägnas stor uppmärksamhet i betänkandet, missar man i punkt 21 att garantera människor samma sak i ett tidigare skede av deras liv. Det verkar som om vuxnas rättigheter och omsorgen om dem väger tyngre än omsorgen om människor som just påbörjat sitt liv. För mig är alla människors liv precis lika värdefullt, oavsett om de är väldigt unga eller väldigt gamla. Därför vill jag begära att de delar av betänkandet som gör åtskillnad mellan omsorg i olika livsskeden ska strykas. På så vis kan det positiva förhållningssättet i betänkandet också komma de människor till godo som ännu inte kan försvara sina egna intressen. Jag hoppas att mina kolleger bland ledamöterna är beredda att sudda ut denna fläck som skämmer ett i övrigt utmärkt betänkande. 
<SPEAKER ID="284" LANGUAGE="DE" NAME="Angelika Niebler (PPE-DE )." AFFILIATION="">
<P>
   – Herr talman, herr kommissionsledamot, mina damer och herrar! Även jag vill börja med att uppriktigt gratulera Eva-Britt Svensson till hennes lyckade betänkande. Det betänkande hon lade fram för utskottet var verkligt balanserat och till stor del heltäckande. Det är viktigt att frågan om kvinnor och hälsa tas upp på EU-nivå. Jag vill också tacka kommissionsledamoten för att han tagit goda initiativ inom detta område, eftersom det för det första fortfarande råder brist på information om hur många medicinska produkter påverkar kvinnor och för det andra eftersom forskningen om kvinnorelaterade sjukdomar fortfarande inte sker på lika villkor. Det utförs knappast några kliniska tester av medicinska produkter på kvinnor. Detta är en särskilt viktig aspekt mot bakgrund av våra pågående diskussioner om det sjunde ramprogrammet för forskning.
<P>
För det tredje – och detta är för mig en hjärtefråga – är det även viktigt att EU vidtar åtgärder inom området för osteoporos, en dold epidemi som särskilt drabbar kvinnor. Det är viktigt att kampen mot denna sjukdom äntligen ges en mer framskjuten plats.
<P>
Vid sidan av dessa synpunkter vill jag också beklaga att betänkandet i den form det nu läggs fram för omröstning i kammaren bara är en urvattnad version av vad Eva-Britt Svensson ursprungligen lade fram för utskottet. Det gör mig särskilt upprörd att betänkandet nu innehåller krav på förkortad arbetstid och högre lön för anställda inom hälsovården, exempelvis i punkt 54. Även om jag har den största förståelse för att arbetsförhållandena inom hälsovården är svåra, är detta inget som ska hanteras på EU-nivå. Var skulle vi hamna om beslut om löner fattades på EU-nivå? När det gäller arbetstidsfrågan har vi helt nyligen antagit arbetstidsdirektivet, så jag tycker inte att det är rimligt att än en gång ta upp denna fråga i detta utmärkta betänkande.
<P>
Samma sak gäller det ändringsförslag som socialdemokratiska gruppen i Europaparlamentet har lagt fram om könsneutrala taxor. Vi antog ett direktiv om könsneutrala taxor 2004. Jag anser inte att det är riktigt att nu kräva en ny översyn av detta. Jag och andra ledamöter i min grupp förbehåller oss därför rätten att rösta mot betänkandet i morgon – om det betyder att vi måste rösta om absurditeter – även om jag varmt välkomnar huvudinnehållet i detta betänkande. 
<SPEAKER ID="285" LANGUAGE="PT" NAME="Edite Estrela (PSE )." AFFILIATION="">
<P>
   – Herr kommissionsledamot, mina damer och herrar! Fortfarande under 2000-talet utsätts kvinnor för diskriminering inom olika områden – på arbetsplatsen, i hemmet, i det politiska livet, i samhället och när det gäller tillgång till hälsovård. Detta gäller inte enbart tillgång till sexuell och reproduktiv hälsovård. Det finns även en diskriminering i fråga om diagnoser och behandling i stort, i synnerhet när det gäller så kallade kvinnliga sjukdomar, som fibromyalgi, bröstcancer, livmodercancer och osteoporos. Därför är detta ett välkommet betänkande i rättan tid och jag vill passa på att gratulera Eva-Britt Svensson.
<P>
Kvinnor diskrimineras på grund av att fördomar tar överhanden över sunt förnuft och respekt för andra. Till följd av fördomar och brist på information har vi i dag fler aidssjuka kvinnor. För att kunna minska antalet drabbade kvinnor och förhindra fler dödsfall måste medlemsstaterna prioritera frågan om tillgång till sexuell och reproduktiv hälsovård och familjeplanering. Vi kan inte tillåta att tusentals kvinnor fortsätter att dö på grund av att de har valt att göra abort i hemlighet. Vi kan inte tillåta att tusentals ungdomar får lida av följderna av tonårsgraviditeter på grund av att de inte har fått tillräckligt stöd. Vi kan inte tillåta att tusentals kvinnor utsätts för fysisk och psykisk misshandel på förlossningsavdelningar på grund av försummelse och än värre fördomsfullhet. Även på europeiska förlossningsavdelningar finns det kvinnor som lämnas ensamma i timmar i sträck under sitt födsloarbete och som lider fruktansvärt utan att få vare sig hjälp eller tillsyn.
<P>
Det är väl känt att våld i hemmet, könsstympning, kvinnohandel, prostitution och all form av sexhandel ligger till grund för allvarliga hälsoproblem och dödsfall bland kvinnor. I åldersgruppen 15–44 år dör fler kvinnor av kvinnorelaterat våld än av cancer, malaria, trafikolyckor och krig. I Europa fortsätter kvinnor att misshandlas, stympas, säljas och prostitueras utan att medlemsstaternas myndigheter fullgör sina skyldigheter.
<P>
Och vad har kommissionen gjort, för den delen? Även inom detta område har mycket lite gjorts. Även självklara och enkla åtgärder tar tid att genomföra, exempelvis mammografiundersökningar, som bara har införts i några få länder – som Belgien, Finland, Frankrike, Ungern, Luxemburg, Nederländerna, Sverige, Förenade kungariket och Portugal. Det är av avgörande betydelse att de utökas till att omfatta övriga länder. Hälsovårdspolitiken faller under medlemsstaternas behörighetsområde, men kommissionen kan och bör göra mer inom detta område, eftersom många situationer går utanför de nationella ansvarsområdena. 
<SPEAKER ID="286" LANGUAGE="PT" NAME="Ilda Figueiredo (GUE/NGL )." AFFILIATION="">
<P>
   – Det är alltid av största vikt att lyfta fram behovet av att integrera jämställdhetsperspektivet i folkhälsostrategierna i både medlemsstaterna och kommissionen. Vi menar därför att denna debatt är mycket viktig och jag vill berömma Eva-Britt Svensson för hennes betänkande, med tanke på behovet av att sätta kvinnors hälsa mer i fokus, med särskild tonvikt på gravida kvinnor och spädbarn och på kvinnodominerade yrken.
<P>
Icke desto mindre måste vi bli mycket mer drivande när det gäller att främja sexuell och reproduktiv hälsovård, sexuell hälsa och familjeplanering, garantera kvinnor rätt att välja, ge alla kvinnor, oavsett social och ekonomisk ställning, lika tillgång till hälsovårdskliniker där de kan avsluta en graviditet under de tre första månaderna, om detta är vad de väljer att göra, och slutligen få ett slut på stympning av kvinnor, illegala aborter och den kriminalisering av kvinnor som fortfarande pågår i vissa EU-länder, däribland mitt eget land Portugal.
<P>
EU:s institutioner och medlemsstaterna måste spela en mer aktiv roll för att skydda kvinnors hälsa och bör utnyttja det tillfälle som erbjuds dem vid det kommande mötet i FN:s generalförsamling. 
<SPEAKER ID="287" LANGUAGE="EL" NAME="Maria Panayotopoulos-Cassiotou (PPE-DE )." AFFILIATION="">
<P>
   – Herr talman! Ordet ”hälsa” är på de flesta språk feminint och forna tiders hedniska européer föreställde sig hälsan som en vacker kvinna, som vi än i dag kan beundra avbildad som staty.
<P>
Vid 2000-talets början kommer Eva-Britt Svenssons betänkande som ett bevis på att en stor andel kvinnor inom EU på grund av tekniska landvinningar och trots vetenskapliga framsteg, och kanske på grund av en värdekollaps, ofta har eller riskerar att få dålig hälsa och hotas av en mängd sjukdomar, störningar och missbruk.
<P>
Ämnet för dagens betänkande är emellertid könsdiskriminering i hälsovårdssystem. Det handlar med andra ord om på vilka sätt och med vilka medel man kan ta itu med alla de otäcka och skrämmande hot mot kvinnors fysiska och psykiska hälsa som beskrivs.
<P>
Jag vill gratulera Svensson som på uppdrag av utskottet för kvinnors rättigheter och jämställdhet mellan kvinnor och män har ringt i varningsklockan. Jag vill också gratulera kommissionsledamoten till hans förhandsbeslut och de lösningar han har föreslagit för att sätta fokus på och genom sitt initiativ främja hälsan hos 42 procent av unionens arbetande befolkning, och hos äldre kvinnor som redan har lämnat sitt bidrag på två arbetsplatser – på jobbet och i hemmet.
<P>
Initiativet omfattar även flickors och unga kvinnors hälsa i EU, eftersom unionens framtid och välstånd beror på dem. Även om det i resolutionsförslaget saknas en rangordning av förslagen och vissa uppgifter gränsar till överdrifter och kommer i konflikt med subsidiaritetsprincipen, anser jag som kvinnlig ledamot av Europaparlamentet och som en kvinna som själv har döttrar att det är ett civilisatoriskt framsteg att angripa hälsoproblem och sjukdomsorsaker ur ett genusperspektiv. Detta är en svår fråga, något som Europeiska agenturen för säkerhet och hälsa på arbetsplatsen – som vi också måste uppmana att bidra – också erkänner på sin webbplats. 
<SPEAKER ID="288" LANGUAGE="" NAME="Anna Hedh (PSE )." AFFILIATION="">
<P>
   – Herr talman, herr kommissionär, kära kolleger! Trots att jag är av det som vissa – om än få – kallar ”det svaga könet” och hundratals mil ifrån mina barn ikväll, vill jag gärna vara med och debattera denna viktiga fråga. Jag vill börja med att tacka föredraganden, min svenska kollega Eva-Britt Svensson, för att hon har fått med många viktiga frågor som är värda att lyfta fram i detta sammanhang. Det gläder mig att PSE-gruppen har stött mina ändringsförslag om bl.a. kvinnor och rökning som nu finns under punkt 34 och hoppas förstås att jag får stöd för det imorgon.
<P>
Sverige blev det första land i världen där andelen rökande kvinnor översteg rökande män, något som jag förstås inte känner mig särskilt stolt över. Kvinnor är mer utsatta för rökningens skador än män. En förklaring är att kvinnor generellt har mindre kroppsstorlek, mindre hjärta och smalare kranskärl än män. Undersökningar visar också att det främst är lågutbildade kvinnor i lågavlönade yrken, t.ex. vård och omsorg, som röker mest.
<P>
I dagarna presenterades en ny stor studie som har gjorts av Europeiska kardiologsamfundet (ESC) som bl.a. visar att kvinnor med symptom på hjärt- och kärlsjukdomar generellt får sämre vård än män. Detta trots att kvinnornas chanser att överleva en hjärtinfarkt är mindre än männens.
<P>
Diskriminering av alla slag, i detta fall könsdiskriminering inom hälsovårdssystemet, är en internationell angelägenhet. Därför bör vi i EU komma med en klar linje och även ta vara på varandras erfarenheter. 
<SPEAKER ID="289" LANGUAGE="HU" NAME="Lívia Járóka (PPE-DE )." AFFILIATION="">
<P>
   – I konsumtionssamhällets värdesystem har hälsan fått en avgörande betydelse för livskvaliteten och utvecklats till en tungt vägande faktor i den ekonomiska och sociala politiken. Direkta och indirekta utgifter för medicinska behandlingar svarar för en allt större andel av EU-medlemsstaternas budgetar. Alla kan dock inte i samma utsträckning märka av de positiva effekterna. För fattiga och missgynnade grupper som i flera avseenden är uteslutna och som utgör samhällets nedre tredjedel, kan vi inte säga att det har skett någon märkbar förändring till det bättre om man ser till kvaliteten på den hälsovård som tillhandahålls eller dessa människors välmående, hälsostatus eller förväntade livslängd.
<P>
Min kollega Eva-Britt Svensson formulerar i sitt betänkande tydligt behovet av att tillhandahålla hälsovård på mer lika villkor. Målet är att hälsovården ska hålla samma kvalitet och att kvinnor och män ska garanteras lika tillträde till hälsovårdstjänster. En särskilt viktig punkt i detta betänkande är kravet på att skapa förutsättningar för lika tillträde till hälsovård och lika möjligheter för gravida kvinnor, kroniskt sjuka, funktionshindrade och äldre kvinnor samt kvinnor som tillhör andra utsatta grupper, exempelvis romska kvinnor.
<P>
Bristen på statistik gör att vi inte har några siffror över vilket förhållande den romska folkgruppen i allmänhet och romska kvinnor i synnerhet har till de olika typer av institutioner som tillhandahåller hälsovårdstjänster. Få undersökningar har granskat i vilken omfattning fördomar kommer till uttryck hos hälsovårdsanställda i deras kontakter med romer. Inte heller vet vi vilka fördomar och rädslor som finns hos romer vad avser hälsovårdstjänster och hälsovårdspersonal. Den bild som tydligt framträder i rapporter från frivilligorganisationer som arbetar med mänskliga rättigheter och antropologiska studier är emellertid att romska kvinnor som är bosatta inom EU får en sämre hälsovård, eftersom de påverkas av en rad ogynnsamma omständigheter och utsätts för diskriminering. Den förväntade livslängden för romska kvinnor i dagens Ungern är exempelvis 62,5 år, medan den är 75 år för icke-romska kvinnor. Vi måste få i gång en mycket mer livaktig diskussion om vilka faktorer som styr att våra romska medsystrar får sitt liv förkortat med 13 år. 
<SPEAKER ID="290" LANGUAGE="ES" NAME="Teresa Riera Madurell (PSE )." AFFILIATION="">
<P>
   – Herr talman, herr kommissionsledamot! Jag vill särskilt ta upp två sjukdomar som nämns i betänkandet, nämligen kroniskt trötthetssyndrom och fibromyalgi. Detta är två osynliga sjukdomar, med tanke på svårigheterna att ställa diagnos och bristande resurser till forskning och behandling. Det beräknas att 90 procent av alla som drabbas av dessa sjukdomar är kvinnor. Det handlar därför uppenbart om två könsrelaterade sjukdomar. Det finns följaktligen ett akut behov av forskning om ursprunget och orsakerna till dessa sjukdomar, för att förbättra behandlingsmetoderna och jämföra resultaten. För att kunna göra detta är det viktigt att anordna informations- och medvetandehöjande kampanjer, genomföra studier om sjukdomarnas sociala, rättsliga, ekonomiska och hälsovårdsrelaterade effekter samt främja och utveckla nya tekniker för att ställa tidiga diagnoser och för att sprida befintliga förebyggande metoder.
<P>
Av alla dessa skäl vill jag uppmana kommissionen att genomföra en jämförande studie av i vilken utsträckning behandlingar tillämpas i var och en av medlemsstaterna och de fysiska och psykologiska effekterna av dessa behandlingar, i syfte att göra framsteg i kampen mot dessa sjukdomar. Det är mycket viktigt att genusperspektivet beaktas vid utarbetandet och tillämpningen av hälsovårdspolitiken. Fibromyalgi och kroniskt trötthetssyndrom är inte de enda sjukdomar som främst drabbar kvinnor. Andra könsrelaterade sjukdomar som oftare har nämnts under denna debatt, som bröstcancer och osteoporos, befinner sig i ett förhållandevis framskridet skede vad gäller förebyggande åtgärder, diagnostik och behandling. Icke desto mindre är det i alla händelser nödvändigt att fortsätta att aktivt främja framsteg, fortsätta att forska och se till att offentliga myndigheter arbetar på att effektivt värna kvinnors och mäns hälsa. 
<SPEAKER ID="291" LANGUAGE="SL" NAME="Romana Jordan Cizelj (PPE-DE )." AFFILIATION="">
<P>
   – Europaparlamentet brukar ofta uppmärksamma de mänskliga rättigheterna. Vi parlamentsledamöter riktar uppmärksamheten mot händelser runt om i världen och vi är särskilt uppmärksamma på minoriteter, som i vissa fall behöver särskild hjälp och omsorg.
<P>
Vi kvinnor är dock inte i minoritet. Vi utgör mer än hälften av EU:s befolkning. Trots detta möter kvinnorna i vårt samhälle problem som enbart är relaterade till deras kön. Att kvinnor fortfarande behandlas diskriminerande i olika hälsovårdssystem är därför något vi bara inte kan acceptera.
<P>
Rätten till hälsovård är ändå en av de grundläggande socioekonomiska rättigheterna i EU:s stadga om de grundläggande rättigheterna. Det är därför rätt och rimligt att Europaparlamentet i egenskap av EU:s mest demokratiska institution uppmärksammar denna fråga och föreslår möjliga åtgärder. Vi måste samtidigt iaktta subsidiaritetsprincipen, och det måste vi också göra i det dokument vi i dag diskuterar.
<P>
Jag stöder därför dokumentet och jag stöder också ändringsförslagen, som behövs om subsidiaritetsprincipen ska beaktas. Med andra ord kan vi i Europaparlamentet inte blanda oss i enskilda länders jurisdiktion.
<P>
Däremot har vi möjlighet att ta ett viktigt steg genom att diskutera och utforma EU:s politik, där vi har den rättsliga behörigheten. Låt mig peka på exemplet med Europaparlamentets gemensamma beslutsfattande om det sjunde ramprogrammet om forskning. Hälsa är en viktig del av detta program. De finansiella resurser som vi anslår till detta program måste återspegla demografiska indikatorer och våra medborgares verkliga behov. På så vis kan vi också komma folk närmare och ge dem tillfälle att direkt se hur en gemensam europeisk politik kan påverka deras livskvalitet. 
<SPEAKER ID="292" LANGUAGE="ES" NAME="María Elena Valenciano Martínez-Orozco (PSE )." AFFILIATION="">
<P>
   – Herr talman! Jag ska ägna några sekunder åt att än en gång klaga över dessa nattliga debatter. Vi har ofta träffats för att diskutera kvinnofrågor mitt i natten, om jag inte minns fel med er i ordförandestolen. Vi diskuterar alltid kvinnofrågorna mitt i natten, och någon gång borde vi kunna göra detta i dagsljus, herr talman.
<P>
Kvinnors olika villkor och diskrimineringen mot dem är strukturell och varaktig. Vi kvinnor har alltid varit vårdande snarare än omvårdade. Det finns därför fortfarande en mycket tydlig obalans mellan nivån och kvaliteten på den vård som erbjuds män och den som erbjuds kvinnor. Vi har emellertid de fakto vissa gemensamma värderingar i Europa, som rättvisa, allas lika rättigheter och solidaritet. Därför måste vi också tillämpa genusperspektivet på hälsoområdet, såsom kommissionsledamoten med rätta påpekade i dag.
<P>
Jag välkomnade initiativet från EU:s socialdemokratiska ministrar som möttes i Sverige i slutet av augusti där de diskuterade hur könsdiskrimineringen inom hälsovården kunde minska och uttryckte sin oro över situationen.
<P>
Det finns vissa frågor som borde ha behandlats mer djupgående i betänkandet, i synnerhet i anslutning till sexuell och reproduktiv hälsa, något som många talare redan har påpekat. Det har även påpekats att våld är ett hälsoproblem. Det finns en annan viktig fråga som är värd att nämna, nämligen invandrarkvinnors svårigheter att få tillträde till hälsovårdssystemen, som bottnar i rädsla.
<P>
Jag hoppas att vi kommer att mötas igen i dagsljus. 
<SPEAKER ID="293" LANGUAGE="HU" NAME="Katalin Lévai (PSE )." AFFILIATION="">
<P>
   – Jag hoppas att detta betänkande ska bidra till framväxten av en enhetlig inställning till skyddet av kvinnors hälsa inom hela EU. Jag vill uppmärksamma en viktig fråga. Vi får inte tillåta att kvinnor fortsätter att diskrimineras inom hälsovården bara för att de är fattiga, har låga inkomster eller för att de lider av specifikt kvinnliga åkommor. Inom hälsovården får vi inte upprepa de misstag som har missgynnat kvinnor inom andra områden av livet. Å andra sidan är det också mycket viktigt att se till att medicinsk personal och hälsovårdspersonal förvärvar den kunskap och kompetens som gör att de kan hantera specifikt kvinnliga åkommor. 
<SPEAKER ID="294" LANGUAGE="EL" NAME="Markos Kyprianou," AFFILIATION="ledamot av kommissionen">
<P>
   . – Herr talman! Först av allt vill jag tacka Europaparlamentets ledamöter för en mycket intressant debatt. Jag har också noga lyssnat till de förslag och synpunkter som har kommit till uttryck. Självklart kan jag inte kommentera alla på så kort tid, men jag har noterat dem och kommer givetvis att beakta dem mycket noga.
<P>
Faktum är att det finns en skillnad mellan män och kvinnor när det gäller hälsa. Dels har vi frågan om sjukdomar som påverkar båda könen, men som antingen vad avser diagnos eller behandling skiljer sig åt för kvinnor, och så har vi förstås även sjukdomar som särskilt drabbar kvinnor. Det här är något vi måste ta i beaktande när vi utarbetar politiken inom hälsovårdsområdet.
<P>
Jag ska självklart inte ta upp alla enskilda sjukdomar som har nämnts. Vad jag kan säga är dock att vårt nya program innehåller särskilda bestämmelser och ger oss redskap för att uppmärksamma vissa specifika sjukdomar. Alla kan naturligtvis inte täckas, men vi bör kunna fastställa prioriteringar gemensamt när tiden är inne att anta programmet.
<P>
Här kommer jag förstås till en grundläggande fråga som jag vill ta upp, nämligen behovet av pengar, eftersom allt som har sagts här är mycket bra och riktigt. Det är verkligen precis vad vi skulle behöva, men utan nödvändig finansiering kan detta inte uppnås. Det innebär först och främst att medlemsstaterna måste öronmärka en del av sin budget för detta område och jag instämmer i vad som sägs i betänkandet om att uppmuntra till användning av strukturfondsmedel för att investera i hälsosektorn. Det är ett mycket bra förslag och jag uppmanar enträget alla medlemsstater, särskilt de nya, att använda sig av denna mekanism. Men även på gemenskapsnivå behöver vi den finansiering vi har begärt om vi ska kunna genomföra de program vi föreslår. 
<P>
Jag är medveten om parlamentets positiva attityd i denna fråga och jag är beroende av parlamentets stöd för att lösa de problem som finns när det gäller att anta en budgetplan för nästa budgetperiod.
<P>
Jag vill också säga att vi måste förstå att många frågor faller under medlemsstaternas behörighetsområde. Tillhandahållandet av sjukvård, hälsovårdssystemen – allt detta är medlemsstaternas ansvar. Som jag redan har sagt måste vi använda alla icke-lagstiftande medel vi förfogar över för att utveckla politiken inom detta område. Tidigare nämndes dock exempelvis frågan om mammografiundersökningar för att upptäcka bröstcancer, något som ännu inte har införts i alla medlemsstater, vilket också pekar på en svaghet. Jag tror att insamlandet av data och information om medlemsstaterna inom dessa områden kommer att sätta betydande press på dem att genomföra just dessa rekommendationer och de riktlinjer de har enats om.
<P>
Avslutningsvis vill jag återigen gratulera föredraganden och parlamentet till detta initiativ. 
<SPEAKER ID="295" LANGUAGE="" NAME="Talmannen." AFFILIATION="SKRIFTLIG FÖRKLARING (ARTIKEL 142)">
<P>
   – Debatten är avslutad.
<P>
Omröstningen kommer att äga rum på torsdag kl. 12.00.
<SPEAKER ID="296" LANGUAGE="" NAME="Talmannen." AFFILIATION="">
<P>
   – Nästa punkt på föredragningslistan är ett betänkande (A6-0200/2005) av Mary Honeyball för utskottet för kultur och utbildning om utvecklingsalternativ för systemet med Europaskolor (2004/2237(INI)). 
<SPEAKER ID="297" LANGUAGE="EN" NAME="Mary Honeyball (PSE )," AFFILIATION="föredragande">
<P>
   . – Herr talman! Jag vill tacka parlamentet för möjligheten att lägga fram detta betänkande. Det är ett viktigt betänkande om de skolor som de europeiska institutionerna tillhandahåller främst för barn till personal som arbetar vid institutionerna.
<P>
Det är ett helt företag numera. För närvarande finns det mer än 19 200 elever i fjorton Europaskolor på tio platser, bland annat i Bryssel och i Luxemburg. Det är vårt ansvar att se till att dessa skolor tillhandahåller bästa möjliga undervisning genom att använda resurserna, personalen och läroplanen på bästa möjliga sätt. Det är detta jag har försökt se på i mitt betänkande, och det är viktigt att vi granskar dessa frågor nu, eftersom det är omkring femtio år sedan skolorna inrättades, och även om de har setts över vid några tillfällen är det egentligen inte så mycket som har ändrats under denna tid. Vi har nu möjlighet att se över dessa skolor, det sätt de sköts på, deras ledning, finansiering och läroplan, och rekommendera förbättringar.
<P>
I mitt betänkande har jag särskilt tittat på områdena finansiering, styrning och ledning av skolorna samt läroplanen och hur den följs i skolorna.
<P>
För det första vill jag ta upp finansieringen. Vi har Herbert Bösch här som sammanställde ett betänkande om denna fråga för några år sedan och jag tror att han vill diskutera detta vidare. Det är viktigt att vi ser över hur skolorna finansieras för att garantera att medlen används på bästa möjliga sätt.
<P>
Ett område som jag särskilt vill framhäva är anställningen av lärare. För närvarande utplaceras lärarna från medlemsstaterna för att undervisa i någon Europaskola under en viss tid, varefter många av dem återvänder till sitt eget land. Med hänsyn till hur undervisningen sker, dvs. att man förutom undervisning i modersmålet också undervisar vissa ämnen på gemenskapsspråken, lägger det nuvarande systemet en orättvis börda på de engelskspråkiga länderna, som proportionellt sett tillhandahåller fler lärare på grund av efterfrågan på undervisning på engelska i Europaskolorna. Jag hoppas att särskild uppmärksamhet kommer att fästas vid denna fråga som ett resultat av betänkandet.
<P>
En annan sak som är viktig när det gäller finansieringen är frågan om avgifter och om hur betalningen fungerar. Ingen avgift tas ut för barn till anställda vid EU-institutionerna, vilket är helt rätt eftersom detta var anledningen till att skolorna inrättades. Numera tas många – inte en majoritet, men många – av skolplatserna emellertid upp av barn från andra ställen än EU-institutionerna. Ett stort antal kommer från andra institutioner av statlig karaktär eller från de lokala företagen. De organisationer som skickar barnen dit betalar vanligen för dem, så det innebär inte alltför många problem.
<P>
Men när det gäller de återstående eleverna finns verkliga svårigheter. De väljs ut genom vad som förefaller vara en ganska slumpmässig metod och betalar en del av avgiften själva – deras familjer betalar för dem. Avsevärd kritik har riktats mot detta system eftersom det inte medger insyn, och mycket ofta tas inte en tillräckligt stor avgift ut, avgifterna speglar inte nivån på marknaden.
<P>
När det gäller ledningen skulle jag vilja att de administrativa styrelser som leder skolorna ges bättre möjligheter till självstyre. I fråga om läroplanen är det allra viktigaste att minska klassernas storlek så att ingen klass i Europaskolorna har fler än trettio elever. För närvarande är maximiantalet trettiotvå elever.
<P>
Jag överlämnar detta betänkande till er och ber om ert stöd. 
<SPEAKER ID="298" LANGUAGE="EN" NAME="Siim Kallas," AFFILIATION="kommissionens vice ordförande">
<P>
   . – Herr talman, Mary Honeyball! Ert betänkande tar upp några mycket känsliga frågor och jag har redan stött på den svårighet som ni nämnde i era inledande anmärkningar. Det är en mycket kontroversiell fråga, och eftersom Europaskolorna är relativt självstyrande organ med en autonom struktur och själva beslutar om många av dessa saker, undrar jag ibland varför jag står här på denna sida och inte är där med er och ställer frågor.
<P>
Kommissionen är mycket mån om Europaskolornas kulturella särdrag. Vi håller därför med om de flesta av de punkter som tas upp i betänkandet, eftersom vårt gemensamma mål är att systemet med Europaskolor ska fungera väl.
<P>
När det gäller budgeten vill vi ha ansvarighet för alla aktörer genom insyn, planering och övervakning och därigenom en sund och effektiv användning av medborgarnas pengar. Jag förstår att folk blir frustrerade ibland när allt bara handlar om pengar, men vi måste förstå att lösningen i många fall ligger i att vara noggrann med alla de små ekonomiska frågorna och de måste hanteras korrekt.
<P>
I fråga om ledningen är jag mycket glad att man i betänkandet efterlyser bättre representation för EU-institutionerna i styrelsen för Europaskolorna, mer i linje med den roll de spelar och med EU:s finansiella bidrag, som för närvarande uppgår till 127 miljoner euro, dvs. i stora drag 60 procent av hela budgeten. Erfarenheten har visat att konventionen från 1994 inte längre räcker för att klara av de utmaningar som utvidgningen inneburit och följderna av den. Jag litar därför på att jag kan räkna med ert stöd när det gäller att förbättra de nuvarande mekanismerna för ledningen.
<P>
Jag är också glad att se att det som vi i kommissionen har diskuterat när det gäller barn med särskilda undervisningsbehov är i linje med de åtgärder som föredraganden föreslår i denna fråga. Endast genom att fortsätta på detta sätt och ställa lämpliga resurser till förfogande kommer vi att kunna garantera en verkligt human strategi som också möjliggör delaktighet.
<P>
När det gäller den europeiska studentexamen instämmer jag i att alla medlemsstater bör uppmanas att göra den mer tillgänglig. När vi utformar lämpliga processer måste vi emellertid noga se till att samma kvalitetsstandarder uppfylls överallt.
<P>
Jag instämmer i att det krävs fortsatta ansträngningar för att ge Europaskolorna möjlighet att erbjuda ett alternativt avgångsbevis för elever som väljer en mer yrkesinriktad utbildning. Jag vill dock understryka de problem som kommissionen ser på ett antal områden.
<P>
När det gäller finansieringen bör vi finna sätt att åstadkomma en allvarlig och konkret förbättring av ledningen och rapporteringen. Jag tror fortfarande att idén om att fastställa ett årligt tak för gemenskapens bidrag till Europaskolorna bör utredas noggrant, som en del medlemsstater har betonat.
<P>
Jag anser också att det är viktigt att se över och tillämpa det så kallade kriteriet, som har antagits efter ingående diskussioner med styrelsen för Europaskolorna, det beslutande organet i systemet med Europaskolor. Om vi ska kunna bibehålla systemet som det definieras i konventionen om inrättandet måste vi våga ta itu med frågan om framtiden för de Europaskolor som inte längre uppfyller de mål för vilka de ursprungligen skapades, utan att utesluta något alternativ.
<P>
Jag förstår de olika förväntningarna efter utvidgningen, men svaret kan inte vara att systematiskt skapa nya skolor om det inte är motiverat. Det skulle strida fullständig mot uppdraget för och andan i systemet med Europaskolor. 
<SPEAKER ID="299" LANGUAGE="DE" NAME="Herbert Bösch (PSE )," AFFILIATION="">
<P>
    Herr talman! På budgetutskottets vägnar vill jag uppriktigt gratulera föredraganden till detta betänkande och tacka henne för att hon fört in vissa avgörande delar från budgetutskottet i kompromissändringsförslagen. Som föredraganden och även kommissionsledamoten redan har påpekat befinner vi oss nu i ett skede där sådana betänkanden är ytterst viktiga. Å ena sidan har vi utvidgningen, som systemet med Europaskolor uppenbarligen ännu inte har lyckats hantera på ett bra sätt. Det har kommit en störtflod av klagomål från föräldrar om hur detta skolsystem har misslyckats med att klara de tio nya medlemsstaternas anslutning, trots att denna utveckling har kunnat förutses. Jag vill säga till kommissionsledamoten att detta är en fråga där vi, liksom kommissionen i egenskap av unionens verkställande organ, måste agera. Kommissionen kommer att få parlamentets stöd.
<P>
En annan fråga är att det självklart är mycket viktigt för parlamentet att de som betalar får lite mer att säga till om i styrelsen för Europaskolorna än 1 röst av 26. Detta framgår tydligt av betänkandet. Här har vi också samma uppfattning. När allt kommer omkring står vi för 57 procent av budgeten, medan medlemsstaternas andel är 22 procent, och detta står inte i någon proportion till vår rätt att få ett ord med i laget.
<P>
En ytterligare svårighet är att stats- och regeringscheferna aldrig tröttnar på att inrätta nya EU-organ. Kommissionen är inte helt oskyldig i detta avseende. Här bör vi naturligtvis inom parentes lägga till att varje organ kan komma att få en skola i släptåg. Även av det skälet är det viktigt att ställa rätt frågor och söka svar.
<P>
När det gäller frågan om mindre skolor måste vi anpassa vårt handlande till regionala synpunkter. Därför har vi lagt stor vikt vid att förbereda ett visst mått av budgetmässig decentralisering. Medlemsstaterna måste avkrävas ett större budgetansvar. 
<SPEAKER ID="300" LANGUAGE="FR" NAME="Erna Hennicot-Schoepges," AFFILIATION="för PPE-DE-gruppen">
<P>
   . – Herr talman, herr kommissionsledamot! Först och främst vill jag tacka föredraganden, Mary Honeyball, för hennes betänkande och rättframma samarbete.
<P>
Systemet med Europaskolor har bevisat sitt värde. Efter att särskilt ha tittat på skolan i Luxemburg vill jag gratulera lärare och skolledning som inom ett och samma system har lyckats sammanföra barn och lärare från EU:s olika medlemsstater. Mångspråkigheten har också bevisat sitt värde, precis som modellen med ett enda skolsystem för alla EU:s nationaliteter, trots att det tidvis har varit överfullt på skolorna i Luxemburg och Bryssel.
<P>
Herr kommissionsledamot! Bör vi inte på medellång sikt utvärdera systemet med Europaskolor och utveckla den mångspråkiga utbildningsmodellen och samtidigt uppmuntra medlemsstaterna att bli mer delaktiga i den, med stöd av erfarenheterna från Europaskolorna? Jag anser också att alla länder som kandiderar för att ta emot ett EU-organ också ska avkrävas att åta sig att se till att barnen till den personal man tar emot ska ges en mångspråkig utbildning. En gettofiering av skolorna genom att man bara tar emot elever med föräldrar som är tillräckligt välbärgade för att kunna betala de avgifter som redan nu tas ut i kategori III bör därför förhindras. Läsåret 2004 tillhörde 32 procent av samtliga intagna elever, det vill säga en tredjedel av barnen, denna kategori, där avgifterna är mycket höga.
<P>
Jag har därför lagt fram ett ändringsförslag om att sänka kategori III-avgifterna även för kommande elever. Vårt utskott begär att klasserna ska bli mindre, att elever med särskilda behov ska tas emot och att en teknisk studentexamen ska införas.
<P>
Även om systemet med Europaskolor syftar till att ge barn till EU-anställda en utbildning där modersmålet inte försummas är det dock värt att se över detta syfte mot bakgrund av den rörlighet vi redan uppnått inom EU och kommer att ha i framtiden. Herr talman! En brittisk minister förklarade visserligen 1998 att engelskan inom kort skulle vara det enda språket – engelska lärare får kanske betala priset för detta i form av ökad efterfrågan – men jag är av uppfattningen att mångspråkigheten är en del av den europeiska identiteten. 
<SPEAKER ID="301" LANGUAGE="EN" NAME="Bernat Joan i Marí," AFFILIATION="för Verts/ALE-gruppen">
<P>
   . – Herr talman! Europaskolorna är viktiga för den identitetsskapande processen och också för känslan av ett verkligt europeiskt medborgarskap. Europa – EU – är en fortgående process och skapandet sker på ett komplext sätt. Undervisningen har en mycket viktig och grundläggande roll.
<P>
EU:s olika utbildningssystem kan sprida de ideal och värderingar som Europa traditionellt har arbetat för. De kan hjälpa oss att skapa en känsla av ett gemensamt europeiskt medborgarskap. Försvaret av pluralism och mångfald har alltid varit en av de mest centrala värderingarna för Europeiska unionen. Detta är en av de otaliga anledningarna till att medborgarna i den statslösa nation som jag kommer ifrån ständigt förespråkar Europatanken: vi betraktar Europa som vår nationella omgivning.
<P>
Utvidgningen av EU har inneburit en utmaning för Europaskolorna och för Europeiska unionen i dess nya utformning. Utvidgningen har inneburit större mångfald och en hälsosam fläkt av frisk luft i Europaskolorna. I ett Europa med verklig mångfald anser jag att verklig flerspråkighet inte kan uttryckas endast delvis, och vår kontinents verkliga flerspråkighet måste upptäckas. 
<SPEAKER ID="302" LANGUAGE="EN" NAME="Thomas Wise," AFFILIATION="för IND/DEM-gruppen">
<P>
   . – Herr talman! Även om jag anser att Förenade kungariket inte bör vara medlem i EU, vore det fel av mig att förneka rätten för de föräldrar som arbetar för institutionerna i fråga – i de flesta fall i ett annat land än sitt hemland och i många fall i ett land där man inte talar deras modersmål – att ge sina barn en lämplig utbildning. För många sådana föräldrar är Europaskolorna den enda praktiska möjligheten att utöva den rätten. Det är inget att käbbla om.
<P>
I de flesta avseenden har föredraganden granskat Europaskolorna i samma ljus. Det vore ogint av mig att inte tillstå det. Jag har emellertid en annan åsikt än föredraganden på en eller ett par punkter.
<P>
För det första definierar föredraganden elever i kategori I som barn till personal vid gemenskapens institutioner och organ. Här har föredragande utelämnat en betydande andel elever. Kategori I omfattar också barn till personal vid UK Atomic Energy Authority som utstationerats till det gemensamma europeiska turistprojektet i Culham, nära Oxford, och barn till personal som omfattas av tjänsteföreskrifterna för Europeiska patentverket i München. UK Atomic Energy Authority är absolut inte en gemenskapsinstitution och det gemensamma europeiska turistprojektet inbegriper dessutom ett av EU:s kandidatländer, Rumänien, och en stat som är helt utanför EU, Schweiz.
<P>
I Europeiska patentverket deltar Schweiz, Island, Liechtenstein, Monaco, och snart också Norge. Som jag var tvungen att betona under debatten om datorpatent innebär detta att det absolut inte är en gemenskapsinstitution. Jag hade inte trott att jag skulle behöva påpeka det så snart igen.
<P>
Alltför ofta har vi här i parlamentet en tendens att betrakta Europa och EU som en och samma sak. Här är ett annat exempel, som inte är trivialt, varken allmänt taget eller specifikt när det gäller betänkandet i fråga: föredraganden anger att endast 1,6 procent av eleverna i Culham tillhör kategori I. Hon kan mycket väl ha rätt, men om hon faktiskt menar att endast 1,6 procent av eleverna i Culham är barn till personal vid gemenskapens institutioner kan det hända att hon är helt fel ute. Jag hoppas att hon kan ge mer information om denna statistik.
<P>
Jag är mest bekymrad över kommissionens förslag att man ska överväga möjligheten att erbjuda den europeiska studentexamen utanför det nuvarande skolsystemet. Kan föredraganden komma med förtydliganden också på denna punkt?
<P>
Föreslår kommissionen att den europeiska studentexamen ska vara tillgänglig i andra skolor än Europaskolorna? Jag kan helt enkelt inte förstå varför det är nödvändigt att blanda in andra skolor för att bredda och modernisera Europaskolornas läroplan. Om jag var lärare och en elev gav EU som svar, skulle jag dra slutsatsen att det var en mycket dum fråga. 
<SPEAKER ID="303" LANGUAGE="DE" NAME="Hans-Peter Martin (NI )." AFFILIATION="">
<P>
   – Herr talman! När man lyssnar till den här debatten frestas man att ställa ett par grundläggande frågor. 127 miljoner euro av skattebetalarnas pengar – för vem? Varför? Är det inte så att EU nu är så utbyggt att många tjänstemän stannar på en plats under väldigt lång tid, eller rentav under hela sin karriär? Är inte denna form av stöd liktydigt med ytterligare ett stöd till en handfull privilegierade personer i Luxemburg, Bryssel och på andra ställen? Ur kostnadsberäkningssynpunkt kan man också fråga sig om man inte i själva verket bör väga in dessa kostnader från början när man placerar ut och flyttar EU-organ? Ändå har detta fortfarande inte gjorts, och förfarandet präglas fortfarande av brist på öppenhet. Det finns ett skäl till att dessa betänkanden har dykt upp med två års mellanrum, och det är att dessa skolor inte fungerar särskilt bra. Så här i slutet av dagen inställer sig den grundläggande frågan om detta system, som faktiskt hade ett visst berättigande för 20, 30 eller 40 år sedan, verkligen är hållbart som sådant.
<P>
Alla företag som skickar personal utomlands vet att det finns en mångfald av andra skolor att erbjuda – tyska skolor, engelska skolor, FN-skolor – så varför kostar vi på oss denna lyx? Är det verkligen nödvändigt? 
<SPEAKER ID="304" LANGUAGE="SL" NAME="Ljudmila Novak (PPE-DE )." AFFILIATION="">
<P>
   – Jag har hört mycket gott om Europaskolorna från föräldrar. Till följd av en mer komplex organisation och det stora elevantalet har dock vissa brister gett sig till känna, särskilt sedan de nya medlemsstaternas anslutning, som innebar en markant ökning av elevantalet.
<P>
Vissa skolor har varit överbelagda, vilket har påverkat kvaliteten på undervisningen. Ökad efterfrågan kräver också ökad finansiering. Det första skolåret är särskilt stressande, både för föräldrar och elever, eftersom de från första dagen måste klara att anpassa sig till en ny miljö, ett nytt språk, nya klasskamrater och nya lärare. Därför är det av största vikt att lärarna visar förståelse under denna inskolningstid. De största svårigheterna upplevs av elever som måste läsa flertalet ämnen på ett främmande språk. Elever som behärskar ett främmande språk på konversationsnivå har också problem i särskilda ämnen som kemi, geografi, matematik och så vidare. Barnen i dessa skolor har olika begåvning och vissa arbetar hårdare än andra. Alla klarar inte de krav som ställs i det program som leder fram till en europeisk studentexamen. Det är därför nödvändigt att eleverna har möjlighet att få ett annat avgångsbevis från skolan och inte bara bevis på att de har genomgått den avslutande studentexamen.
<P>
Inte heller är åtgärderna för barn med särskilda behov tillräckliga. Dessa barn kräver en mer individuellt utformad utbildning och specialutbildade lärare.
<P>
I alltför stora klasser kan inte lärarna ägna tillräcklig uppmärksamhet åt barn med särskilda behov eller barn med inlärningssvårigheter och sociala problem.
<P>
Vi bör hur som helst berömma de ansträngningar som görs av alla som strävar efter att tillhandahålla högkvalitativ undervisning och stöd för integration och anpassning till det mångkulturella Europa. Vi måste försöka se till att så många barn som möjligt kan använda sitt modersmål under åtminstone någon tid i Europaskolorna. I annat fall kommer de när de går ut ur skolan att ha en hel del kunskaper, men inte kunna använda sitt modersmål korrekt. 
<SPEAKER ID="305" LANGUAGE="EN" NAME="Proinsias De Rossa (PSE )." AFFILIATION="">
<P>
   – Herr talman! Under de få sekunder jag har till mitt förfogande vill jag ta upp frågan om barn med särskilda undervisningsbehov. Jag blev mycket överraskad av att höra kommissionsledamoten här i kväll erbjuda försvar och stöd för dessa barn, när kommissionen i själva verket har försvarat diskrimineringen av familjer med barn som har särskilda undervisningsbehov.
<P>
Ombudsmannen har ansett det vara nödvändigt att lägga fram en särskild rapport för parlamentet mot bakgrund av ett klagomål till kommissionen från en familj som hade diskriminerats, och kommissionen försvarade i detta fall diskrimineringen, trots att det strider mot fördragen. Ombudsmannen ansåg att det rörde sig om en omotiverad diskriminering. Det är sorgligt men sant att detta inte är det enda fallet: det finns också ett antal andra fall där klagomål har lämnats in till kommissionen, som har försvarat diskrimineringen.
<P>
Jag stöder Mary Honeyballs betänkande och uppmanar parlamentet att stödja framför allt punkterna 24, 25, 26 och 27, som tar upp frågan om särskilda undervisningsbehov och nödvändigheten att kommissionen ser till att det finns tillräckliga resurser för att garantera att inget barn kommer att avvisas från Europaskolorna på grund av funktionshinder. 
<SPEAKER ID="306" LANGUAGE="CS" NAME="Tomáš Zatloukal (PPE-DE )." AFFILIATION="">
<P>
    –  Herr talman, herr kommissionsledamot, mina damer och herrar! Jag tror att min erfarenhet som huvudlärare på en gymnasieskola i en stor tjeckisk landsortsstad, där elevantalet är jämförbart med Europaskolan i den spanska staden Alicante, gör mig väl lämpad att kommentera de frågor som har störst betydelse för Europaskolorna.
<P>
Kommissionen klargör i sitt meddelande att den långsiktiga finansiella planeringen för enskilda Europaskolor ska stramas åt i form av personalorganisatoriska åtgärder och skolutvecklingsstrategier. Det är omöjligt att bedriva ett företag på så osäkra premisser, för att inte tala om en läroanstalt. Jag välkomnar därför med eftertryck förslaget att överföra sådana beslut till huvudlärare och skolledning, eftersom det är de som bäst känner till vad som krävs och vilka behov som för närvarande finns på deras skola.
<P>
Om ni tillåter ska jag nu ta upp ett antal områden där förbättringar skulle leda till höjd utbildningsstandard. Många kolleger bland ledamöterna här i kammaren, liksom lärare, sakkunniga och föräldrar i flertalet medlemsstater, skulle bli upprörda om det högsta tillåtna elevantalet per klass var 32. På de flesta håll har sådana klasstorlekar förpassats till ett avlägset förflutet, men hör i vissa Europaskolor till vardagen.
<P>
Vanligtvis är klasserna givetvis inte så stora, men det förekommer. Det säger sig självt att ett lägre elevantal gör det möjligt att tillämpa andra pedagogiska metoder och modeller i klassrummet. Vi får inte nonchalera behoven hos barn med särskilda undervisningsbehov eller barn som får det mesta av sin undervisning på ett annat språk än sitt modersmål. Om EU:s institutioner vill leva upp till det åtagande de gjorde för 50 år sedan, nämligen att erbjuda barnen till all personal utbildning av hög kvalitet, då bör de ta dessa självklara krav under moget övervägande.
<P>
Sammanfattningsvis vill jag ge mitt stöd till kraven på att införa ett alternativt avgångsbevis, som ett komplement till den mycket akademiska europeiska studentexamen, för elever som beslutar att läsa yrkesförberedande ämnen. Samtidigt vore det lämpligt att öronmärka en viss andel av resurserna till de medborgerliga och praktiska färdigheter som krävs för att förbereda alla barn inför framtiden. Jag vill tacka föredraganden. 
<SPEAKER ID="307" LANGUAGE="EL" NAME="Manolis Mavrommatis (PPE-DE )." AFFILIATION="(Applåder)">
<P>
   – Herr talman, herr kommissionsledamot! Först och främst vill jag gratulera föredraganden, Mary Honeyball, till ett utmärkt arbete. Målet för Europaskolorna kan emellertid inte uttryckas bättre än med Jean Monnets ord, när han sa att europeiska barn som från tidig ålder undervisas sida vid sida bekantar sig med alla olika kulturer. De lär sig att leva utan fördomar, vilket gör att det hos dem uppstår och mognar en känsla av samhörighet. Genom att oupphörligt betrakta sin jord med kärlek och stolthet blir de européer i själen. Genom utbildningen kommer de att bli redo att fullborda och konsolidera sina fäders arbete och ge idén om ett enat och blomstrande Europa kött och blod.
<P>
Europaskolorna är därför en institution som för fram de idéer EU grundar sig på. De är en institution som respekterar och främjar mångspråkighet, där elever från förskoleåldern lär sig att leva och verka i ett mångspråkigt sammanhang. De 14 Europaskolor som finns i dag tillhandahåller en gemensam utbildning av hög kvalitet som i framtiden kommer att visa sig avgörande för den europeiska integrationen.
<P>
Den europeiska studentexamen som eleverna tilldelas är deras biljett till universitetet och intygar att de som framtida anställda har en europeisk profil. Det är därför viktigt att fler Europaskolor inrättas, troligtvis även i de nya medlemsländerna. Härigenom tar vi ytterligare ett steg mot den europeiska integrationen.
<P>
För att bevara och upprätthålla undervisningens standard måste man slutligen hitta en lösning på problemet med överbelagda skolor, särskilt i Bryssel. Europaskolorna är en institution som måste värnas och utvecklas utifrån tidens behov, eftersom utbildningen är det viktigaste sättet att forma föreställningsförmågan och eftersom man med en parafras på Monnets ord kan säga att barn som blir européer i själen får det lättare att älska sin jord och bygga en mer stabil väg mot Europeiska unionen.
<SPEAKER ID="308" LANGUAGE="DE" NAME="Daniel Caspary (PPE-DE )." AFFILIATION="">
<P>
   – Herr talman, mina damer och herrar! Jag vill passa på att ställa ett antal frågor till kommissionen angående de fyra mindre Europaskolorna.
<P>
För det första, instämmer kommissionen i att den markanta ökningen av antalet elever i kategori I och II på Europaskolan i Karlsruhe tydligt skiljer denna skola från de övriga tre mindre skolorna? Är kommissionen för det andra medveten om att över 60 företag i Karlsruheområdet har kategori II-avtal? Kan kommissionen för det tredje bekräfta att kommissionens eget finansiella bidrag till Europaskolan i Karlsruhe har halverats under den senaste femårsperioden tack vare dessa kategori II-avtal? Instämmer kommissionen för det fjärde i att skolans elever nu inte bara omfattar kategori I-barn till anställda vid Institutet för transuraner, utan också cirka 50 barn vars föräldrar arbetar vid institutionerna här i Strasbourg och som varje tag tar den dagliga pendelbussen?
<P>
Instämmer kommissionen för det femte i att staden Karlsruhe helt nyligen investerade stora belopp av stadens egna medel i ett exemplariskt skolrenoverings- och utbyggnadsprojekt? För det sjätte, varför kunde inte kommissionen i sitt svar på min skriftliga fråga av den 15 juni i år upplysa mig om antalet elever i kategori I inom en tiomilsradie från skolan? Är det fortfarande möjligt för kommissionen att fastställa och offentliggöra dessa siffror? För det sjunde: Hur kan kommissionen, i synnerhet som kategori III-elever inte betalar tillräckliga skolavgifter för att täcka alla kostnader, vilket föredraganden inledningsvis nämner, motivera det för allmänheten obegripliga privilegiet för den egna personalen och andra föräldrar till barn i kategori I, som inte betalar någon skolavgift alls?
<P>
Jag är mycket tacksam för kommissionsledamot Siim Kallas uppmärksamhet och beredvillighet att ge ett skriftligt svar på dessa frågor. Jag vill innerligt uppmana honom att besöka mig och med egna ögon se hur viktig skolan i Karlsruhe är, i anslutning till någon av de kommande sammanträdesperioderna. 
<SPEAKER ID="309" LANGUAGE="DE" NAME="Othmar Karas (PPE-DE )." AFFILIATION="">
<P>
   – Herr talman, herr kommissionsledamot, mina damer och herrar! Är Europaskolorna det europeiska utbildningssystemets flaggskepp? Nej, det är de inte. På vilken plats hamnar de i Pisaundersökningen? Uppfyller de kvalitetskraven? Svaret är nej. Beror bristerna enbart på budgetmässiga faktorer? Återigen är svaret nej. Listan över tillkortakommanden blir allt längre, klagomålen från föräldrar och elever allt mer högljudda. Åtgärder krävs, vilket alla med all önskvärd tydlighet kan utläsa i det föreliggande betänkandet.
<P>
Jag vill använda min talartid till att göra mig till språkrör för de föräldrar och elever som har skickat skriftliga klagomål till mig. De klagar över att Europaskolorna är överfulla. I Bryssel har man tagit in 8 600 elever i år, trots att det planerade elevantalet bara var 7 300. Klasserna är för stora. Högpresterande elever får sällan pröva sin förmåga och ges ingen uppmuntran.
<P>
Andra året efter den stora utvidgningen finns de nya medlemsstaternas språk fortfarande inte med i kursplanen. Språktillgängligheten minskar snabbt om eleverna lägger tonvikten vid vetenskapliga ämnen.
<P>
De så kallade utbildningsrådgivarnas roll är dessutom oklar. Europaskolorna har ingen bra administrativ kultur. Skrivelser blir lämnade obesvarade. Europaskolorna och deras ledning behöver en mer effektiv disciplinär kontroll. Det finns ofta brister i kontrollen på medlemsstatsnivå och reglerna för kontrollen på EU-nivå är otillräckliga.
<P>
I maj fick kommissionen en framställning från föräldrar till elever vid den tyska språksektionen i Woluwé, som uttryckte sin oro och ställde den grundläggande frågan om huruvida en fjärde tyskspråkig sektion alls skulle inrättas i Bryssel, och huruvida den tyska språksektionen skulle tvingas flytta från Woluwé till Laeken.
<P>
Detta är rena sakfrågor som inte bara handlar om pengar. Jag vill på dessa föräldrars vägnar be kommissionsledamoten att tala om för oss hur han bemöter dessa farhågor. 
<SPEAKER ID="310" LANGUAGE="EN" NAME="Siim Kallas," AFFILIATION="kommissionens vice ordförande">
<P>
   . – Herr talman! Än en gång måste jag säga att många av dessa frågor – eller åtminstone en del av dem – inte bör riktas till mig utan till styrelsen för Europaskolorna. Jag är mycket medveten om problemet med de överfulla skolorna i Bryssel, för när jag började mitt arbete informerades jag omedelbart om det brådskande behovet av ytterligare skolor.
<P>
Jag tog då kontakt med de belgiska myndigheterna, som tillhandahåller lokaler för skolorna, och bad att de skulle snabba på processen med att bygga en ny skola. Då framträdde en mycket intressant bild. Vi har en skola, vi har tre kategorier av elever, vi har elever i kategori 3, och kommissionen säger att antalet anställda vid EU-institutionerna som har barn har ökat och att vi måste ge dessa barn en normal skolmiljö, men de kan i själva verket inte gå i dessa skolor eftersom de är överfulla och skolorna själva har tagit in en massa elever i kategori 3.
<P>
Kommissionen har flera gånger begärt att styrelsen för Europaskolorna ska avvakta med att ta in fler elever i kategori 3 till dess att den fjärde skolan i Laeken öppnar, men de har hela tiden vägrat. Det är mycket intressant: EU-institutionerna tillhandahåller pengar och begär i gengäld en bra skolmiljö för de anställdas barn, men styrelsen beslutar annat och det är den som bestämmer vem som ska antas och inte antas.
<P>
Situationen är därför kontroversiell. De belgiska myndigheterna säger att vi själva ska reda ut situationen mellan institutionerna och att vi sedan kan diskutera eftersom det är samma finansiering.
<P>
I Bryssel arbetar en mycket stor andel av tjänstemännen vid EU-institutionerna. En aspekt som hittills inte har tagits upp alls är förbindelserna med de lokala myndigheterna. Det är ytterligare en betydande fråga och jag vill inte ta upp den här. Jag vill be om ert stöd, låt oss inta samma linje mellan alla institutioner och göra det fullständigt tydligt att vi behöver klara politiska riktlinjer i denna fråga samt bättre insyn i ledningen och beslutsfattandet i alla dessa frågor.
<P>
Och hur ska vi göra med mångspråkigheten? Jag kan endast säga att jag kommer från ett mycket litet land och att man i små länder tar mångspråkighet och språkproblem på allvar. Jag kan endast säga att jag stöder mångspråkigheten, och att vi kommer att försöka finna lösningar för att det ska vara möjligt att fortsätta att undervisa på alla de språk som används och för att garantera att så mycket av undervisningen som möjligt ska ges på barnens nationella språk. Det är det som är viktigast.
<P>
Någon tog upp frågan om huruvida dessa skolor är som getton där ingen vill gå. Jag har undersökt detta litegrann i Bryssel. Naturligtvis betraktas skolorna som mycket bra skolor och de är mycket attraktiva. Det är också skälet till att det finns en mycket tydlig önskan att ta in folk utifrån. Det var mycket intressant att höra att det finns vissa oklarheter kring institutioner som inte är EU-institutioner men som kan tillhandahålla platser i kategori 1 för de anställdas barn. Vi kommer definitivt att undersöka denna fråga.
<P>
När det gäller Karlsruhe förstår jag att ni inte förväntar er ett omedelbart muntligt svar, men som ni sa kan denna fråga också besvaras skriftligt. Jag kommer att göra det med nöje och kommer absolut att tillhandahålla all information om skolan i Karlsruhe.
<P>
När det gäller frågan om diskriminering av elever med särskilda behov har diskriminering inte förekommit, enligt den information som jag har, utan det handlade endast om hur alla kostnader skulle täckas i just detta särskilda fall. Föräldrarna ombads betala lite extra. Vi har naturligtvis ett särskilt bidrag för barn med särskilda undervisningsbehov, men ibland kan vi begära att föräldrarna ska betala extra i särskilda fall. Det är den information jag har fått.
<P>
Jag vill betona att frågan om dessa skolor är mycket viktig och jag kan lova att kommissionen tar den på stort allvar. Men låt oss också reda ut hela sammanhanget: Hur ser det ut i hela detta skolsystem när det gäller eventuellt beslutsfattande? Hur fattas besluten? Hur utformas strategierna? Just i detta fall, liksom i så många andra fall, är folk ansvariga som inte direkt deltar i beslutsfattandet. Det är alltså andra personer som ansvarar för konsekvenserna än de som fattar besluten.
<P>
Frågorna kring finansieringen är naturligtvis också mycket viktiga. Som jag tidigare har sagt säger folk ibland, särskilt när det gäller undervisning och kulturella frågor, att vi bara talar om pengar och att ingenting blir gjort. Finansieringen är en slags gemensam nämnare, och jag måste säga att vi i just detta fall inte är tillfreds med organisationen av det nuvarande finansieringssystemet.
<P>
Ni vet liksom jag att sådana här saker kan gå överstyr, med mycket allvarliga följder, vilket vi har sett inom EU-institutionerna, och de kan inverka mycket negativt på människors uppfattning om allt det som vi gör. Även på denna punkt vill jag således be om ert stöd när vi lägger fram förslag om hur vi till exempel ska skapa tydligare regler för hanteringen av skattemedel, vilket vi har gjort i flera andra fall.
<P>
Det finns förstås en intensiv önskan att inrätta nya byråer och institutioner överallt i Europa. Jag instämmer fullständigt med dem som anser att också undervisningsaspekterna ska beaktas, och kommissionen ber om parlamentets stöd och önskar att parlamentet mycket noggrant ska utreda alla förslag och möjliga konsekvenser, inbegripet konsekvenserna av en utveckling av systemet med Europaskolor. 
<SPEAKER ID="311" LANGUAGE="EN" NAME="Proinsias De Rossa (PSE )." AFFILIATION="">
<P>
   – Herr talman! Jag befarar att kommissionsledamoten har fått felaktig information i frågan om diskriminering.
<P>
I sammanfattningen till ombudsmannens rekommendation av den 27 maj 2005 anges att ombudsmannen fann att de aspekter som rör finansieringen i detta fall utgjorde omotiverad diskriminering och avgav ett förslag till rekommendation om att kommissionen ska vidta nödvändiga åtgärder för att garantera att föräldrar till barn med särskilda undervisningsbehov som utestängs från en Europaskola på grund av funktionshinder inte ska behöva bidra till kostnaderna för barnets undervisning.
<P>
Ombudsmannen avslöjade ett klart fall av diskriminering. Jag vill be kommissionsledamoten att ta ställning till detta och sedan svara mig skriftligen. 
<SPEAKER ID="312" LANGUAGE="" NAME="Talmannen." AFFILIATION="">
<P>
   – Kommissionen har noterat er fråga, som ni kommer att få svar på.
<P>
Debatten är avslutad.
<P>
Omröstningen kommer att äga rum i morgon kl. 12.00. 
<SPEAKER ID="313" LANGUAGE="" NAME="" AFFILIATION="(Sammanträdet avslutades kl. 22.55.)">
