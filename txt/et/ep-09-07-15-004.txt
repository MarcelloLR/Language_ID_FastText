<CHAPTER ID="004">
Euroopa Ülemkogu tulemused (18.-19.06.09) - Tšehhi eesistumise poolaasta tegevus (arutelu)
<SPEAKER ID="013" NAME="Juhataja">
Järgmine päevakorrapunkt on ühisarutelu järgmistel teemadel:
<P>
Euroopa Ülemkogu aruanne ja komisjoni avaldus Euroopa Ülemkogu (18.-19. juuni 2009) tulemuste kohta;
<P>
nõukogu lahkuva eesistuja avaldus Tšehhi eesistumisperioodi kohta.
<P>
Sooviksin kasutada võimalust ja tervitada Tšehhi peaministrit Jan Fischerit. Samuti tervitan südamest Euroopa Komisjoni presidenti José Manuel Barrosot.
<P>
Meil on ees nõukogu lahkuva eesistuja avaldus Tšehhi eesistumisperioodi kohta. Lubage mul sissejuhatuseks paar sõna öelda. Eile pühitsesime pidulikult ametisse Euroopa Parlamendi seitsmenda koosseisu. Te usaldasite mulle töö, vastutuse, suure eesõiguse ja au, mis kaasneb Euroopa Parlamendi presidendiks olemisega järgneva kahe ja poole aasta jooksul. Täna, teisel päeval, tahan ma teid veel kord südamest tänada. Tänada usalduse eest, mida te mulle avaldanud olete. Teen kõik, et teid veenda teie otsuse õigsuses.
<P>
2009. aasta esimesel poolel oli eesistujaks juba teine riik rühmast, kes ühines Euroopa Liiduga vaevalt viis aastat tagasi. Seetõttu on meil võimalus liitu üha tugevdada ja riike lähendada. Me kõik teame, et lõppenud eesistumisperiood oli kriisi ja energiaprobleemide tõttu raske. Samuti oli kriis Gaza sektoris. Lisaks toimusid Euroopa Parlamendi valimised. Kuid nagu te teate, pole Euroopa Parlamendi valimiste ajal kontakt eesistuja, parlamendi ja Euroopa Komisjoni vahel nii tihe. Täna soovime kuulda, kuidas lahkuv eesistujariik Tšehhi möödunud kuut kuud hindab ning milliseid järeldusi ja olulisi märkusi ta teeb meie tegevuse kohta lähitulevikus.
<P>
Seetõttu palun ma Tšehhi Vabariigi peaministril rääkida ning esitada oma arvamus möödunud kuuekuulise eesistumisperioodi kohta ja selle kohta, mis peaks lähitulevikus toimuma.
<SPEAKER ID="014" NAME="Jan Fischer">
nõukogu eesistuja. - (CS) Austatud juhataja, daamid ja härrad. Mul on suur au tervitada teid teie viieaastase ametiaja avapäeva puhul. Tšehhi eesistumisperiood on lõppenud ja uus Euroopa Parlament on just alustamas. Tahan kasutada võimalust ja õnnitleda teid valitukssaamise puhul ning tõsiasja puhul, et teie riikide valijad on usaldanud teile nende esindamise selles tähtsas Euroopa organis. Ma õnnitlen Jerzy Buzekit Euroopa Parlamendi presidendiks saamise puhul ja kõiki eile valitud asepresidente ning soovin teile kõigile suurt edu teie tähtsas töös ja et kõik teie ideed, millega te oma tööd Euroopa Parlamendis alustate, viidaks ellu.
<P>
Tšehhi on koostamas aruannet oma kuus kuud väldanud nõukogu eesistumisperioodi kohta sootuks teisele parlamendile kui see, kes oli ametis eesistujaks saamise ajal. See muidugi ei muuda meie endi hinnangut eesistumisperioodi kohta. Vastupidi, ma näen seda pigem kinnitusena Euroopa poliitika järjepidevuse kohta. Rootsi jätkab eesistujana samal viisil meid enim hõivanud kahe ülesande lahendamisega: üleilmse majanduskriisi tagajärgede ning energia ja energiaalase turvalisusega seotud küsimuste lahendamisega. Selle aasta esimene pool läheb Euroopa Liidu ajalukku keerulisest majandus- ja poliitilisest olukorrast tingitud tuleproovide perioodina. Mõnda neist tuleproovidest võisime ette aimata, iseäranis täies hoos jätkuvat majanduskriisi ja vajadust lõpule viia Euroopa Liidu institutsionaalne reform. Teised olid ootamatud ja mõned lausa üllatavad, nagu Gaza konflikt ja Venemaa gaasitarnete kriis Tšehhi eesistumisperioodi esimestel tundidel. Meie suutlikkus olla eesistuja pandi loomulikult proovile ka sisepoliitikas toimunud sündmustega, kui Tšehhis vahetus valitsus ajal, mil meil oli kaks kolmandikku eesistumisperioodist selja taga. Erinevalt paljudest teistest ei arva ma, et poliitiline kriis Tšehhis kahjustas tõsiselt Euroopa Liitu tervikuna, kuigi ma nõustun, et valitsuse kukkumine oli kahetsusväärne. Sellele vaatamata olen ma veendunud, et meie eesistumisperiood sujus ladusalt ning et meil õnnestus selle kuue kuu jooksul järjepidevalt ja täie pühendumusega ellu viia oma prioriteete, s.o täita Euroopa Liidu tegevuskavas ettenähtud ülesandeid ja tegelda ootamatult esile kerkinud päevakohaste küsimustega. See oli tingitud ka sellest, et spetsialistidest koosnevad meeskonnad töötasid Tšehhis pühendunult, lojaalselt ja täiesti professionaalselt. Ka oli see tingitud sellest, et valitsuse vahetumise järel sai Tšehhi eesistujana komisjoni täieliku toetuse. Mind isiklikult aitas komisjoni presidendi José Manuel Barroso toetus ning kui lubate mulle isikliku vahemärkuse, sain ma sel ajal ka mitmete liikmesriikide esindajate tugeva toetuse osaliseks. Sellest oli siis väga suur abi nii Tšehhi valitsusele kui ka minule isiklikult.
<P>
Ma soovin märkida, et ma ei lasku filosoofilisse ega poliitilisse analüüsi. Ma ei soovi anda hinnangut ELi juhtimise poliitilise ulatuse ega veenvuse kohta, vastandades väikseid ja suuri või vanu ja uusi riike, ega poliitilise ja bürokraatliku juhtimiskorra plusside ja miinuste kohta eesistujariigis. Ma jätan selle teistele ja ütlen ainult seda, et korralik ja uutele ideedele avatud analüüs nõuab teatud distantsi ning emotsioonide ja lühihuvide kõrvalejätmist. Nüüd aga jätan suured sõnad ja paatose. Keskendun pigem paljastele faktidele, mida vajaduse korral toetab statistika (on ju statistika olnud mu kutseks kogu elu jooksul ja võimalik, et isegi kirg), või neile asjadele, mida Tšehhi Vabariigi esimene president Tomáš Garrigue Masaryk nimetas väikesteks igapäevaülesanneteks. Nagu te teate, kirjeldas Tšehhi oma eesistumisaja prioriteete kolme E-na: majandus, energiapoliitika ja Euroopa Liidu roll maailmas. Asjaolud on minu arvates selgelt näidanud, et need prioriteedid olid erakordselt päevakohased teemad, ning nende aktuaalsus ei piirdu mingil juhul üksnes 2009. aasta esimese poolega. Need on valdkonnad, mis nõuavad meie kõigi ühiseid jõupingutusi tulevikus, et Euroopa Liit püsiks tugeval alusel ka ebastabiilsetel aegadel ja tooks kasu kõigile oma kodanikele - see on tema olemasolu peapõhjus. Need on prioriteedid, mis panevad idee lõimumisest proovile, näidates tegelikkuses, kui ustavad me oleme väärtustele, millest Euroopa Ühendus sündis ning mis teevad Euroopast ühise vabaduse, turvalisuse ja jõukuse kantsi. Seda jõupingutust sümboolselt väljendama valisime juhtlause "Piirideta Euroopa”. Majanduskriis pani proovile meie ustavuse lõimumisideele, millega anti veelgi suurem tähtsus Tšehhi eesistumisperioodi juhtlausele. Möödunud poolaasta üle peetud paljude arutelude tulemused ja Euroopa Ülemkogu järeldused näitavad, et kakskümmend seitse liikmesriiki läbisid selle tuleproovi suurepäraselt. Tšehhi eesistumisperioodil pöörasime oma selja protektsionismile ning leppisime kokku ühises ja kooskõlastatud tegevuses kriisi tagajärgede likvideerimisel nii ELi sees kui ka rahvusvahelisel tasandil.
<P>
Samal viisil täitsime edukalt ülesande, mida paljud pidasid meile üle jõu käivaks, s.o institutsionaalse reformi küsimuse. Tšehhi ise ratifitseeris edukalt Lissaboni lepingu mõlemas parlamendikojas. See oli selge ja veenev poliitilise tahte avaldus ning see muutis võimalikuks realistliku lahenduse leidmise Iiri tagatiste küsimusele. Ma olen veendunud, et juunis Euroopa Ülemkogus kokku lepitud tagatiste tulemusel on tekkinud lootus, et ka Iirimaa ratifitseerib Lissaboni lepingu ja see saab jõustuda 2009. aasta lõpus. Tšehhi võttis eesistujana tõsiselt käsile ülesande, mis on seotud uue Euroopa Parlamendi valimistega, algatades nimelt komisjoni ametisse nimetamise menetluse järgmiseks õigusloomeperioodiks 2009-2014. Juunis toimunud Euroopa Ülemkogu kohtumisel saavutati selge poliitiline üksmeel José Manuel Barroso kandidatuuris järgmise komisjoni presidendi kohale. Eesistujariigile Tšehhile ja järgmisele eesistujariigile Rootsile antud pädevus pidada kõnelusi Euroopa Parlamendiga loob vajalikud eeltingimused institutsionaalse järjepidevuse säilitamiseks. Üldiselt on Tšehhi eesistujana suutnud saavutada hulga konkreetseid tulemusi või teinud nähtavaid edusamme kõigis kolmes eelisvaldkonnas. Õigusloome vallas viidi edukalt lõpule üle 30 konkreetse abinõu üle peetavad läbirääkimised. Seda eelkõige tänu tihedale koostööle liikmesriikide ja ELi institutsioonidega, eriti Euroopa Parlamendiga. Väljaspool õigusloome valdkonda saavutati samuti märkimisväärseid tulemusi, mis muu hulgas hõlmasid ka välispoliitika ja energiakriisiga tegelemist aasta alguses, protektsionistlike suundumuste kõrvaleheitmist, otsustavaid meetmeid Euroopa majanduse toetuseks, samme energiavarustuse mitmekesistamise ning kliima kaitsmise suunas ning Euroopa Liidus olulisemate partneritega peetud läbirääkimistel saavutatut.
<P>
Eelisküsimustes eraldivõetuna oli kõige tähtsam ülesanne majandusvaldkonnas tegelemine üleilmse kriisi mõjudega ja Euroopa majanduse elavdamise kava kui majandusliku jõukuse taastamise ühe olulisima instrumendi täitmise jätkamine. Ka tunnistasime sobivaks abinõud pangandussektori stabiliseerimiseks. Meie heaks kiidetud abinõud on tõhusad. Tagatiste ja rekapitaliseerimisega andsid liikmesriigid pankadele võimalikku abi summas, mis ületas 30% Euroopa Liidu SKTst. Energia ja Interneti lairibaühenduse valdkonnale antava viie miljardi euro suuruse abipaketi suhtes saavutatud kompromiss ning ühtse põllumajanduspoliitika tõhusust kinnitavad meetmed edastasid positiivse sõnumi kevadiselt Euroopa Ülemkogu kohtumiselt. Kokkulepe, mille kohaselt ELi liikmesriigid kohustusid andma 75 miljardi euro suuruse laenu Rahvusvahelise Valuutafondi (IMF) vahendite suurendamiseks, oli suure tähtsusega üleilmse majanduskriisi lahendamise seisukohalt. Tšehhi eesistumisperioodil andis Euroopa Liit komisjoni tugeval toetusel suure panuse G20 Londoni tippkohtumise suurepärasesse ettevalmistusse ja kulgemisse, mis päädis kokkuleppega üleilmse majanduskriisiga võitlemiseks IMFile antavate lisavahendite ja teiste rahvusvaheliste institutsioonide kaudu jaotatavate vahendite kohta. Euroopa Liit saavutas tippkohtumisel tugeva positsiooni ka tänu kevadel Euroopa Ülemkogus tehtud ühistele järeldustele. Sellega kinnitas ta oma püüdlust olla tugev üleilmne tegija. Nagu ma juba varem märkisin, tuleb Tšehhi eesistumisperioodil kõiki kriisiga võitlemiseks võetud meetmeid vaadelda protektsionismi ühise ja selge mittelubamise taustal.
<P>
Õigusloome vallas suutis eesistujariik Tšehhi saavutada majanduse elavdamise kava raames üksmeele töömahukatele kohalikele teenustele rakendatava käibemaksu alandamise võimalikkuses. See kokkulepe annab suure panuse tööhõive säilitamisse kõige tundlikumates majandussektorites ning peaks eriti aitama väikesi ja keskmise suurusega ettevõtteid. Finantsturgude ja nende järelevalve regulatsiooni tehtud muudatused moodustavad terve peatüki praeguse majandus- ja finantskriisiga võitlemiseks tehtud jõupingutustest. Tšehhi eesistumisperioodil tehti suuri edusamme usalduse taastamise suunas. Me viisime lõpule läbirääkimised kõigis olulistes õigusloomega seotud ettepanekutes, mille eesistujariik oma eesmärgiks seadis. Olulisimad nende seast olid II maksejõulisuse direktiiv (Solvency II) kindlustusseltsidele, regulatsioon reitinguagentuuridele ja teistele. Suuri vaidlusi tekitanud arutelus finantsturgude reguleerimise ja järelevalve üle jõuti kokkuleppele reformi põhipunktide suhtes, mis peaks suurendama stabiilsust Euroopa Liidu tasandil ning iga finantsasutuse ja nende eeskirjade tasandil. Juunis toimunud Euroopa Ülemkogu kohtumisel kinnitati komisjoni võetud suunda. Komisjoni kavadele väljendatud toetus peaks viima konkreetsete õigusloomealaste ettepanekute koostamise ja kinnitamiseni sel sügisel.
<P>
Energiapoliitika, mis oli Tšehhi eesistumisperioodi teine eelisvaldkond, pandi tõsiselt proovile juba eesistumisperioodi esimestel päevadel. Samal ajal nägime, et alati pole mõistlik lahendada energiakriisist johtuvaid probleeme üksiku probleemi kaupa, sest kriis puhkeb nii umbes iga kuue kuu tagant. Pigem peaksime rakendama süsteemseid abinõusid, et tagada ELi energiatarnete turvalisus ja paindlikkus. Tšehhi eesistumisperioodil astusime samme energiaalase turvalisuse suurendamiseks, keskendudes meetmetele, mis suurendavad energiaallikate ja tarnekanalite mitmekesistamist läbi nn lõunakoridori. Euroopa Regionaalarengu Fondi muudetud eeskirjadesse sisse viidud energiatõhususe toetamine annab samuti olulise panuse energiaalase turvalisuse tagamisse. See võimaldab investeerida suurema energiatõhususe saavutamisse ja elamutes taastuvenergiaallikate kasutamisse. Sama jätkub Rootsi eesistumisperioodil, mil üheks eelisküsimuseks on energiatõhusus. Kogu Euroopa Liidu tööks vajalik järjepidevus on siin jällegi ilmne. Lõpetuseks, kuid mitte mingil juhul vähemtähtis on see, et märtsis ja juunis toimunud Euroopa Ülemkogu kohtumistel kinnitati ühest suust, et pole mõistlik kõrvale jätta kasvuhoonegaaside heitkoguse vähendamiseks ning arengumaades kliimamuutuse leevendamiseks ja kliimamuutusega kohanemiseks seatud kõrgeid eesmärke. Samas seadsime selged prioriteedid ja eesmärgid, mis meil tuleb saavutada enne ÜRO kliimamuutusealast konverentsi Kopenhaagenis selle aasta detsembris, et EL saaks hoida oma juhtpositsiooni kliimamuutusevastases võitluses.
<P>
Tšehhi eesistumisperioodi kolmas prioriteet või kolmas E, kui soovite, seondus ELiga maailmas, kus asetleidnud sündmused näitavad selgelt, kui oluline on ELi jaoks ühtse välispoliitika väljatöötamine ja kasutamine. See sai Tšehhi eesistumisperioodil rohkelt kinnitust. Kuigi ELil õnnestus gaasikriis tänu oma ühtsusele lahendada, siis aasta alguses lahvatanud teine kriis ja Gaza konflikt näitasid taas, et EL peab üleilmse poliitika kujundajaks saamiseks õppima rääkima ühel häälel. Mõlemad kriisid tekkisid samal eesistumisperioodil, mis näitab, et see, kes tegelikult juhib ELi, ei oma nii suurt tähtsust kui kõigi kahekümne seitsme liikmesriigi ühtsus. Eesistujariik Tšehhi suutis kõrvale lükata naabruspoliitika jätkuna käivitatud idapartnerlusprojekti, mis oli sedakorda suunatud itta. Tšehhi eesistumisperioodi peamine välispoliitiline prioriteet oli ELi laienemisprotsessi jätkamine. Peamiselt hõlmas see Lääne-Balkani riikide väljavaateid saada Euroopa Liidu liikmeks. Piirkonnas valitseva olukorra tõttu oli eesistujariigil vähe manööverdamisruumi. Kuid vaatamata ühinemisläbirääkimiste peatamisele Horvaatiaga, saavutati edasiminek viisarežiimi lihtsustamises. Esitasin teile lühikokkuvõtte Tšehhi eesistumisperioodi prioriteetide ja nende täitmise kohta. Täpsemad andmed on muidugi ka saadaval, kuid nüüd olen valmis vastama teie küsimustele ja kommentaaridele.
<SPEAKER ID="015" NAME="José Manuel Barroso" LANGUAGE="FR">
Austatud juhataja, peaminister, daamid ja härrad! Vastvalitud Euroopa Parlamendi esimene täiskogu istung on kordumatu hetk poliitikas. See avab õigusloomeperioodi, mis mõjutab sadade miljonite Euroopa kodanike igapäevaelu ja kogu maailmajao saatust.
<P>
Õnnitlen südamest kõiki äsjavalitud parlamendiliikmeid. Teie siinviibimine on maailmas ennenägematu piiriülese demokraatia suurima ülesande tulemus. Soovin teile selles ametis palju edu.
<P>
Katsumused, millega Euroopa täna silmitsi seisab ja millega lähimail aastail silmitsi seisma hakkab, on tohutud. Kõigepealt majandus- ja finantskriis, mis nõuab meilt juba alustatud süsteemse kooskõlastatud tegevuse jätkamist. Sellel kriisil on sotsiaalne hind, mis on meie prioriteet number üks. Seejärel võitlus kliimamuutusega ning üleminek rohelisele ja säästvale majandusele, mis näitab poliitilist suunda, mis meil tuleb võtta.
<P>
Kõik need ülesanded iseloomustasid ka Tšehhi eesistumisperioodi, mis jõudis äsja lõpule. Tahan õnnitleda peaminister Fischerit ja tema eelkäijat Mirek Topolánekit eriti raskel perioodil saavutatu puhul. Ma tänan neid ja kogu nende meeskonda suurepärase koostöö eest, mida nad tegid, vaatamata mõningatele sisepoliitilistele raskustele.
<P>
Ka soovin ma esile tuua Tšehhi eesistumisperioodi poliitilist tähtsust. Esimest korda juhtis meie Euroopa vabaduste ja solidaarsuse projekti riik, mis vaid mõni aasta tagasi oli Varssavi pakti liige. See on väga oluline asjaolu, mis näitab meie progressi Euroopas.
<P>
Tšehhi eesistumisperioodil oleme oma tegevuses jõudnud mõnede muljetavaldavate tulemusteni: 54 teksti on vastu võetud kaasotsustuse korras. Tahan eraldi ära märkida kokkuleppe finantsturgude reguleerimiseks rakendatavate erinevate meetmete kohta ja viie miljardi euro eraldamise kohta Euroopa majanduse elavdamise kava raames. Te kõik teate väga hästi, kui kõvasti me, s.o komisjon ja Euroopa Parlament, oleme pidanud võitlema, et neid kokkuleppeid saavutada. Ka sooviksin ma ära märkida Globaliseerumisega Kohanemise Fondi ülevaatamise. Kiidan heaks energia ja transpordi siseturu arendamist.
<P>
Kõigis nimetatud valdkondades tegi komisjon väga kaugeleulatuvad ettepanekud, mida parlament toetas. Ma tunnen heameelt viimase Euroopa Ülemkogu ühehäälse toetuseavalduse üle kavale, mille komisjon seoses finantsturgude järelevalvega ette pani. Nüüdseks oleme saavutanud üksmeele, mida keegi ei julgenud loota veel mõni kuu tagasi, mil ma kutsusin kokku kõrgetasemelise ekspertrühma härra de Larosière'i juhtimisel. See võimaldab meil juhtida rahvusvahelise finantssüsteemi reformi. Lisaks sellele osalesime samas vaimus G20 Londoni tippkohtumisel, kus algatasime mõnede väga oluliste otsuste tegemise.
<P>
Õigusloomealase töö kõrval on eesistujariik Tšehhi olnud suuteline vastu astuma poliitilistele ülesannetele, millest mõned olid eriti delikaatsed ja tõepoolest äärmiselt ohtlikud. Meil on tulnud tegelda Ukraina ja Venemaa vahelise gaasikriisiga, mis tõi taas esile vajaduse suurendada Euroopa energiaalast turvalisust. Viimase kuue kuu jooksul oleme teinud suuri edusamme näiteks Läänemere piirkonna võrkude ühendamise kava koostamisega.
<P>
Üleeile osalesin ma Türgi ja nelja liikmesriigi - Austria, Ungari, Bulgaaria ja Rumeenia vahelise Nabucco projekti allkirjastamise tseremoonial paljude selliste riikide juuresviibimisel, kust me tulevikus loodame gaasi importida. See on läbini Euroopa projekt ja ma olen uhke selle üle, et komisjon on saanud siin tegutseda vahendajana, sest seda rolli on peetud oluliseks kõigi osaliste jaoks.
<P>
Austatud juhataja, Tšehhi eesistumisperioodil toimus väga oluline areng ka Lissaboni lepingu osas. Viimane Euroopa Ülemkogu leppis kokku tagatiste andmises, mis võimaldab Iiri valitsusel korraldada teise rahvahääletuse, olles täielikult veendunud selles, et iirlaste väljendatud kartustega on rahuldavalt tegeldud. Ärgem unustagem, et just Tšehhi eesistumisperioodil viis Tšehhi senat lõpule parlamentaarse ratifitseerimismenetluse, suurendades sellega Lissaboni lepingu ratifitseerinud liikmesriikide arvu 26ni.
<P>
Tšehhi on nüüd teatepulga üle andnud Rootsile, kuid need probleemid, millega Euroopa silmitsi seisab, jätkuvad ja ulatuvad ühest eesistumisperioodist tunduvalt kaugemale.
<P>
Euroopa projekt on alati olnud pikaajaline. Me teeme edusamme, kui me töötame meeskonnana. Meeskonnas on edu saavutamiseks iga liige väga vajalik: nõukogul, komisjonil ja parlamendil on igaühel tähtis roll meie ühiste Euroopa eesmärkide saavutamisel Euroopa kodanike teenimiseks.
<P>
Euroopa, mida meil tuleb üheskoos edasi ehitada, on tugev, avatud ja rajatud solidaarsusele. See on Euroopa, mis pakub maksimaalselt võimalusi oma kodanikele; Euroopa, mis on ehitatud tema kontinentaalset mõõdet arvestades ja mis kasutab maksimaalselt ära nii oma tarbijatele kui ka väikestele ja keskmise suurusega ettevõtetele äärmiselt olulist siseturu potentsiaali; teadmistepõhine ja uuendusmeelne Euroopa; Euroopa, mis austab keskkonda ja tagab oma energiaalase turvalisuse; Euroopa, mis suhtleb teiste üleilmsete tegijatega partnerluse vaimus eesmärgiga astuda üheskoos vastu ühistele probleemidele.
<P>
Praeguses üleilmses kriisis vajame tugevat Euroopat rohkem kui kunagi varem. Tugev Euroopa tähendab ühinenud Euroopat, mis on valmis vastu võtma ja kujundama oma saatust. Parlament, komisjon, nõukogu, töötagem üheskoos näitamaks, et Euroopa kodanike ootuste täitumine on kindlalt meie kätes, et nende püüdlusi vabaduse, õigluse ja solidaarsuse poole ei jäeta tähelepanuta!
<P>
(Aplaus)
<SPEAKER ID="017" NAME="Ádám Kósa" LANGUAGE="HU">
Austatud juhataja, daamid ja härrad! Siin Euroopa Parlamendis seistes olen sügavalt liigutatud sellest, et saan esimese kurdi inimesena pöörduda teie poole oma emakeeles - ungari viipekeeles. Ma ei seisa siin mitte üksnes enda eest, vaid ka kõikide puudega inimeste eest. Ma tunnen üha enam, et kuulun Euroopa ühendusse, kus isegi vähemusrühmad võivad edu saavutada. Võtkem näiteks Robert Schuman, kes oli pärit Alsace-Lorraine'i piirkonnast ja kellest sai Euroopa Liidu asutaja 50 aastat tagasi. ELi eesistujariigi Tšehhi ametiaja lõpus leidsid paraku aset sündmused, millele ma soovin ka uue eesistujariigi Rootsi tähelepanu juhtida. Kaks nädalat tagasi võttis Slovakkia parlament vastu seaduse, mis tõsiselt piirab selles riigis elavate vähemuste õigust kasutada oma emakeelt. Viipekeele kasutajana leian ma, et mul on kohustus seista Euroopa rahvaste õiguse eest kasutada oma emakeelt ja selle olulisuse eest. Sel põhjusel asun ka Euroopa Parlamendis tööle. Kuid ma soovin edastada teate kõigile Euroopa kodanikele. Ma soovin näha Euroopat, kus kõigile on tagatud õigus elada täisväärtuslikku elu ja kasutada ära oma potentsiaali. Ma soovin näha Euroopat, kus kurdid inimesed, keda ma esindan, või üldse kõik puudega inimesed saaksid tõepoolest nautida võrdseid võimalusi. Eriti soovin ma tänada Euroopa Rahvapartei (kristlike demokraatide) fraktsiooni esimeest Joseph Dauli võimaluse eest pöörduda teie poole sel erilisel päeval. See tõestab taas, et Euroopa seisab mitmekesisuse, sallivuse ja võrdsete võimaluste eest.
<SPEAKER ID="018" NAME="Libor Rouček" LANGUAGE="CS">
Lugupeetud peaminister Fischer, komisjoni president Barroso, daamid ja härrad! Selle aasta jaanuaris hoiatasin ma seda lugupeetud esinduskogu, et Tšehhi eesistumisperiood ei saa kerge olema ja et seda iseloomustab tõenäoliselt suur ebastabiilsus. Minu kartused olid tingitud Tšehhi valitsuskoalitsiooni ebastabiilsusest, valitsuse ja opositsiooni lahkhelidest ning valitsuse ja presidendi vaidlustest. Soovin ühesõnaga öelda, et Tšehhi presidendi Václav Klausi kõne sellele auväärsele esinduskogule kahjuks kinnitas mu kartusi ebastabiilsuse kohta, näidates, et eesistumisperioodi märksõnaks on tõepoolest ebastabiilsus ja mitte pelgalt valitsuse lagunemise tõttu. Sellele vaatamata on mõned asjad selle kuue kuu jooksul läinud edukalt, mõned vähem edukalt. Positiivse külje pealt sooviksin ma ära märkida juba varem nimetatud energiapoliitikat. Minu arvates sai Tšehhi väga hästi hakkama selle aasta jaanuari gaasikriisi lahendamisega. Härra Barroso poolt mainitud Nabucco lepingu allkirjastamine oli samuti eesistujariigi Tšehhi töö tulemus. Tegelemine majanduskriisiga aga ei vastanud kahjuks Euroopa ega Euroopa Parlamendi ootustele. Meenutagem endise Tšehhi peaministri Topoláneki kõnet, milles ta saatis USA presidendi Obama põrgusse koos oma majanduspoliitikaga.
<P>
Sellest hoolimata soovin lõpuks siiski tänada peaminister Fischerit, eriti Tšehhi eesistumise staatuse päästmise eest. Juuni tippkohtumine oli selle tõestuseks, sest kõik tippkohtumise päevakorras olnud küsimused lahendati edukalt. Ühtlasi soovin ma tänada sadu Tšehhi ametnikke mitte üksnes Brüsselis, vaid ka kõigis Tšehhi ministeeriumides. Minu arvates tegid need ametnikud väga head ja asjatundlikku tööd ning neid ei saa pidada vastutavaks Tšehhi poliitikas toimunu eest.
<SPEAKER ID="019" NAME="Alexander Graf Lambsdorff" LANGUAGE="DE">
Austatud president! Lubage mul kõigepealt õnnitleda teid sellese ametisse valimise puhul. Soovin teile palju kordaminekuid eesoleva kahe ja poole aasta jooksul. Ma suutsin isegi aru saada teie viimast palvest sõnavõtuajast kinni pidada kõrvaklappe kasutamata.
<P>
Peaminister, teie eelkäija töö algus ei olnud kerge ega meeldiv. Rõhuasetus oli õigesti energial, majandusel ja välissuhetel, kuid nagu elus ikka juhtub, osutub tegelikkus kavandatust hoopis erinevaks. Gaza konfliktis kiirustas nõukogu eesistujariik asja lahendama ilma, et oleks eelnevalt kokku lepitud Euroopa ühtses lähenemisviisis. Gaasivaidluses Venemaa ja Ukraina vahel pidid miljonid inimesed külmetama enne, kui teie valitsus sekkus ja asus tüli väga edukalt vahendama.
<P>
Kriitikale vaatamata olite teistes valdkondades jällegi edukad. Tšehhi eesistumisperioodi püsivaks saavutuseks on see, et Euroopa Liit ei korranud 1930. aastatel tehtud viga ega valinud protektsionismi teed. See oli ja on jätkuvalt reaalne oht. Selles küsimuses võttis eesistujariik selge suuna, mida toetas eriti konkurentsivolinik. Paljud inimesed soovivad kasutada kriisi uue majandusnatsionalismi edendamiseks. See oleks katastroof. Liberaalide ja demokraatide arvates on aluslepingutes sätestatud vaba ja õiglane konkurents õige tee majanduskasvu ja jõukuseni jõudmiseks.
<P>
Kuid kui meie kodanikud aktsepteerivad vaba konkurentsi, siis tahavad nad olla ja peavad olema kindlad, et reeglid on ühesugused kõigi jaoks. Turumoonutused, konkurentide turult välja tõrjumine, riigisiseste ettevõtjate eelistamine - need kõik ei vii mitte kriisist väljumisele, vaid otsejoones pimedasse koridori. Oma eesistumisperioodil pidi Tšehhi uue liikmesriigina õigustatult paljusid vanu liikmesriike korrale kustuma, mis oli paraku vajalik seetõttu, et siseturg ei hääbuks ja reeglitest kinni peetaks.
<P>
Tšehhi valitsus osutus lõpuks abituks Praha lossi pidevate rünnakute ja umbusaldushääletuse ees. Valitsuse kukkumine eesistumisperioodi keskel oli enneolematu. Kogu Euroopa vaatas hämmingus Praha poole. Selle käiguga tegi Tšehhi poliitiline klass karuteene nii oma riigile kui ka kogu Euroopale.
<P>
Peaminister, te olete aga näidanud, et nii nagu jalgpallis, võib ka poliitikas mäng pöörduda ka vahetusi tegemata kuni lisaajale minemiseni. Juunis toimunud Euroopa Ülemkogus seati kurss finantsturgude järelevalve regulatsiooni ülevaatamisele. Nüüd on komisjoni ülesanne see algatus otsusekindlalt lõpule viia. Te olete pidanud läbirääkimisi Iirimaale tagatiste andmise üle. See annab lootust, et 2. oktoobril toimuv rahvahääletus on edukas. Liikmesriigid on formaalselt kokku leppinud komisjoni presidendi kandidaadis ning on sellega täitnud meie fraktsiooni olulise nõudmise.
<P>
Peaminister, te olete isiklikult teinud head tööd ja pälvinud suure lugupidamise. Kuid paraku ei saa Tšehhi esimene eesistumisperiood ajalooraamatutes seda hinnangut, mida me kõik lootsime. Mida me aga sellele vaatamata peaksime mäletama, on teie juhtlause "Piirideta Euroopa”.
<SPEAKER ID="020" NAME="Rebecca Harms" LANGUAGE="DE">
Austatud juhataja, peaminister, komisjoni president! Pole kerge anda hinnangut edusammudele, mida oleks tulnud Tšehhi eesistumisperioodil teha. Olen tõesti seda oma fraktsiooni nimel üritanud, kuid seda, mida me tegelikult näha oleksime soovinud - nimelt eesistujariiki Tšehhit probleemidele vastu astumas -, tegelikkusese ei juhtunud.
<P>
Mis puudutab finantskriisi, siis kui me pärast suvepuhkust siin septembris jälle koguneme, oleme rääkinud finantsturgude uuest regulatsioonist juba terve aasta, kuid mingit edasiminekut meil selles peaaegu toimunud pole. Palju avaldusi on tehtud kavatsusega inimesi veenda, kuid tegelikult suurt midagi ära ei tehta.
<P>
Mis puutub majanduskriisi, siis Euroopa majanduse elavdamise kava - mul on peaaegu piinlik, et seda nii tihti mainitakse - on vaid sümboolne programm, mis võimaldab meil rääkida Euroopa majanduse elavdamise kavandamisest, kuid tegelik sisu sellel puudub. Küsimus on kõigest viies miljardis euros ja siis peetakse tühist vaidlust selle üle, kuidas seda viit miljardit eurot kasutama peaks. Ma ei leia, et me peaksime selle üle uhked olema. Programm, mille kallal me tõsiselt vaeva oleme näinud, nimelt Euroopa energiatõhususe programm, mis kaitseks miljoneid töökohti, pole üldse tõsist tähelepanu pälvinud.
<P>
Nüüd ma räägin kliimakriisist. Vaevalt pean ma paluma rohelistelt hinnangut selles valdkonnas rakendatud poliitika kohta. Ivo de Boer, ÜRO kliimamuutusega tegelev tippametnik, ja Ban Ki-moon väljendasid Bonnis toimunud viimasel konverentsil hämmingut, et kõik maailma riigid, kes on lubanud võtta juhtrolli üleilmse kliimakriisiga võitlemises, pole kaugeltki teinud seda, mida tegelikult vaja. Kui me võtame Euroopa energiapoliitika eurooplaste tegeliku tahte mõõdupuuks, siis ma küll ei usu, et North Streami ja Nabucco projektide puhul ilmselgelt rakendatud konkureerimisstrateegia võiks olla ühise tulevikku suunatud Euroopa energiapoliitika lähtepunktiks.
<P>
Miks? Mis on selle põhjused? Ma usun, et kriitika ei tohiks siinkohal olla tegelikult suunatud teile, härra Fischer. Riik, mida minu fraktsiooni esimees härra Cohn-Bendit külastas, kandes Euroopa lippu seljakotis, et see presidendile üle anda, oli tegelikult nõrk. Kahjuks, härra Barroso, kuigi teie tugevusest tihti räägitakse, siis kus see tugevus oli nõukogu eesistuja nõrkuse perioodil? Me ei näinud sellest jälgegi.
<P>
(Aplaus)
<SPEAKER ID="021" NAME="Jan Zahradil" LANGUAGE="CS">
Lugupeetud peaminister, komisjoni president! Mul on suur au siin täna seista esimesena uuest Euroopa Konservatiivide ja Reformistide fraktsioonist ja samuti Tšehhit esindava parlamendiliikmena ning rääkida Tšehhi eesistumisperioodist. Kuid ma räägin kui Euroopa Parlamendi liige ja mitte üksnes kitsast rahvuslikust vaatenurgast. Samal ajal räägin ma ka kui oma fraktsiooni esindaja ja seetõttu arvestan ma meie poliitika prioriteetidega. Mul oli võimalus kõnelda jaanuari täiskogu istungil, kui Tšehhi peaminister Topolánek tutvustas siin Tšehhi eesistumisperioodi prioriteete, ja ma kõnelen täna, kui Tšehhi peaminister Fischer esitab aruande selle kohta, mida Tšehhi Vabariik on korda saatnud. Ma ei maini seda niisama. Ma soovin juhtida tähelepanu asjaolule, et Tšehhi valitsus on suutnud säilitada oma eesistumisperioodi poliitilise ja organisatsioonilise järjepidevuse, hoolimata valitsuse kukkumisest, mille tingisid vaid riigisisesed poliitilised tegurid. Samuti soovin ma kiita peaministri kõne tooni, mis oli täpselt sama Tšehhi eesistumisperioodil - asjalik ja tulemustele suunatud. Minu arvates rajanesid mõned esitatud kriitilised hinnangud Euroopa esindajate või meediafiguuride subjektiivsetele arvamustele ega lisanud midagi meie paljukiidetud Euroopa ühtekuuluvusele. Pigem olid need osa kodupublikule suunatud poliitilistest kampaaniatest.
<P>
Nüüd asun ma Tšehhi eesistumisperioodi kolme prioriteedi juurde. Seoses majandusega rõhutan veel kord, et Tšehhi on suutnud tõrjuda siseriiklike protektsionistlike meetmete kurjakuulutava laine, mis oleks tõsiselt kahjustanud Euroopa lõimumise põhiväärtusi, eriti aga ühisturu põhimõtteid. Energiapoliitikas osutus energiavarude turvalisuse ja säilitamise küsimus hästi valitud teemaks. Tšehhi eesistumisperioodi esimestel päevadel lahvatanud gaasivarude kriis tõrjuti edukalt, arvestades muidugi seda, et tõeline edu antud küsimuses nõuab pikaajalisi strateegilisi meetmeid, sealhulgas tarnete mitmekesistamist ja energia siseturu liberaliseerimist. Euroopa Liidu välissuhete teise eesmärgi sümboolsest vaatenurgast soovin esile tuua suurte üleilmsete tegijate tippkohtumisi ehk teisisõnu ELi ja USA tippkohtumist, mis kinnitas üleatlandiliste suhete suurt tähtsust, samuti ELi ja Venemaa tippkohtumist ning ELi ja Hiina tippkohtumist. Ka soovin ma rõhutada idapartnerluse algatuse ja selle elluviimise olulisust. Lõpetuseks olen ma veendunud, et Tšehhi eesistumisperioodi saab kokkuvõtvalt käsitada kui tõestust selle kohta, et keskmise suurusega riigid ja niinimetatud uued liikmesriigid tulevad sellise rolliga auväärselt ja hästi toime.
<SPEAKER ID="023" NAME="Miloslav Ransdorf" LANGUAGE="CS">
Ma soovin öelda, et Tšehhi eesistumisperioodi päästis tegelikult härra Fischeri valitsus ja härra Fischer isiklikult. Ma soovin rõhutada, et eesistumisperiood langes kokku nende poliitiliste muudatuste kahekümnenda aastapäevaga, mida ajakirjandus kirjeldab kui vabanemist. Kuid meil on olnud ka kakskümmend aastat täitmata lubadusi, sest Tšehhis on avaliku võimu teostavate isikute pädevuse tase tunduvalt langenud. Samuti soovin ma lisada, et sellest küljest vaadatuna on härra Fischeri valitsus olnud meeldiv üllatus. Ta on peaminister ja mees, kes keeldub valetamast. Tema nimi pälvis minu tähelepanu esimest korda siis, kui ta avaldas pahameelt statistiliste andmete võltsimise pärast Tšehhis. Ta on mees, kes ei tee suuri sõnu, mida me oleme mitmete eesistujate puhul küll ja küll kuulnud, ja mees, kes tegutseb kaalutletult. Minu arvates on väga hea, et selline mees lõpuks Tšehhi eesistumisperioodi juhtima asus. Et me tähistame täna 10. juulil 1509. aastal Prantsusmaal sündinud Calvini 500. sünniaastapäeva, siis tahaksin ma märkida, et ainus, mis meid tõeliselt sellest raskest kahe kriisi olukorrast päästab ... (Juhataja katkestas kõneleja.)
<SPEAKER ID="024" NAME="Nigel Farage">
fraktsiooni EFD nimel - Austatud juhataja! Eesistujariik Tšehhi on käinud masendavalt tuttavat teed: järjepidevus, enam-vähem samamoodi jätkuv kinnisidee kliimamuutusest ja jätkuv soov kehtestada uued õigusaktid. Te ütlesite, et sellel eesistumisperioodil on tegeldud õigusloomega 18 uues valdkonnas, ja te näite selle üle uhke olevat. Mina arvasin, et on aeg paar sammu tagasi astuda ja öelda, et see, mis meil Euroopa Liidus on, on ülereguleeritud mudel, mis teenib meid kriisi sügavustes väga halvasti.
<P>
Kuid ikka rohkem status quo'd. Te toetasite härra Barroso jätkamist peaaegu ilma igasuguse konkursita, kuid Lissaboni leping on see, mis mind kõige enam huvitab. Te ratifitseerisite lepingu oma parlamendikodades ilma, et teil kordagi oleks tulnud pähe küsida oma rahva arvamust. Kuid kui asi Iirimaani jõuab, siis muutuvad asjad minu jaoks eriti huvitavaks. Te ütlesite, et soovisite Iirimaa teise rahvahääletuse jaoks usutavat poliitikat, ja töötasite välja need tagatised. Siin need nüüd on - tagatised seoses eluõiguse, maksustamise, turvalisuse ja kaitsega.
<P>
Sel dokumendil puudub igasugune õiguslik jõud. See pole väärt paberit, millele see kirjutatud on. Teie olete autoriks näotule katsele meelitada Iirimaa rahvas hääletama Lissaboni lepingu poolt eeloleval rahvahääletusel. Muidugi on teid selles toetanud härra Barroso. Ta ei austa kunagi demokraatlike rahvahääletuste tulemusi, olgu see siis Prantsusmaal, Hollandis või Iirimaal. Ta ütleb, et me peame neid eirama, me peame jätkama. See kõik on võimu küsimus. See kõik on seotud tema ja Euroopa Liidu institutsioonide võimu suurenemisega liikmesriikide arvelt. Ma loodan, et iirlased ütlevad teile kõigile, kuhu minna 2. oktoobril toimuval rahvahääletusel. Just seda nad võiks teha!
<P>
(Mitmesugused reageeringud)
<P>
Kuid ma ei taha olla õel, sest Tšehhi eesistumisperioodi jäi üks imeliselt ere ja ülendav hetk. Hetk, mil kõik meie, kes me usume rahvusriikidesse, demokraatiasse, tõelisse õiguskorda, saime tulla siia ja minu puhul esimest korda tunda uhkust selle üle, et oleme osa sellest Euroopa Parlamendist. Mõistagi pean ma silmas Václav Klausi visiiti. Kui suurepärane oli see kõne! Tulla siia ja öelda välja ebameeldiv tõde ning juhtida tähelepanu sellele, et Euroopa parlamendiliikmed ja juhid ei kuula Euroopa rahvaid. Selle peale teist 200 tõusis püsti ja kõndis välja. Seega selle viimase kuue kuu puhul avaldame vähemalt tänu Václav Klausile.
<P>
(Aplaus)
<SPEAKER ID="025" NAME="José Manuel Barroso">
komisjoni president. - Austatud juhataja! Ma sooviksin esitada vaid ühe küsimuse. Ma ei kritiseeri, kuid kas lipud on siin saalis lubatud?
<P>
(Vastuväited. Härra Farage tõstis üles Ühendkuningriigi lipu.)
<P>
Sest kui on lubatud, siis ma sooviksin siia täna panna Euroopa lipu, kui lubate.
<P>
(Härra Barroso asetas oma lauale Euroopa lipu. Aplaus.)
<SPEAKER ID="026" NAME="Andreas Mölzer" AFFILIATION="NI">
(DE)Austatud juhataja! Euroopa lõimumisest rääkides oli kahtlemata hea, et nõukogu eesistujaks oli uus Euroopa Liidu liikmesriik, sel puhul Tšehhi Vabariik. Vähem tervitatav oli aga kaos, kuhu meie viimise eest eesistujariik osaliselt vastutab.
<P>
Loomulikult ei oodanudki me täiuslikku sooritust uuelt ja vähese Euroopa kogemusega riigilt, kuid me ootasime vähemalt mingilgi määral tundlikkust. Eesistumisperioodi alguses lahvatanud kunstiskandaali ei saanud kuidagi Prahas asuva valitsuse süüks panna. Küll võib nõukogu eesistujat täielikult vastutavaks pidada oma jaheda reaktsiooni eest ja selle eest, et taies jäi maha võtmata.
<P>
Kuid eesistujariigi Tšehhi poliitiline juhtimisoskus ilmnes eriti selgelt raskustega võitlemisel ja kriisi ohjamisel. Just siin esinesid olulised puudujäägid. Euroopas 20 päeva kestnud energiakriis Venemaa ja Ukraina vahelise gaasivaidluse ajal tulnuks ühel või teisel viisil lahendada. Lähis-Ida kriisi juhtimine oli minu arvates rohkem kui väike apsakas. Kui USA raketikilp Tšehhis polnud veel piisavalt halb, siis ilmnes eesistumisperioodil ka sõltuvus USAst, näiteks sel moel, et Iisraeli rünnakut Gazas näidati tühise kaitsetegevusena.
<P>
Isegi Lissaboni lepingut kritiseeris Praha valitsus vaid ükskõikselt ja lükkas selle edasi. Selle tagajärjel kaotasime hea võimaluse tuua Euroopa Liitu tagasi rohkem demokraatiat.
<P>
Äärmiselt kahetsusväärne on ka tõsiasi, et Sloveenia ja Horvaatia vahel merepiiri küsimuses lõpuks kokkulepet ei saavutatud. Ei ole ju Horvaatia vähem valmis Euroopa Liiduga ühinema, kui olid omal ajal need kümme liikmesriiki. Vastupidi, ta võib isegi rohkem valmis olla. Veelgi kahetsusväärsem on minu arvates see, et Rootsi ei soovi lepitamiskatseid jätkata. Horvaatia pole seda ära teeninud.
<P>
Üldiselt on meie hinnangud Tšehhi eesistumisperioodi kohta mitmesugused.
<SPEAKER ID="027" NAME="Jan Fischer">
nõukogu eesistuja. - (CS) Daamid ja härrad! Ma soovin nõukogu ja endise eesistujariigi Tšehhi nimel väga lühidalt vastata. Esiteks üks isiklik märkus: parlamendiga, olgu siis Tšehhi parlamendi või Euroopa Parlamendiga, silmitsi seismine on alati suur õppetund mehele, kes on ise asjatundja ja kellel on tugev akadeemiline taust. See on õppetund sellest, kui erinevad võivad mõnikord olla arusaamad Euroopa lõimumise kiirusest ja intensiivsusest või Euroopa Liidu olemusest. Kõik see lihtsalt kajastab väga laia arvamuste ringi ja ma leian, et just see ongi tõelise demokraatia tuum. Seepärast soovin ma teid tänada avaldatud arvamuste eest ja samuti kriitiliste märkuste eest, mida te siin esitasite.
<P>
Mis puutub härra Kósa kõnesse, siis ei soovi ma seda üksikasjalikult kommenteerida, kuid leian, et see kajastab meie juhtlause "Piirideta Euroopa” tähtsust, ning loodan, et EL jätkab selle juhtlause järgimist. Ma olen kindel, et majandus- ja finantskriisi väga tõsiste mõjude leevendamiseks võetud meetmed olid piisavad ja mõistlikud nende heakskiitmise ajal. Siin on kritiseeritud finantsturgude regulatsiooni muutmise kiirust. Me kiitsime heaks selles valdkonnas võetavad põhimõttelised meetmed ning pärast väga tõsist, proovilepanevat ja vastakaid tundeid tekitanud arutelu, kus me tegelesime üksikasjadega kuni Euroopa Ülemkogu kohtumiseni juunis, jõudsime tulemuseni, mis ehk ei rahuldanud kõigi ootusi, sest mõnede arvates on maailm ülereguleeritud. Sellele vaatamata oleme sel sügisel valmis komisjoni ettepanekuteks finantsturgude regulatsiooni ja pangandusjärelevalve kohta Euroopa stiilis. Asjaolu, et puuduvad protektsionismi ilmingud, on - ma kordan veel kord - äärmiselt oluline nagu ka asjaolu, et me oleme suutnud kokku leppida solidaarsuspõhimõtte rakendamises, eriti nende riikide suhtes, kes on sattunud suurimatesse majandusraskustesse.
<P>
Täna õhtul kohtun ma president Klausiga ja ma ütlen talle edasi auväärse parlamendiliikme kiidusõnad. Lissaboni lepingu ratifitseerimine on Tšehhis toimunud loomulikult kooskõlas Tšehhi põhiseadusega. Leping ratifitseeriti mõlemas parlamendikojas ja me ootame vabariigi presidendi allkirja. Ma loodan, et see saab olema lõplik, otsustav ja korrektne. Asjaolu, et Tšehhis ei korraldatud Lissaboni lepingu ratifitseerimiseks rahvahääletust, on täielikult Tšehhi siseasi ja täies kooskõlas Tšehhi põhiseadusega. Sellega ma lõpetan siseriiklike sündmuste käsitlemise.
<P>
Ma tänan kõiki neid sõnavõtjaid, kes kiitsid Tšehhi eesistumisperioodil saavutatud järjepidevust. Isiklikult pidasin ma seda suureks ülesandeks nii valitsuskabineti kui ka iseenda jaoks. See oli proovikiviks uuele valitsuskabinetile, kõigile ministritele ja spetsialistide meeskondadele, kes kõik läbisid selle tuleproovi edukalt, nagu ma ka oma varasemas sõnavõtus juba märkisin ja nagu mõned auväärsed parlamendiliikmed oma hinnangutes laususid. Ma pidasin kolmandikku eesistumisperioodist oma isiklikuks ülesandeks ja ma olen väga rahul, et eesistujariik Tšehhi oma rolli auga välja kandis.
<SPEAKER ID="028" NAME="Zuzana Roithová" AFFILIATION="PPE">
(CS) Lugupeetud komisjoni president, nõukogu eesistuja, daamid ja härrad! Olen uhke selle üle, et Tšehhi läheb eesistujana Euroopa Liidu ajalukku kui abivalmis, asjatundlik, parteiliselt sõltumatu ja hästi valmistunud administratsioon. Hoolimata Euroopa meedia ja Tšehhi opositsiooni valimatust kriitikast suutsid tšehhid saavutada kokkulepped tosinates seadusandlike standardite küsimustes. Tšehhid saavutasid selle poolel teel, s.t enne parlamendi töö lõppemist valimistega. Need kokkulepped hõlmasid näiteks rändlusteenust, energiapaketti ja kriisi vastu võitlemise meetmeid. Need olid tšehhid, kes suutsid lõpuks purustada pähkli ja alandada töömahukate teenuste käibemaksumäära. See on kasvu soodustav ja kriisi leevendav abinõu. Ka suutsid tšehhid mitte üksnes soodustada nafta- ja gaasitarnete jätkumist Venemaalt Euroopasse, vaid ka sõlmida kokkuleppe Nabucco gaasitrassi rajamiseks ja valmistada selle allkirjastamiseks ette koos komisjoni presidendiga.
<P>
Kuid kahjuks läheb Tšehhi eesistumisperiood Euroopa Liidu ajalukku ka kui näide poliitilisest ebastabiilsusest, sest sotsiaaldemokraat Paroubek seadis omad ambitsioonid kõrgemale ELi huvidest ning koos mitmete ülejooksikutega sepistas Tšehhi valitsuse kukutamise ajal, mil pool teed oli eesistujana edukalt läbitud. Ma soovin tänada peaministrite Topoláneki ja Fischeri meeskondi ning samuti Tšehhi esindajaid Brüsselis selle raske töö eest, mida nad tegid Euroopa Liidu ja Tšehhi huvide edendamisel. Need meeskonnad näitasid, et nimetatud huvid ei välista teineteist isegi kriisiaegadel. Lisaks veensid nad teiste seas Prantsusmaa presidenti selles, et protektsionism on kole sõna. Selle eest õnnitlen nii teid kui ka meid kõiki.
<P>
Nüüd kutsuksin ma eesistujariiki Rootsit üles alustama viivitamatult kõnelusi Kanada viisarežiimi kaotamiseks Tšehhi kodanikele. Ma usun, et need läbirääkimised osutuvad edukaks. On ju solidaarsus Euroopa Liidu peamine tugevus.
<SPEAKER ID="029" NAME="Edite Estrela" AFFILIATION="S&amp;D">
(PT) Austatud juhataja! Peaminister Fischer teatas, et Tšehhi eesistumisperiood oli väga edukas. Härra Fisher, mul on kahju seda öelda, aga ma ei saa teiega nõustuda. Peaminister vastutab selle eest küll kõige vähem, kuid Tšehhi eesistumisperiood ei olnud üldse üksmeelne. Esmalt mainiksin ma seda poleemikat seoses kunstiteostega. Poleemika, mis oli soodne küll kunstnikele, kuid mitte eesistujariigile. Siseriiklik poliitiline ebastabiilsus aga heitis halba varju Euroopa Liidu kuvandile ehk teisisõnu meile kõigile. Härra Fischer, on tõsi, et Tšehhi suutis ratifitseerida Lissaboni lepingu, kuid sellelt puudub ikka veel president Václav Klausi allkiri. Me kõik oleme nõus sellega, et euroskeptikust presidendist teie ELi eesistumisperioodil pole mingit abi. Tšehhi president saatis mitu signaali euroskeptitsismi kohta, ennekõike Euroopa Liidu lipu kasutamisest keeldumisega. Kuid veelgi olulisem on tema keeldumine Lissaboni lepingu allkirjastamisest. See on lugupidamatuse avaldus Euroopa rahvaste vastu.
<P>
Eriti rängalt eksis eesistujariik Tšehhi aga rasedus- ja sünnituspuhkuse direktiivi küsimuses. Ma tean, millest ma räägin, sest ma olin selle raporti koostamisel raportööriks. Eesistujariigi suhtumine sellesse küsimusse oli äärmiselt negatiivne ja sellele aitas palju kaasa proua Lulling, kes boikoteeris minu raporti hääletusele panemist. Eesistujariik Tšehhi seisis vastu rasedus- ja sünnituspuhkuse pikendamisele 20 nädalani ja samuti isapuhkuse kehtestamisele, mis on väga oluline mehe ja naise vahel perekondlike kohustuste jagamise tagamiseks ja seeläbi soolise võrdõiguslikkuse edendamiseks.
<P>
Peaminister, mehi vajatakse kodus täpselt sama palju kui naisi tööturul. Meestel on täpselt sama palju õigust näha oma laste arengut, kui on naistel õigust nautida ametialast edu. Peaminister, palun ärge alaväärtustage naiste õigusi ja oskusi.
<SPEAKER ID="030" NAME="Bairbre de Brún" AFFILIATION="GUE/NGL">
(GA) Austatud juhataja! Ülekaalukas hulk inimesi hääletas eelmisel aastal Lissaboni lepingu vastu, sest nad uskusid, et on võimalik saavutada parem Euroopa: Euroopa, mis on demokraatlik ja vastutustundlik; Euroopa, mis seisab tööliste õiguste eest, kaitseb avalikke teenuseid ja otsib endale positiivset rolli maailmas.
<P>
Meile öeldakse, et Euroopa Ülemkogu on kokku leppinud õiguslikult siduvate tagatiste paketis, mis on suunatud iirlaste kartuste hajutamisele, kuid see, mis on trükis avaldatud, on vaid Lissaboni lepingu selgitus. See ei muuda mingil viisil lepingu vormi ega sisu.
<P>
Kui me selle küsimuse üle oktoobris taas hääletame, siis hääletame me täpselt sama lepingu üle, mille me eelmisel aastal tagasi lükkasime, ilma et seda oleks vähimalgi määral muudetud, sellesse oleks midagi lisatud või sellest oleks midagi välja jäetud. Täpselt see sama Lissaboni leping, mille 53% hääletanutest eelmisel aastal tagasi lükkas.
<P>
Me vajame uut lepingut uue ajastu jaoks.
<SPEAKER ID="031" NAME="Mario Mauro" AFFILIATION="PPE">
(IT) Austatud juhataja, daamid ja härrad! Ma olen tänulik eesistujariigile Tšehhile tehtud pingutuste eest, mis ehk näitlikustab täpipealt olukorda, milles meie institutsioonid praegu on.
<P>
Me kõik oleme nõus sellega, et Euroopa Liit on ainuvõimalik lähtealus teatud suurte ülesannetega tegelemiseks, mis meie ees seisavad. Keegi ei arva näiteks, et Malta või Itaalia oma 5000 km pikkuse rannajoonega suudab üksi lahendada immigratsiooniprobleemi, nagu teised riigid ei suuda lahendada energiatarnetega seotud probleemi.
<P>
Kuid just needsamad Tšehhi eesistumisperioodi probleemid, nagu suurte sisepoliitiliste probleemide lahendamine, aga ka erinevad arusaamad Euroopast, aitavad meil paremini mõista seda, mida meil teha palutakse. Mul pole täna hommikul küll ühtki lippu kaasas, kuid ma tean kindlalt, et ma ei usalda ebamäärast natsionalismi ega bürokraatiamonstrumeid, kes rebivad meie poliitilise kogemuse puruks ja sunnivad meid unustama seda, mis meil on palutud ära teha.
<P>
Õigupoolest maksame otsustamatuse eest kõrget hinda. Me maksame kõrget hinda selle eest, et meil pole julgust teha teatud olulisi otsuseid. See nähtub ehk ka tõsiasjast, et meil pole praegu jõudu tegelda kõige vahetumate küsimustega, mis on seotud uue parlamendikoosseisu väga probleemiderohke ametiaja algusega.
<P>
Kuid ma usun, et meie võimalused on head. Mõnel meist läks neil valimistel paremini kui teistel, kuid kõik me teame päris kindlalt, et kui me koostööd ei tee, siis ei suuda me vastu võtta ühtki väljakutset. Seepärast usun ma, et me peame oma kohustusi täitma asuma ja andma neile institutsioonidele jõu meie kodanikega ühise keele taasleidmiseks, sest üks asi on kindel: kõige selle hind, mille eest me üldse maksame, on võõrandumine kodanikest, kes kaugenevad meie ideaalidest.
<SPEAKER ID="032" NAME="Jiří Havel" AFFILIATION="S&amp;D">
(CS) Austatud peaminister, juhataja, komisjoni president, daamid ja härrad! Me oleme siia kogunenud selleks, et hinnata lõppenud eesistumisperioodi. Sellel eesistumisperioodil on kaks palet. Ärgem unustagem neist kumbagi, isegi kui on asju, mida me muidu unustada sooviksime. Paljud inimesed siin kurdavad, et eesistujariik Tšehhi polnud piisavalt aktiivne finantskriisi vastu võitlemisel. Teised meenutavad president Klausi poleemilist kõnet parlamendile. Mõned aga kurdavad taktitundetuse üle, millega Barack Obama kriisiprogrammi põrguteeks nimetati. Kuid Tšehhi eesistumisperioodiga seostusid ka mõned konkreetsed edusammud. Meenutagem näiteks keskkonnapaketti ja Lissaboni lepingu ratifitseerimisel tehtud edusamme. Tšehhi eesistumisperioodil oli kaks nägu ja sümboolselt oli Tšehhil eesistujana kaks peaministrit. Täna seisab teie ees neist kahest edukam. Peaminister, ma sooviksin teid ja teie valitsust tänada pingutuste eest, mida te tegite, ning samuti Euroopa ja Tšehhi institutsioonide ametnikke nende tehtud töö eest. Daamid ja härrad, palun suur aplaus Tšehhi Vabariigi peaministrile!
<SPEAKER ID="033" NAME="Joe Higgins" AFFILIATION="GUE/NGL">
Austatud juhataja! Selles parlamendis valitseb suur küüniline koalitsioon Euroopa kapitalistliku esipartei, Euroopa Rahvapartei, ja vasakpoolseks maskeerunud sotsiaaldemokraatide vahel, kes tegelikkuses ajavad sama neoliberaalset poliitikat, mis sunnib töölisi maksma praeguse rahvusvahelise kapitalismikriisi eest.
<P>
Nüüd soovib see suur koalitsioon iirlastele ja eurooplastele peale suruda Lissaboni lepingut, sest Lissaboni leping on kantud neoliberalismist, mis muu hulgas piirab tööliste õigusi ning teenib militariseerimise ja relvatööstuse huve. Iirlastele antud niinimetatud tagatised ei muuda midagi, ei tähenda midagi ja on ebaolulised.
<P>
Iiri sotsialistina esitan ma sellele koalitsioonile väljakutse. Ma esitan väljakutse president Buzekile, härra Barrosole, härra Schultzile ja härra Verhofstadtile: tulge septembris Iirimaale ja arutlege meiega tööliste ees teemal, miks nad peaksid toetama teie Lissaboni projekti, mis täielikult eirab meie huve.
<P>
(GA) Olge valmis jõuliseks Lissaboni lepingu vastaseks kampaaniaks Iirimaal. Me räägime miljonite eurooplaste nimel, kellel pole olnud võimalust hääletada Lissaboni lepingu vastu. Lepingu vastu, mis ei teeni mitte enamiku eurooplaste huve, vaid bürokraatide, suurte äriühingute ja sõjatööstuse huve.
<SPEAKER ID="036" NAME="Manfred Weber" AFFILIATION="PPE">
(DE) Austatud juhataja, peaminister, komisjoni president, daamid ja härrad! Selle arutelu käigus on paljud inimesed eesistujariigile Tšehhile avaldanud tänu selle eest, et ta on suutnud lõpule viia mõned projektid oma ametiaja lõpuks.
<P>
Ma küsin endalt täie tõsidusega, kas meil tõesti olid nii tagasihoidlikud ootused. Me tegeleme poliitikaga. Mida me tegelikult ootame viimaste kümnendite suurimas majanduskriisis, millele lisanduvad keskkonnaalased probleemid, on eesistujariik, kes näitab üles juhtimisoskust ja kellel on oma ettekujutus. Seda me ootame! Me oleme näinud, et administratiivsete küsimustega, mis on ametiaja lõppemisel endiselt laual, on lõpetatud. Ma tõesti ootasin enamat.
<P>
Peaminister, kui te kohtute täna õhtul president Klausiga, siis palun öelge talle edasi, et tal oli nende kuue kuu jooksul tugevat juhtimisvõimet üles näidates võimalus teha Euroopale selgeks Tšehhi rahvuslik identiteet ja suveräänsus. Ta rääkis muidugi siin parlamendis riikide suveräänsusest. Paraku lasi ta selle võimaluse käest.
<SPEAKER ID="037" NAME="Mairead McGuinness" AFFILIATION="PPE">
Austatud juhataja! Meil on vaid umbes üks minut aega, mistõttu ma jätan kõik viisakusavaldused. Ma soovin kaitsta teie au vastusena ühele mu Iiri kolleegile Joe Higginsile. Ma tuletaksin härra Higginsile meelde, et oma solidaarsusliikumises tehtavas töös kaitseb ta töölisi ja nende õigusi, ning ma leian, et selles parlamendis tuleb meenutada asjaloolisi fakte. Veidi poleemikat pole küll iseenesest halb, kuid on küllalt ebatavaline, et täna hommikul seisab meil ühel pool Nigel Farage ja teisel pool Sinn Féin ja Joe Higgins, s.t parem- ja vasakäärmuslased, kes teevad maha Lissaboni lepingut.
<P>
Mulle tundub, et see on piisavalt hea põhjus meie kõigi jaoks hääletada Lissaboni lepingu poolt ning 2. oktoobril oma otsuse langetavatele iirlastele kuulata hääli, kes innustavad neid ütlema "ei”, ja kuulata väga tähelepanelikult, et otsustada, mille eest nad seisavad, ning seejärel kuulata oma mõistuse häält ja mõelda sellele, et Euroopa Liit on olnud Iirimaale väga hea ja Iirimaa Euroopa Liidule ning et seda lepingut toetades oleme jätkuvalt Euroopa keskmes.
<SPEAKER ID="038" NAME="Jean-Pierre Audy" AFFILIATION="PPE">
(FR) Austatud juhataja, peaminister Fischer, härra Barroso! Teie eesistumisperiood, härra Fischer, näitab taas, kui hädasti on Euroopa Liidul vaja stabiilset eesistujat. Kuid just seda Lissaboni leping pakub.
<P>
Te olete minu arvates üsna tagasihoidlik, härra Fischer, ja ma soovin teada teie arvamust eesistujakolmiku programmi kohta, mille teie valitsus allkirjastas 2008. aasta juunis Prantsusmaa ja Rootsiga. Ka soovime kuulda, mida Rootsi tööprogramm selles ja eriti järgnevas kolmes küsimuses ette näeb: Doha programm, aastatuhande arengueesmärgid ja Vahemere Liit.
<P>
Kuidas te, härra Fischer, neisse dokumentidesse suhtute ning kuidas te hindate eesistujakolmikut, mis on juba esimeseks märgiks Euroopa Liidu stabiilsest eesistumisperioodist?
<SPEAKER ID="039" NAME="Zoltán Balczó" AFFILIATION="NI">
(HU) Austatud juhataja, daamid ja härrad! See lühike ja terav mõttevahetus härra Farage ja president Barroso vahel oli äärmiselt õpetlik Euroopa tuleviku seisukohast. See näitas ilmselgelt, et Lissaboni lepingus sätestatud kursi lõppsiht on rahvusriikide kaotamine, mis ühtlasi selgitab ka seda, miks härra Barrosot häiris rahvuslipu nägemine siin parlamendis. Me loomulikult jagame ühist Euroopa eesmärki. Kuid seejuures soovime üheselt mõista anda, et siin juhtlause "Ühinenud mitmekesisuses” esitamise asemel soovime saavutada koostööd mitmekesisuses. See tähendab seda, et me pooldame rahvusriikide säilimist. See on see raamistik, milles me soovime ühise Euroopa nimel tööd teha.
<SPEAKER ID="040" NAME="Elmar Brok" AFFILIATION="PPE">
(DE) Austatud juhataja! Ma sooviksin veel kord öelda, et tingimustes, mille eest ei vastuta ei peaminister Topolánek ega peaminister Fischer, oli Tšehhi eesistujana edukam, kui alguses näis, ning ma sooviksin tänada Saša Vondrat selle eesistumisperioodi ettevalmistamise eest.
<P>
Ka sooviksin ma lisada ühe täiendava märkuse ja seda härra Higginsile. Lissaboni lepingus sisaldub horisontaalne sotsiaalklausel. See annab meile enam sotsiaalseid õigusi kui põhiõiguste harta. Kui me seda lepingut ei saa, siis on meil Euroopa vähemate sotsiaalsete õigustega. Ma leian, et see tuleks kõigile selgeks teha, nii et inimestele Iirimaal poleks enam võimalik rohkem valesid rääkida. Meil tuleb rääkida tõtt. Lissaboni lepinguta jääb meile Euroopas Nice'i leping ja vähem sotsiaalseid õigusi. Seepärast tuleb meil see jube kampaania lõpetada ja rääkida Iirimaa inimestele tõtt.
<P>
(Aplaus)
<SPEAKER ID="041" NAME="Bernd Posselt" AFFILIATION="PPE">
(DE) Austatud juhataja! Ma sooviksin märkida, et eesistujariik Tšehhi on saavutanud rohkem kui see, mille eest teda tunnustatakse, ning need saavutused on olnud väga mitmekülgsed. Tippametnikud ja väljapaistvad ministrid, nagu Karel Schwarzenberg, Saša Vondra, Ondřej Liška ja teised, samuti peaminister Fischer on kõik teinud suurepärast tööd. Sooviksin neid selle eest tänada. Sellel riigil on vaid üks probleem ja see on president Klaus, kes on oma riigile teinud karuteene selle eduka eesistumisperioodi teadliku ja kavatsetud õõnestamisega. Ma sooviksin tänada peaminister Fischerit meisterlikkuse eest selles, kuidas ta kõike seda tõrjus, läks ise Brüsseli tippkohtumisele ning viis edukalt lõpule selle nõukogu eesistumisperioodi.
<SPEAKER ID="042" NAME="Jan Fischer">
nõukogu eesistuja. - (CS) Austatud juhataja, daamid ja härrad! Seekord on mu vastus tõepoolest väga lühike. Tänan teid sellesse arutellu tehtud panuse eest. Need on järjekordselt tõestanud arvamuste mitmekesisust ja erinevate ideede ulatust Euroopas. On äärmiselt raske, kuid samas vajalik otsida mingit ühist nimetajat ja ühist häält. Samas usun ma, et see arvamuste mitmekesisus ergutab meie maailmajagu ja lõimisportsessi ning kuulub siia. Te viite kahtlemata siit endaga kaasa oma arvamuse, analüütilised seisukohad ja hinnangud ning võib-olla polegi mul õigust teid ümber veenda, sest see siin pole akadeemiline debatt. Nii minu valitsus kui ka - olgu see öeldud - eelmine valitsus tegid tõepoolest kõik võimaliku meie eesistumisperioodi programmi ja tegevuskava täitmiseks ning me tegime seda suure järjekindlusega, hoolimata Tšehhi tehtud edusammudest Lissaboni lepingu ratifitseerimisel. Soovin selle väga selgelt välja öelda. Mis puutub eesistujakolmikusse ja selle töösse, millesse on kaasatud Prantsusmaa, Tšehhi ja Rootsi, siis hindan ma seda mehhanismi kõrgelt. Me suutsime teha tihedat koostööd igapäevastes küsimustes. See on mehhanism, mille panus eesistuja ameti järjepidevusse ja sujuvasse üleandmisse on äärmiselt suur, ning ma hindan seda väga. Mis puutub eesistujariigi Tšehhi ambitsioonidesse ja sellesse, kui tehnokraatlik ta eesistujana oli või millist juhtimisoskust ta üles näitas, või kas ta oli visionäär või mis iganes, siis ma olen veendunud, et eesistumisperiood algas ettekujutusega Euroopa Liidust ja programmiga ning et see programm täideti edukalt. Teie hinnata on see, kui suured need saavutused on. Kuid ma arvan jätkuvalt, et see eesistujariik täitis oma eesmärgid ja ambitsioonid, kuigi kriitikat kuuleb alati ja mõnes valdkonnas me mingil põhjusel oodatud edu ei saavutanud. Veel kord soovin teid tänada arutelu ja kriitika eest ning tänada kõiki neid, kes olid mõistvad ja tunnustavad nii poliitilisel kui ka isiklikul tasandil. Soovin teile veel kord edu teie töös!
<SPEAKER ID="043" NAME="José Manuel Barroso">
komisjoni president. - Austatud juhataja! Tõstatati mõned konkreetsed küsimused.
<P>
Esiteks, mis puutub viisarežiimi taastamisse Tšehhi Vabariigi kodanikele, kes reisivad Kanadasse, siis komisjonil on kahju, et Kanada on viisarežiimi taastanud. Arutasin seda Kanada peaministriga G8 riikide viimase tippkohtumise ajal. Ma loodan, et see meede on ajutine ning et viisavabadus Tšehhi ja Kanada vahel taastatakse peagi.
<P>
Ma palusin volinik Barrot'l kohtuda Tšehhi ametnikega ja arutada viivitamatult seda küsimust. Nagu ma aru saan, siis esimene kohtumine komisjoni ametnike ja Tšehhi välisministeeriumi ametnike vahel toimus eile Brüsselis. Sellelt pinnalt uurib komisjon olukorda hoolikalt ja teeb ülevaate sellest vastastikuse viisavabaduse aruandes, mis esitatakse tõenäoliselt 2009. aasta septembris. Koostöös Tšehhi valitsusega konsulteerime Kanada võimudega, et saada rohkem teavet nende otsuse taga olevate asjaolude kohta. Me teeme kõik endast oleneva, et taastada viisavabadus.
<P>
Mis puutub finantsturgude reguleerimise ja järelevalve küsimusse, mis samuti tõstatati arutelu käigus, siis siin on meil loomulikult töö veel pooleli. Nimelt on meil ellu viimata üksmeelne otsus, mis võetu vastu Euroopa Ülemkogus de Larosière'i aruande põhjal, s.o aruanne, mille koostamise ma sellele kõrgetasemelisele rühmale ülesandeks tegin. Kuid me peame märkama ka tehtud edusamme.
<P>
Komisjoni ettepanekud kapitalinõuete, hoiusetagatiste, reitinguagentuuride ja kindlustussektori maksejõulisuse direktiivi kohta on Euroopa Parlamendis ja nõukogus heaks kiidetud. Komisjon esitas eelnõud riskifondide ja erakapitali investeerimisfondide, väärtpaberistamise ja pangandussektori töötasude kohta. Nüüd on kord Euroopa Parlamendi ja nõukogu käes need nõustumise korral kiiresti vastu võtta.
<P>
Teine asi, mida arutelu käigus mainiti, on protektsionismi vastu võitlemise küsimus. Tegelikult oli see väga oluline jututeema 1. märtsi Euroopa Ülemkogu kohtumisel. 2008. aasta viimases pooles oli Euroopa Liidus täheldatav ohtlik suundumus mõnede protektsionistlike siseriiklike meetmete rakendamise suunas. Minu arvates on õige öelda, et eesistujariik Tšehhi ja paljud liikmesriigid väljendasid selgelt, et me ei saa sellist siseturu killustumist aktsepteerida. Seega oli arutelu, mis leidis aset nende kuude jooksul, samuti väga oluline samm edasi.
<P>
Lõpetuseks, mis puutub Lissaboni lepingu ratifitseerimisse parlamendis, siis teate, ma ei mõista, kuidas võib keegi, kes on valitud parlamenti, kahtluse alla seada lepingu parlamentaarse ratifitseerimise. Parlament on demokraatia alus ja ratifitseerimine parlamendis on võrdväärne rahvahääletusega.
<P>
(Aplaus)
<SPEAKER ID="044" NAME="Juhataja">
Ma soovin veel kord öelda Tšehhi Vabariigi peaministrile suured tänusõnad teie eesistumisperioodi eest, teie kokkuvõtte eest ja teie osalemise eest tänases arutelus.
<P>
Arutelu on lõppenud.
<P>
(Istung katkestati kell 10.35 ja seda jätkati kell 10.40.)
<P>
Kirjalikud avaldused (kodukorra artikkel 149)
<SPEAKER ID="102" NAME="João Ferreira  " LANGUAGE="PT">
Maailm seisab silmitsi kapitalismi ühe kõige tõsisema kriisiga, millel on dramaatilised tagajärjed nii töötajatele kui ka kõikidele inimestele.
<P>
Euroopa Liidus on see kriis tingitud jätkuvast neoliberaalsest poliitikast. Need põhimõtted on sisse kirjutatud lepingutesse ja niinimetatud Lissaboni strateegiasse, mida Lissaboni lepinguga üritatakse seadustada veelgi sügavamalt ja laiemalt. Selle asemel, et nõuetekohaselt kriisi põhjustega tegelda, korrutab nõukogu nimetatud kriisi põhjustanud poliitika põhiteese. See on käsitletav murettekitava ja vastutustundetu katsena kõigele vaatamata selle poliitika ajamist jätkata. Järelikult toetab nõukogu:
<P>
kavatsust võtta vastu Lissaboni leping nüüd juba pettusega, mis seisneb selles, et uue pähe esitatakse täpselt sama lepingutekst, mille Iiri rahvas kord juba tagasi lükkas;
<P>
kapitali vaba ja reguleerimata liikumist ning finantskeskusi madala maksumääraga piirkondades;
<P>
turgude liberaliseerimist, avalike teenuste erastamist ja majanduse rõhuasetuse nihkumist üha enam finantstegevusele;
<P>
töösuhete dereguleerimist, palkade vähendamist, turvalise paindlikkuse süsteemi sagenevat ärakasutamist ja kaitsmist;
<P>
saamatust töötuse probleemi lahendamisel, jätkates erakordselt suurte summade eraldamist finantssektori toetuseks tööstussektorile samaväärset tähelepanu pööramata.
