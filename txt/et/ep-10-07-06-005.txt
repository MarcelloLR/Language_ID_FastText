<CHAPTER ID="005">
ELi ja Ameerika Ühendriikide vaheline leping, mis käsitleb finantstehinguid käsitlevate sõnumiandmete töötlemist ja nende edastamist EList Ameerika Ühendriikidesse terroristide rahastamise jälgimise programmi raames (arutelu) 
<SPEAKER ID="061" NAME="Juhataja">
Järgmine päevakorrapunkt on Alexander Álvaro kodanikuvabaduste, justiits- ja siseasjade komisjoni nimel esitatud raport, mis puudutab ELi ja Ameerika Ühendriikide vahelist lepingut, mis käsitleb finantstehinguid käsitlevate sõnumiandmete töötlemist ja nende edastamist EList Ameerika Ühendriikidesse terroristide rahastamise jälgimise programmi raames (11222/2010 - C7-0158/2010 - 2010/0178(NLE)).
<SPEAKER ID="062" NAME="Alexander Alvaro">
raportöör. - (DE) Austatud juhataja! Lugupeetud volinik! Olen väga tänulik, et volinikul on võimalik siin olla! Olen kindel, et eesistujariigi Hispaania vajadus arutelu järele on kohe-kohe lõpule jõudmas. Kui SWIFTis oli meil andmete suurtarne, siis nüüd on meil parlamendis suurkogunemine. Aga las see olla!
<P>
Veebruaris saatsime parlamendina väga selge signaali, et Lissaboni leping mitte ainult ei anna meile enam võimalusi, vaid eelkõige ka enam vastutust Euroopa Parlamendina. Valitseme komisjoni ja nõukogu kaudu ning koos nendega Euroopa tasandil. Komisjonil on palutud esitada meile täiustatud leping ja alustada veel kord läbirääkimisi ning läbirääkimiste mandaadi on kinnitanud Euroopa Parlament. Arvestades kõiki erinevusi, mis võivad olla fraktsioonidel ja eelkõige eri rõhuasetustel, arvan, et ei oleks auväärne eitada, et komisjon on teinud mõned tõelised edusammud. See on asi, mille eest neid kõrgelt tunnustama peame, eriti korralduse kontekstis, mille raames see on töötanud, ning kättesaadavate võimaluste kontekstis.
<P>
Samas aga ilmnes järgnenud läbirääkimistel, et palju kasutatakse sõna "võimatu”. Võimatu oli muuta teatud asju või taasavada lepingut. Võimatu oli nõuda Ameerika Ühendriikidelt järeleandmisi, veelgi võimatum Euroopa Parlamendil nõukogule mõju avaldada. Kui sellest arutelust isiklikult midagi õppinud olen, siis seda, et poliitikas ei ole olemas sõna "võimatu”, kui on olemas poliitiline tahe. Põhjus on, et oleme näinud, et Euroopa Parlamendil oli võimalik koostöös komisjoniga tagada, et lepingu teksti lisataks täiendusi. Pärast lepingu allkirjastamist oli volinikul võimalik Ameerika Ühendriikidega kokku leppida, et lepingusse, nimelt artikli 12 lõikesse 1 tuleks lisada oluline nõue - et Euroopa ametnikel oleks võimalik olla kohal Washingtonis jälgimaks andmete väljavõtmist ja takistamaks seda vajaduse korral kuritarvitamiste juhtudel.
<P>
Lisaks oli kõikide fraktsioonide seisukohast oluline küsimus andmete suurtarne Ameerika Ühendriikidesse. See on asi, mille oleme saavutanud koostöös nõukoguga - ja peab tunnistama, et teatava surve avaldamise teel -, et meil oleks keskpikas perspektiivis võimalik probleem lahendada. Seda ei tehta üleöö, kuid meil on selge järeleandmine nõukogult, mis on sätestatud nõukogu dokumendis - möödaminnes võin öelda, et meil ei ole kunagi varem olnud võimalik muuta nõukogu dokumenti oma sõnastusega, mistõttu on tegemist ainulaadse sündmusega -, et ühe aasta pärast peab esitama komisjon meile tehnilise ja õigusraamistiku nende andmete väljavõtmiseks Euroopa pinnalt.
<P>
Kolme aasta pärast peab meile laekuma ka eduaruanne selle kohta, kui kaugele süsteem vahepeal on arenenud. Teksti on lisatud viide lepingu artiklile 11, nimelt et eduaruanne peab järgnema kolme aasta jooksul, ning lepingu artiklis 11 sätestatakse, et kui Euroopa Liit töötab menetlusega ise, peavad mõlemad pooled - Ameerika Ühendriigid ja Euroopa Liit - tegema lepingu teksti vastavad muudatused. See tähendab, et meil on võimalik see uuesti läbi vaadata kedagi üllatamata või ühishuve kahjustamata. Meil on õnnestunud tagada, et juhul, kui seda süsteemi viie aasta pärast ei ole, peab toimuma tõsine arutelu ja seejärel läbirääkimine, et leping tuleb siis katkestada lähtuvalt artikli 21 punktist 2, ning et uus leping tuleb koostada sellest lähtuvalt, mis siis olemas on.
<P>
Pean eelkõige rahustama neid, kes tunnevad muret, et Ameerika Ühendriikides edastatakse nende isiklikud pangaandmed, üürimaksed ja eri rahasaadetised. Selles on selge sõnaga sätestatud, et andmete edastamine Ameerika Ühendriikidesse ei hõlma riigisiseste andmete edastamist. Samuti ei sooritata SWIFTi kaudu suuresti Euroopa pangaandmete sisetarneid. Need kujutavad hoopis SEPA-andmeid, mis on lepingust selge sõnaga välja arvatud. Seetõttu jäävad Euroopa Liidu andmed kolmandatele riikidele, mis edastatakse Ameerika Ühendriikidesse ja mida hinnatakse seal, kuni suudame seda ise teha.
<P>
Kokkuvõtteks, kuna meil on sõnavõtjate ringi järel veidi aega, sooviksin öelda, et need edusammud on õpetanud meile, et komisjon, nõukogu ja parlament peavad seljad tihedamalt kokku panema ning koordineerimise puhul veelgi paremat koostööd tegema. Arvan, et mis puudutab Lissaboni lepingus sätestatud muutusi, oleme näidanud, mis kuju need võivad võtta ja et koos komisjoni ning nõukoguga oleme olnud teadlikud vastutusest esitada mõistlik lahendus.
<P>
Nagu öeldi, ei ole mitte kõigil siin täiskogul hea meel, kuid sooviksin eraldi tänada oma kaasparlamendiliikmeid, sealhulgas neid, kes opositsioonis on, valmiduse eest pakkuda välja olulisi punkte. Tänan ka suuremate fraktsioonide kaasparlamendiliikmeid, kes on neljapäeval valmis meiega lepingu poolt hääletama, koostöö ning ühise töö eest, mis meil on olnud! Nagu olen juba öelnud, läheb minu eriline lugupidamine nendele kaasparlamendiliikmete seast, kes hääletavad vastu, kuna nad on protsessis väga konstruktiivset rolli etendanud. Iialgi ei saavutata aga 100%, kui on neli läbirääkimiste partnerit.
<SPEAKER ID="063" NAME="Stefaan De Clerck">
nõukogu eesistuja. - (NL) Austatud juhataja! Head kolleegid! Alustuseks sooviksin mõistagi õnnitleda raportööri nähtud vaeva puhul ja samuti volinik Malmströmi võrratu ning konstruktiivse töö puhul! Üleandmise kunsti kontekstis sooviksin mõistagi tänada suuliselt eesistujariiki Hispaaniat; José Luis Rodríguez Zapatero oli siin minut tagasi. Mul on au olla eesistujariigi Belgia esimeste liikmete seas, kes siin täiskogul viibivad. Püüame olla innustunud ning rohke Belgia veenvusega vahetuv eesistujariik. Kohe-kohe teeme viimased viimistlused küsimusega, millega tegid eeltöö eesistujariigid Rootsi ja Hispaania.
<P>
Parlament on selles selgelt oma rolli etendanud. 11. veebruaril 2010 otsustas ta vahelepingu tagasi lükata. Uus leping kinnitati 28. juunil 2010. See on tõesti tõendiks Euroopa otsusekindlusest, et saavutasime tulemuse niimoodi, kõikide institutsioonide vahelise aruteluga. Ma ei loetle kõiki arvukaid täiustusi - seda on juba tehtud -, vaid puudutan hoopis kolme neist, mis on põhjapanevad. Üks oluline tahk on tulemuslike õiguskaitsevahendite kehtestamine, nii et kõigil on võimalik näha, kas on rakendatud andmete kõrvaldamisi, kustutamist või blokeerimist. Artikkel 18 on hea artikkel. Artikkel 12 kujutab teist täiustust. Möönan tingimusteta, et sõltumatute seireasutuste järelvalve on enesestmõistetav ning parlamendi soovitud muutus on konstruktiivne. Seetõttu, võttes arvesse samuti lisatud täpsustusi ja soovitusi, kujutab viis, kuidas SWIFT-andmete väljavõtmine argialusel teostatakse, positiivset täiustust.
<P>
Kolmandaks on mul väga hea meel, et tegemist on Euroopa lahendusega ning et Europolil on oma osa etendada. See on metoodika, mis mille peame selgeks õppima. Meil on tarvis oma institutsioone veelgi tugevdada. Meil on tarvis nendesse uskuda. Europolil on kogemusi andmekaitse-eeskirjadega ning peame oletama, et tegemist oli hea valikuga.
<P>
Samuti tuleb öelda, et terroristide rahastamise jälgimise programm (Terrorist Finance Tracking Programme, TFTP) on andnud juba olulisi tulemusi ning peame jätkama oma kodanike julgeoleku kaitsmist. Terrorismivastane võitlus on vajalik ning peame tagama, et seda teostataks. Sel moel on antud üle juba tuhat viissada toimikut. Seetõttu arvan, et peaksime lähenemist jätkama, kuna meie, nõukogu, oleme kohustunud rakendama meetmeid Euroopas edusammude ja meie oma süsteemi arendamise suunas, selle asemel et pelgalt partneritele loota või Ameerika süsteemi uuesti kasutusel võtta. Meetmed, mis kuuluvad rakendamisele ühe, kolme ja võib-olla viie aasta pärast, on raportöör välja toonud ja need on lisatud nõukogu otsuse projekti.
<P>
Head kolleegid! Kokkuvõtteks peame seetõttu pakkuma maksimumgarantiisid oma kodanike julgeolekuks. Ka meie peame selle eest vastutama ning tegema seda samuti edukalt andmekaitsega tasakaalustades, pidades samas silmas oma pühendumust kaitsemehhanismide tugevdamisele. Tänan teid ette toetuse eest, mida loodan, et osutate sellele olulisele sammule, sellele olulisele Euroopa Parlamendi sekkumisele!
<SPEAKER ID="064" NAME="Cecilia Malmström">
komisjoni liige. - Austatud juhataja! Mul tõeliselt hea meel olla täna arutelu puhul tagasi täiskogus. Mul eriti hea meel, et oleme saavutanud, nagu ütlesid raportöör ja president, hea kolme institutsiooni koostöö, et saada tekst, mille loodetavasti nädala lõpu poole heaks kiidate.
<P>
See on olnud võimalik ainult tiheda koostöö tõttu, mis meil olnud on: kõikide institutsioonide, raportööri, fraktsiooni, parlamendikomisjoni ja parlamendiväliste esindajate nimel. Sooviksin teid kõiki südamest tänada!
<P>
Olen väga rahul, et leping, mille allkirjastasime 28. juunil, annab meile uue aluse ja uue alguse ELi-USA koostööks. Mul on väga hea meel, et struktuurid ja menetlused on hästi toiminud - mitte ilma raskusteta, kuid need on toiminud hästi -, ja see on võimaldanud meil rekordilise ajaga läbi rääkida lepingu üle, mis tagab isiklike andmete korraliku kõrgetasemelise kaitse, säilitades samas terrorismivastase tegevuskava, mis aitab säästa elusid Euroopas, Ameerika Ühendriikides ja mujal.
<P>
Leping, milleks teie nõusolekut sel nädalal palun, on oluliselt erinev veebruaris tagasilükatud vahelepingust. Mainin vaid paari asja.
<P>
Sellega antakse Euroopa ametiasutusele, nimelt Europolile, pädevus kontrollida, et iga viimane kui nõue on kujundatud võimalikult kitsalt, et viia nõutud andmete kogus miinimumini.
<P>
Selles võetakse arvesse parlamendi nõudmist, et rakendataks kahetasandilist lähenemist, säilitades keskpikas perspektiivis väljavaate ELi mehhanismiks, mis võimaldaks võtta välja andmeid Euroopa pinnal, ning andmete sihistatumat edestamist.
<P>
Raportöör esitas sätted, mida rakendame. Vahetult pärast hääletust alustan uurimust, et kaaluda võimalikku Euroopa süsteemi kasutuselevõttu. Süsteem kujutab alust täielikuks mõjuhindamiseks, milles võetakse arvesse tulevase Euroopa TFTPi mehhanismi õiguslikke, tehnilisi, majanduslikke ja muid tahke.
<P>
Leping sisaldab ka olulist andmekaitset läbipaistvuse, juurdepääsuõiguste, kõrvaldamise, kustutamise ja hüvitamise osas. See võimaldab komisjonil määrata isik, kes jälgib andmete väljavõtmist TFTPi andmebaasist igapäevaselt ja kellel on pädevus otsinguid kahtluse alla seada ning isegi blokeerida. See inimene on ruumides, kus töötavad USA analüütikud, ja tal on täielik juurdepääs TFTPi otsingutele, et tagada pidev seire. See on oluline saavutus.
<P>
Lisaks annab leping ELile pädevuse teostada TFTPi korrapäraseid ja üksikasjalikke läbivaatamisi. Esimene taoline läbivaatamine toimub kuus kuud pärast lepingu jõustumist. Läbivaatamise meeskonda kuuluvad andmekaitseasjatundjad ja õigustaustaga asjatundja ning neil on võimalik teha pistelisi kontrolle.
<P>
Paljud nendest muutustest tulenevad vahetult aruteludest, mis mul on olnud Euroopa Parlamendi raportööride - mõlemaga, ja sooviksin tänada mõlemat - ning fraktsioonide teiste põhiliikmetega. Tegemist on tõesti Euroopa saavutusega: nõukogu, parlamendi ja komisjoni saavutusega.
<P>
Teine oluline punkt siinkohal, millele president viitas, on, et terroristide rahastamise jälgimise programm aitab muuta meie elud ohutumaks. Liikmesriigid on kinnitanud selle TFTPist tuleneva teabe tohutut väärtust, mida USA ametiasutused meiega jagavad.
<P>
Teame samuti, et alates aasta algusest on teadaolevaid kahtlusaluseid puudutavad juhtlõngad minetanud aktuaalsuse, sest ELis säilitatavad TFTPi andmed on jäänud viimasel kuuel kuul USAsse edastamata. Tegemist on olnud tõsise olukorraga ja tunnen kergendust, et nüüd selle julgeolekulünga täidame.
<P>
Londoni pommitamised toimusid täpselt viis aastat tagasi. See kurb aastapäev sunnib meid meenutama ohvreid ja nende peresid ning soovime, et seda tragöödiat ei oleks kunagi sündinud ja et seda kunagi uuesti ei sünniks. Peame tegema oma parima, et takistada edaspidi rünnakuid ja leping on oluline vahend selletaoliste õõvastavate rünnakute ennetamise võitluses.
<P>
Kõikidel nendel põhjustel paluksin teil anda neljapäeval lepingule oma nõusolek. Olen kindel, et enamik teist jagavad raportööri arvamust ning tunnistavad, et lepingusse on tehtud palju olulisi täiustusi.
<P>
(Kiiduavaldused)
<SPEAKER ID="065" NAME="Ernst Strasser">
fraktsiooni PPE nimel. - (DE) Austatud juhataja! Lugupeetud volinik! Leping ei ole lihtsalt mingisugune leping; vaid see on Lissaboni lepingu rakendamise verstapost. Siinkohal on antud parlamendile vastutus; siinkohal on parlament võtnud endale vastutuse ja siinkohal on parlament ka vastutust ilmutanud.
<P>
Teiseks on tegemist suure poliitilise eduga, mille parlament saavutas ameeriklaste, nõukogu ja komisjoni suhtes. Kolmandaks on tegemist suure eduga seoses sisuga, kuna lepinguga on parlamendi algatusel loodud meie enda TFTPi paigaldis, mida on vaja, kui tahame siinkohal Euroopas edusamme teha.
<P>
Me ei ole saavutanud kõike, kuid paljugi on pandud liikuma tänu komisjoni ja nõukogu tublile koostööle - nõukogu on olnud väga aktiivne - ning fraktsioonide koostööle parlamendis. Pean eriti tänama raportööre tehtud tubli töö eest!
<SPEAKER ID="066" NAME="Claude Moraes">
fraktsiooni S&D nimel. - Austatud juhataja! Arvestades, et meie fraktsioon lükkas TFTPi vahelepingu tagasi, tervitame eesistujariigi Hispaania ja USA otsust taaskäivitada läbirääkimised, et võtta arvesse andmekaitse põhitagatisi kõikidele ELi kodanikele.
<P>
Täna on meie fraktsioonil võimalik Alvaro raportit toetada, mitte sellepärast, et see kujutab täiuslikku lepingut, vaid sellepärast, et see sisaldab olulisi kaitsemehhanisme, mida kõik ootaksime niivõrd oluliselt andmete vahetamist puudutavalt rahvusvaheliselt kokkuleppelt See annab märku parlamendi suutlikkusest pärast Lissaboni esindada kõikide ELi kodanike huve asjaajamistes nõukogu, komisjoni ja kolmandate riikidega. See on uus algus, nagu Cecilia Malmström ütles.
<P>
Keskse olulisusega punkti, ELi kodanike andmete suurtarnega seoses oleme saavutanud läbirääkimiste teel edukalt niinimetatud kahetasandilise lähenemise, mis ühendab ranged tagatised, nagu ELi poolne ELi töötajate ametisse nimetamine USA rahandusministeeriumis, kusjuures konkreetne ajakava viib Euroopa lahenduseni andmete väljavõtmiseks ELi pinnal.
<P>
Lepingu sisu on tõsine tasakaal terrorismivastase võitluse ja meie kodanike vabaduste kaitsmise vahel. Homme tähistame Londonis minu valimisringkonnas 7/7 pommitamise aastapäeva. Teame kõik, mis on lepingu sisu, kuid ülioluline on tasakaal. Mis tahes läbirääkimistel peab olema vastastikusi nõudmisi ja järeleandmisi, kuid minu fraktsiooni arvab, et ELi kodanikud võivad olla veendunud, et nende parlament koostöös tulemusliku eesistujariigiga saavutas paljud tagatistest, mida nad ootavad, ning lepingu, mis kaaluks lõputult üles 27 kahepoolse lepingu negatiivse potentsiaali. Kahepoolsed lepingud ei saa sisaldada selliseid elemente nagu mittediskrimineerimise põhimõttel kohtu kaudu pakutav hüvitamine ja andmete kustutamine ning andmeotsingute ja andmete profileerimise keeld. Parem ELi kokkulepe tõeliste tagatistega kui teadmata tagajärgedega kahepoolsed lepingud.
<P>
Kõikidel nendel põhjustel toetab meie fraktsioon läbirääkimised uuesti läbinud kokkulepet ning jääb uhkusega kindlaks tagatistele, mida oleme aidanud saavutada raportööri ja kõikide teiste fraktsioonidega ELi kodanike ning nende vabaduste nimel.
<SPEAKER ID="067" NAME="Renate Weber">
fraktsiooni ALDE nimel. - Austatud juhataja! Lubage mul alustada õnnesoovidega kolleegile Alexander Alvarole tänase tulemuse puhul! Tean, et ta on näinud kõva vaeva, et saavutada seda, mis meil täna on. Lubage mul samuti tänada Jeanine Hennis-Plasschaerti suure töö eest, mis ta selle raske toimikuga tegi, kui oli selle täiskogu liige.
<P>
Lepingu tekst ei ole täiuslik. Siiski on parlament kuude jooksul alates veebruarist, kui esimese versiooni tagasi lükkasime, kuni tänaseni ilmutanud usaldusväärsust ja vastutustundelisust. Oleme olnud algusest peale konstruktiivsed. Kunagi ei ole olnud meie eesmärk takistada tervet protsessi ilma põhjuseta, sest võitlus terrorismiga on meie jaoks sama oluline kui meie Ameerika partneritele, kuid samas soovime jääda oma väärtuste ja põhimõtete juurde.
<P>
Seega hääletagem uue lepingu üle ja keskendugem tulevikule ning veendugem, et nii komisjon kui ka nõukogu täidavad oma vastavaid lubadusi, nagu need lepingus on sätestatud või lepingule lisatud, sest meie ülim eesmärk on jätkuvalt kestev ja juriidiliselt usaldusväärne Euroopa lahendus. Lubasime oma kodanikele andmete väljavõtmist Euroopa pinnal - seda lubadust tuleb meil pidada.
<SPEAKER ID="068" NAME="Jan Philipp Albrecht">
fraktsiooni Verts/ALE nimel. - (DE) Austatud juhataja! Head kolleegid! Hea vastand on head kavatsused. Viisid ja moodused, mille abil eelnenud konservatiividest, sotsiaaldemokraatidest ja liberaalidest sõnavõtjad on õigustanud ettekorraldatud toetust uuele SWIFTi lepingule, osutavad mulle, et nad järgivad põhimõtet, et parim kaitse on rünnak, selle asemel et oma sõnades tegelikult veendunud olla.
<P>
Tõsiasi on, et uus SWIFTi leping ei ole teinud praktiliselt midagi, et muuta kriitika sisu, mida täiskogu ülekaalukas enamus väljendas tagasilükkamisega veebruaris ning resolutsiooniga märtsis. Tohutus koguses jätkatakse mitte vähematki kahtlust äratavaid kodanikke puudutavate isiklike pangaandmete edastamist USA ametiasutustele, kus neid talletatakse viis tervet aastat ilma igasuguse sõltumatu õigusasutuse läbivaatamiseta.
<P>
Ainult Euroopa politseiamet Europol, mis on ise huvitatud uurimiste tulemustest, kinnitab USA ametiasutuste nõuded. Kõik see ei ole mitte ainult poliitiliselt vale ja kahjulik Euroopa põhiõiguste kaitsele, vaid samuti täiesti vastuolus Euroopa riigiõigusega. Nii Euroopa Inimõiguste Kohus, riigisisesed konstitutsioonikohtud kui lisaks ka andmekaitseametnikud on otsustanud, et lepingus sätestatud alusmehhanismid rikuvad seadust. Euroopa Parlamendina ei ole meil õnnestunud isegi küsida oma õigusteenistustelt hinnangut enne hääletuse toimumist.
<P>
Nendel põhjustel ei tohiks me parlamendina taolise lepingu poolt hääletada. Oleksime rohelistena sel põhjusel teise tagasilükkamise poolt ning samuti ka läbirääkimiste poolt Ameerika Ühendriikidega ühiste põhimõtete üle enne teabevahetuse laiendamist sellises ulatuses.
<SPEAKER ID="069" NAME="Timothy Kirkhope">
fraktsiooni ECR nimel. - Austatud juhataja! Sooviksin tänada Alexander Alvarot ja tema eelkäijat Jeanine Hennis-Plasschaerti ning lisaks ka USA ametiasutusi ja iseäranis Ameerika suursaadikut William E. Kennardit nähtud vaeva, püsivuse ja sihikindluse eest veel ühe lepingu koostamisel ning ELi ja USA positiivse suhte säilitamise eest! Peaksime õnnitlema USAd nende jätkuva uskumuse puhul, et siin edusammud võimalikud on, ning veel kord ELi-USA rahvusvahelise lepingu tee ettevõtmise puhul.
<P>
Arvan, et hetkel oleme kõik siin palju rohkema hea tahte ja ühtekuuluvusega pärast kuut kuud peamiselt edukaid, aga kurnavaid läbirääkimisi. Parlament on pidanud avaldama tugevat survet, et seda kuulda võetaks ning selle häält arvestataks. See, mis meile lõpuks esitatakse, on leping, mis ei ole ainult uus, vaid täiustatud: leping, millega võime leppida ja millega peaksime olema rahul, eriti arvestades parlamendis ja ELi institutsioonides omandatud eluliselt olulisi õppetunde. Kokkulepe on eelmise korraga võrreldes hea, sisaldades nüüd kohtulikku kontrolli, ELi järelvalvet, läbivaatamise korda ja blokeerimismehhanisme. See kujutab meie jaoks edaspidi meie enda ELi TFTPi süsteemi võimalust. Kahtlemata on see võrdsem, avatum ja demokraatlikum.
<P>
Nende parlamendiliikmete seisukohast, kellel on veel muresid, ei ole see täiuslik, kuid lubatagu mul täiskogule meenutada, et me ei ela täiuslikus maailmas. Tõepoolest, elame ohte täis maailmas, nagu Claude Moraes tõi rõhutas hetk tagasi seoses Londoniga. Just seepärast on seda lepingut vaja. Just seepärast ei ole meil lihtsalt kohustust kaitsta andmeid ja kodanike õigusi, vaid kaitsta ka jooksvalt nende julgeolekut ja ohutust.
<P>
Eile õhtul võeti parlamendikomisjonis leping ülekaalukalt vastu. Tegemist oli kaine mõistuse võiduga ja loodan, et sama tulemus kajab täiskogus, kui koos hääletame. Nüüd on aeg asetada kõrvale meie individuaalsed ideaalid ja olla praktiline inimeste pärast, keda esindame. Nüüd on aeg uuendada ELi kui tõsise rahvusvahelise organi mainet. Nüüd on aeg meil käituda mõistlikult ja vastutustundlikult. Nüüd on aeg täiskogul hääletada teksti poolt, mida minu fraktsioon teeb kindlasti.
<SPEAKER ID="070" NAME="Rui Tavares">
fraktsiooni GUE/NGL nimel. - (PT) Austatud juhataja! Head kolleegid! Millest me räägime? Jutt on umbes ligi 90 miljonist finantstehinguid käsitlevast sõnumist kuus, arvust, mis võrdub enam kui miljardi finantstehinguid käsitleva sõnumiga aastas. Need finantssõnumid pärinevad Euroopast, kas Euroopa riikide vahel või Euroopa ja ülejäänud maailma vahel. Kuid ja aastaid oleme nimetanud just seda andmete suurtarneteks.
<P>
Parlament kaalus andmete suurtarnest keeldumast esimest korda veebruaris lepingut tagasi lükates. Teist korda tegi ta seda mais resolutsiooniga, milles väljendas selgelt, et andmete suurtarne on ebaseaduslik. Nüüd on andmete suurtarne siin. Tegemist on lepingu sisuga; lepingu sisu ei muutu ja kõik siin täiskogus teavad seda väga hästi. Seetõttu on mõjuvaid põhjuseid jätkuvalt selle vastu hääletamiseks.
<P>
Lepingus on palju nõrku kohti. Kui meile öeldakse, et see annab õiguse kohtulikuks kontrolliks, läbipaistvuseks...kallid kolleegid! Teame kõik liigagi hästi, et see kujutab täideviiva tasandi lepingut Valge Majaga. Ameerika seadus ei muutu; see ei läbi kongressi. Ameerika Ühendriikides resideerivaid Euroopa kodanikke diskrimineeritakse taolise lepingu tõttu. Paljudel kaunitel sõnadel lepingus ei ole praktikas mingit alust ja me teame seda hästi.
<P>
Ometi esitatakse seejärel meile ülioluline küsimus, mis puudutab Europoli rolli. Tuleb aga selgelt väljendada, et Europoli pädevusse ei kuulu andmekaitse. Meil on Euroopa andmekaitseinspektor, keda Euroopa Komisjon ja nõukogu kunagi lepingusse lülitada ei tahtnud.
<P>
Europol on amet, mida peab kontrollima, sest see saab lepingust kasu. See saab politseivihjeid, kuid ei kujuta filtreerivat ametit, mille otstarve on kaitsta Euroopa kodanike andmeid. Teame, et see on vale; teame, et see on nii ebaseaduslik kui ka põhiseadusevastane. Alles eile osutas aga kodanikuvabaduste, justiits- ja siseasjade komisjon karuteene, keeldudes küsimast parlamendi õigusteenistuse arvamust Europoli rolli kohta siin, mis, me teame, on väga vale.
<P>
Vasakpoolsete fraktsioon palub õigusteenistuselt seda arvamust - ja sooviksin tänada kolleegi Alexander Alvarot, kes on näinud kõva vaeva ja ilmutanud oma töös läbipaistvust, tehes koostööd raportööridega igast fraktsioonist - sest, kallid sõbrad, meil on võimalik valida, kas tahame teada või mitte. Meie ülesanne seadusandjatena on näha ette lepingu õiguslikud tagajärjed ning vasakpoolsete fraktsioon hääletab resoluutselt lepingu vastu.
<SPEAKER ID="071" NAME="Gerard Batten">
fraktsiooni EFD nimel. - Austatud juhataja! Lepingut pakutakse välja lähtuvalt Lissaboni lepingust ja sellel puudub seetõttu seda enam demokraatlik õiguspärasus. Euroopa rahvastele keelati süstemaatiliselt referendumeid Lissaboni lepingu üle, sest Euroopa-meelne poliitiline eliit teadis, et nad selle tagasi lükkavad.
<P>
Tegemist on probleemiga, mis eelseisvatel aastatel meid pidevalt uuesti kummitama tuleb. Olete loonud ebaseadusliku riigi ja nüüd teete ebaseaduslikke seadusi. Vaadake, kuidas seda tehti! Nendel vähestel Euroopa Parlamendi liikmetel, kellele võimaldati juurdepääsu sellele salaraportile või salakokkuleppele, lubati seda näha ainult pärast autõendi allkirjastamist, et nad selle sisu ei avalikusta. Mis kõige tähtsam, Euroopa inimesed, kellele teave tegelikult kuulub, ei ole selle sisust üldse teadlikult. Konkreetsemalt on väljapakutud õigusakt ebaseaduslik lähtuvalt olemasolevast Ühendkuningriigi andmekaitseseadusest, mis reguleerib eraisikutest kodanike isiklike üksikasjade edastamist. Seadusest lähtuvalt ei või vahetada taolist teavet asjaomaste üksikisikute nõusolekuta. USA ametiasutused on juba näidanud, et nad lihtsalt võtavad endale ise taolisi andmeid täpselt oma äranägemise järgi. USAd ei saa usaldada teiste riikide õigustest kinnipidamisel.
<P>
Need konfidentsiaalsed ja privaatsed finantsandmed kuuluvad üksikisikule - ja mitte Euroopa Liidule või Euroopa Parlamendile. Neil ei ole õigust neid vahetada USA või kellegi teisega. Briti esindaja nõukogus näib olevat lepingu saavutamiseks möödunud olemasolevast riigisisesest seadusest. Mis õigusega? Teame aga kõik, et täiesti ebademokraatlikud ja -seaduslikud ELi õigusaktid on ülimuslikud riigisisese demokraatliku seaduse suhtes.
<P>
Terrorismiga tuleb võidelda, kuid seda ei tohi kasutada kattena kodanike õiguste ja kaitse eemaldamiseks. Tegemist on vaid värskeima näitega sellest, kuidas EL loob ebademokraatlikku, ebaseaduslikku poliitilist riiki. Ühendkuningriigi Iseseisvuspartei hääletab selle vastu.
<SPEAKER ID="072" NAME="Daniël van der Stoep" AFFILIATION="NI">
(NL) Austatud juhataja! Hollandi Vabaduse Partei (Dutch Party for Freedom, PVV) hääletab Ameerika Ühendriikidega sõlmitava lepingu ja seetõttu selle aluseks oleva raporti poolt.
<P>
Koostöö terrorismivastases võitluses on äärmiselt oluline minule ja samuti minu parteile. Ärgem aga unusta, miks - kahetsusväärselt - on vaja niiviisi Ameerika Ühendriikidega koostööd teha! Üleilmne jihad kujutab maailmale kasvavat ohtu. Lääne-vastast võitlust rahastatakse ja julgustatakse ideoloogiliselt Lähis-Idast. Teeme endale selle väga selgeks!
<P>
Austatud juhataja! Olin ise Washingtonis Columbia ringkonnas 11. septembril 2001. aastal ja külastasin katastroofi sündmuspaika Pentagonis mõni tund pärast rünnakuid. Õhus rippus hoone vastu lennanud lennuki läbistamatut määratlematut lehka. See oli õõvastav lehk, terrorismi lehk. Kui see nädal suudame ennetada terroristide rünnakuid nõusoleku andmisega lepingule Ameerika Ühendriikidega, oleks see fantastiline.
<SPEAKER ID="073" NAME="Simon Busuttil" AFFILIATION="PPE">
Austatud juhataja! Olen seaduskuulekas kodanik ja tahan, et mu julgeolekut kaitstaks minu eraelu puutumatuse liigse rikkumiseta. Samavõrd tahan aga, et mu eraelu puutumatust austataks, ilma et seda tehtaks minu julgeoleku arvelt.
<P>
Oleme selle lepinguga teinud just seda. Oleme näidanud, et eraelu puutumatust ja julgeolekut ei pea tasakaalustama teineteise arvelt. Oleme näidanud, et on võimalik, et meil oleks mõlemad. Oleme näidanud, et suudame saavutada õiglase tasakaalu. See ei ole nullsummamäng. Arvan, et tegemist on just seda liiki tasakaaluga, mida meie seaduskuulekad kodanikud meilt ootavad. Just seepärast peaksime lepingut toetama ning olema uhked selle toetamise üle, sest oleme etendanud selle kujundamisel olulist rolli.
<SPEAKER ID="074" NAME="Birgit Sippel" AFFILIATION="S&amp;D">
(DE) Austatud juhataja! Sissejuhatav tähelepanek: nii nõustumine kui ka tagasilükkamine väärib lugupidamist. Vastuvõetamatud aga on teatud liialdused, pooltõed ja valed, mis tihti eiravad asjaolusid, mida on samuti väljendatud avalikustatud arutelul. Kahtlemata oleks olnud kohasem enam objektiivsust ja vähem emotsiooni.
<P>
Kui rääkida asjast, siis terrorismivastane võitlus puudutab samavõrd demokraatlike väärtuste ja vabaduste kaitsmist. Üks neist nõuab ka andmete kasutamist, samas kui teine nõuab kõrgel tasemel andmekaitset. Just siinkohal suutsime Euroopa Parlamendi survel palju saavutada: kontroll, et nõue rajaneb tegelikult õigustatud terrorismikahtlustusel, ja ELi ametnike igapäevane kontroll USA rahandusministeeriumis, et uuritaks ainult kahtlusaluseid terroriste puudutavaid andmeid, sealhulgas andmete väljavõtu peatamise võimalus. Meie siin parlamendis oleme veendunud, et seda olulist funktsiooni peab reguleerima kõikide institutsioonidega sõlmitava lepingu kaudu. Standardite täitmist, kaasates andmekaitseinspektoreid, tuleb kontrollida iga aasta ja viieaastase talletamisperioodi jooksul on vajalik iga-aastane kontroll tagamaks, et andmed, mida ei vajata, kustutatakse aegsasti.
<P>
Kordan, et Euroopa-sisene edastamine ei puutu asjasse. Sellele vaatamata ei saavutatud kõike.
<P>
Toon näiteks Europoli. Sooviksin paluda Euroopa Komisjonilt, et ei oodataks 2013. aastani, vaid koostataks kiiresti õigusakti eelnõu, mis tagaks parlamentaarse kontrolli kaasotsustamise teel.
<SPEAKER ID="075" NAME="Sophia in 't Veld" AFFILIATION="ALDE">
Austatud juhataja! Hääletan poolt, kuid väga vastumeelselt ja kõheldes. Lepingul on tõsiseid puudusi, mis jätavad selle kaitsetuks õigusliku vaidlustamise eest. See annab lõpliku otsuse kohtu, mitte aga poliitikakujundajate kätesse, kus on selle koht. Rahvusvaheliste lepingute sõlmimine, mis ei ole juriidiliselt vettpidavad, on riskantne strateegia Leping ei kujuta seega põhjust juubeldamiseks, ent tegemist on halbadest variantidest parimaga.
<P>
Ehkki jagan paljusid hääletajate kahtlusi ja muresid, ei too tagasilükkamine paremat lepingut ja me kõik teame seda. Miks? Sest liikmesriikide valitsused - mitte USA valitsus, vaid meie valitsused - nõuavad, et kolmandad riigid menetleks Euroopa kodanike pangaandmeid. Ainult tänu Euroopa Parlamendile filtreerivad meie isiklikke andmeid tulevikus Euroopa ametiasustused, mis on meie võimu all. Lõpu tegemine andmete suurtarnele pikemas perspektiivis on oluline edasiminek, mida meil tuleks tunnistada.
<P>
Lõpetuseks, kolleegid, on täiskogul eitavalt hääletades raske kohustus tagada nõukogu otsuse kiire ja täielik rakendamine.
<SPEAKER ID="076" NAME="Hélène Flautre" AFFILIATION="Verts/ALE">
(FR) Austatud juhataja! Sooviksin tänada Sophia in 't Veldi sõnavõtu eest. Vähemalt selgitatakse selles selgelt tema poolthääle põhjused, sest ma ei ole algusest peale kahe suure fraktsiooni sõnavõttudes kuulnud midagi muud kui suitsukatteid.
<P>
Tegelikkus on, et leping ei ole ilmselgelt kuidagi erinev vähemalt põhipunktides, mis ajendasid Euroopa Parlamendi vastuseisu veebruaris. On ikka veel plaanitud andmetarne juhtumeid ja ikka veel hoitakse andmeid viis aastat alles. Ikka veel ei ole sisuliselt Euroopa kodanikel õigust õiguskaitsevahenditele Ameerika territooriumil ning on väga oluline küsimus, mille tõstatas Rui Tavares Europoli kohta. Europol ei ole õigusasutus ja seda ei ütle mina, vaid tekstid, lepingud. Euroopa ja riigisisesed andmekaitseinspektorid on nendes olulistes punktides kõik üht meelt.
<P>
Mis puutub minusse, siis mul on tunne, et pärast jõudemonstratsiooni - nagu ütlesite, Stefaan De Clerck - nüüd põlvitame ja see ei ole Euroopa kodanike seisukohast hea uudis.
<P>
(Kiiduavaldused)
<SPEAKER ID="077" NAME="Andreas Mölzer" AFFILIATION="NI">
(DE) Austatud juhataja! See, mille üle SWIFTi lepingu tarvis läbi räägiti ja mida nüüd andmekaitsena müüakse, on tegelikult piinlik eurooplaste enesepettuse akt. Kuniks kodanikud, kes ei ole kuriteos süüdi, võivad sattuda USA salateenistuste sihikusse ainult Euroopa-välise tarnete kaudu tänu andmepakettidele, on ilmselge, et andmekaitsest tehakse naljanumber.
<P>
Öeldakse ikkagi üsna napisõnaliselt, et piiritlemine konkreetsete üksikisikutega ei ole hetkel tehniliselt võimalik. Kui andmetarne piiritlemine konkreetsete nõuetega ei ole veel saavutatav, siis ei tohiks neid andmeid lihtsalt anda, ja asi peaks sellega lõppema. Võib olla kindel, et pärast lepingu rakendamist ei hooli keegi mitte vähimalgi määral piiride seadmisest.
<P>
ELi omaenda rajatav seiresüsteem, mis tuleb välja mõne aasta pärast, on näiline ravim, rahusti kriitikutele. Piiritute andmepakettide talletamine nii kaua - ja teabeseaduse seisukohast on viis aastat terve igavik - mis tahes kohtuliku sekkumise puudumisel on vastuolus meie arusaamaga kaasaegsest õigusriigile rajanevast riigist. Nõnda ei ole lepingus andmekaitse suurenemist nähagi.
<SPEAKER ID="078" NAME="Agustín Díaz de Mera García Consuegra" AFFILIATION="PPE">
(ES) Austatud juhataja! Õnnitleme Cecilia Malmströmi ja Alexander Alvarot ning iseend toetuse puhul, mida täiskogu eri fraktsioonide enamused lepingule avaldasid. Austagem ka neid, kes on eriarvamusel!
<P>
Demokraatlikest tagatistest ümbritsetud üleatlandiline julgeolek on oluline terrorismi rahastamise lühistamiseks. Täna kinnitame taas oma toetust uuele lepingule, mis kaitseb enam avalikkuse huvi ja milles parlament on suuremat osa etendanud. Nõukogul on tarvis mõista, kuulata ja teha koostööd enam ning paremini teistsuguse parlamendiga lähtuvalt Lissaboni lepingust.
<P>
ELil on tarvis oma terroristide rahastamise jälgimisprogrammi kujul, mil andmete väljavõtmine toimuks liidu territooriumil ja Euroopa ametnike järelevalve all. Komisjonil on selle edendamisel etendada oluline roll.
<P>
Kokkuvõtteks: me ei tohi unustada, et teave, mis Ameerika Ühendriigid saavad, kasutades SWIFTi, on olnud määrav tegur rünnakute ennetamisel Barcelonas, Madridis ja Londonis ning jihadis Saksamaal.
<P>
Arvan, et leping on kasulik.
<SPEAKER ID="079" NAME="Salvatore Iacolino" AFFILIATION="PPE">
(IT) Austatud juhataja! Head kolleegid! 1. veebruarist 2010 lakkas toimimast eelmine SWIFT-leping USAga ja nüüd on uus leping. Võiks lihtsalt öelda, et peale jäi vastutustunne, kuid minule see nii ei näi. Piisaks sellest, et seada eelmine reguleeriv hüpotees kõrvuti viimastel päevadel kokkulepituga, et täielikult aduda olulisi täisustusi, mis saavutati tänu Euroopa Parlamendi panusele ning tänu komisjoni ja eesistujariigi Hispaania läbirääkimisele.
<P>
Minu avaliku õiguse õppejõud tavatses öelda, et parim kokkulepe on see, mida tuleb täiustada. Seega tuleb meil ajada läbi hea lepinguga, milles sätestatakse terrorismivastane soov ja ühine strateegia, kuid nüüd on meil tarvis kaasata kolmandaid riike, kes on terrorismivastase võitluse protsessi puhul olulised. Viimasena arvan, et lepingus on saavutatud nõuetekohane tasakaal eraelu puutumatuse õiguse ja julgeoleku õiguse vahel.
<SPEAKER ID="080" NAME="Carlos Coelho" AFFILIATION="PPE">
(PT) Austatud juhataja! Soovin õnnitled volinik Malmströmi, raportööri, Alexander Alvarot, ja kõik neid, kes toimikuga koostööd on teinud! Parlamendi häält on kuulda; läbirääkimised on toimunud. Leping on nii erinev kui ka parem veebruaris tagasilükatust.
<P>
See öeldud, sooviksin samuti väljendada selgelt, et mul on ikka veel kahtlusi artikliga 20. Sõnastus näib seadvat kahtluse alla õiguste tulemuslikkuse, mida eeldatakse terves lepingus, ning ma ei ole ikka nõus Europoli valikuga, mis ei ole ei sõltumatu õigusasutuse ega andmekaitseamet.
<P>
Ma ei arva tõsisel, et saame lepingu tagasi lükata. See erineb veebruaris nähtust, kuid selle heakskiiduga seoses on mul kõhklusi, mistõttu keeldun hääletamast.
<SPEAKER ID="081" NAME="Zuzana Roithová" AFFILIATION="PPE">
- (CS) Lükkan tagasi oponentide esitatud argumendid. Sooviksin öelda, et veebruarist saadik, kui SWIFTi lepingu blokeerisid vasakpoolsed ja euroskeptikud, on edastatud pangaandmeid mingisuguse lepingulise aluseta. Ärge unustage, et 2001. aasta septembrist ei ole teadaolevalt esinenud eurooplaste tundlike andmete kuritarvitamise juhtumeid! Tunnustan tõsiasja, et tänu Lissaboni lepingule on Euroopa Parlament taganud, et nüüd otsustab Euroopa ametnik - mitte Ameerika ametnik või Europoli liige - liikmesriikides mis tahes liiki individualiseeritud andmete edastamise üle.
<P>
Sooviksin paluda, et komisjon täpsustaks tähtpäeva, milleks selle rolli tarvis kolme kandidaadi nimed teada on. Sooviksin teavitada ELi-USA koostöö visasid vastaseid, et meie kohus on kaitsta kaaskodanike elusid terroristide rünnakute eest tulemuslikult. Leping annab nüüd kindlad tagatised ja samas kaitseb andmeid ning pakub kohtumenetluse võimaluse hüvitise saavutamiseks äriandmete kuritarvitamise puhul. Sooviksin tänada tulemuse eest komisjoni liikmeid ning kodanikuvabaduste, justiits- ja siseasjade komisjoni!
<SPEAKER ID="082" NAME="Kinga Göncz" AFFILIATION="S&amp;D">
(HU) Võtan tõesti lühidalt sõna. Leping ei ole ei ideaalne ega täiuslik, kuid arvan, et tegemist on parima võimaliku variandiga, mida suutsime niivõrd lühikese ajaga saavutada. See on tasakaalustatud selles mõttes, et selles pööratakse tähelepanu Euroopa kodanike julgeolekule ja lisaks nende vabaduse ning andmekaitse õigusele. Meie jaoks on ülioluline sellega juulis nõustuda, kuna sellest saab julgeoleku võti. Oluline on ka andmekaitsega seotud põhjustel, et andmeid ei edastaks kontrollita. Teksti on lisatud täiendavaid tagatisi, osaliselt andmete avaldamise õigustamise ning osaliselt andmete prioritiseerimise õigustamise osas. Nüüdsest on pakutavad õiguskaitsevahendid läbipaistvad. On mõistagi lahendamata küsimusi, nagu ennist minu kaasparlamendiliikmed mainisid: mõte EUROPOLi taga ja talletamisperioodi pikkus. Lisaks sellele sisule on samuti oluline, et meil on nüüd selge ajakava Euroopa TFTPi arendamiseks - saame ettepaneku selleks aasta jooksul - ning et nõukogu, komisjoni ja parlamendi suhe on nüüdsest teistsugune.
<SPEAKER ID="083" NAME="Carl Schlyter" AFFILIATION="Verts/ALE">
(SV) Austatud juhataja! Olen selle lepingu poolt, mis sätestab konkreetse teabe üksikisiku suhtes, kes aktiivselt ja tahtlikult toetab terrorismi ning kelle õigusi kaitstakse kohtus. Sooviksin tänada Alexander Alvarot ja Cecilia Malmströmi vähemalt proovimast seda saavutada! Ütlesime ei andmete suurtarnele ja ometi tuleb meil vähemalt kolm aastat andmete suurtarnet. Ütlesime, et õiguskindluse huvides on meil tarvis kohut, mis kaitseks inimõigusi, ja ometi saame Europoli, kes peab õigustama asjaolu, et leping peab kinni lepingust, mitte inimõigustest. Samuti on meil terrorismi mõiste, mis ühildub mõistega Ameerika Ühendriikides, nimelt veniva osaga, mida saab kergesti kohaldada abiorganisatsioonidele, kes ei tööta lojaalselt Ameerika Ühendriikide välispoliitika huvides.
<P>
Ei, kahjuks on inimõiguste kaitse lepingus sama alasti kui kuulus kuningas.
<SPEAKER ID="084" NAME="Cornelia Ernst" AFFILIATION="GUE/NGL">
(DE) Austatud juhataja! Head kolleegid! Meie arutelu peab keskenduma kahele tahule. Üks tahk, nimelt andmekaitse, on leidnud nüüd väga sagedast käsitlemist. Vastab täiesti tõele, et mõned asjad on paranenud, kuid lihtne fakt on, et andmete suurtarnet ei ole kõrvaldatud. See, mis minus tegelikult pahameelt tekitab, on see, et andmekaitses on antud Europolile tegelikult täiendav pädevus: mis õiguslikul alusel, küsime meie?
<P>
Soovin aga väga selgelt öelda, et on teine tahk, mille kohta väga tõsiselt küsima peame, mida väga tõsiselt arutama peame - nimelt, et isegi kui kõik andmekaitseprobleemid, viimnegi kui üks, lahendataks, jääks küsimus, kas põhimõte, millest lähtuvalt miljonite Euroopa inimeste pangaandmeid ennetamise otstarbel edastatakse, aitab tegelikult kaasa terrorismivastasele võitlusele. Kahtlen selles sügavalt ja ei ole olnud hindamist ega midagi seda toetavat. Selle asemel võetakse kasutusele kodanike de facto seire ning soovin teile meenutada, et isegi andmekaitseinspektor ei näe taolise määruse vajadust.
<SPEAKER ID="085" NAME="Jaroslav Paška" AFFILIATION="EFD">
- (SK) 28. juunil allkirjastati uus leping Euroopa Liidu kodanikke puudutavate andmete edastamise kohta Ameerika Ühendriikidesse. Minu arvates ei olnud lepingus tehtud muutused tervenisti veenvad.
<P>
Rääkisime sellest, kuidas ELi ametnikel Washingtonis on võimalik mõjutada andmete valikut menetlemiseks. Mõistagi oleneb see ametnike pädevusest, kuid meil ei ole neid seal vaja arvamuse väljendamiseks, kuna andmeid menetlevad peamiselt Ameerika luureohvitserid.
<P>
Ütlesime samuti, et otsust saaks muuta sõltumatu kohus. Kohus aga tegutseb apellatsioonkaebuste alusel, mille esitavad kodanikud, aga kodanikud ei tea, kas luureteenistus neid jälgib. Seega, kuidas saab kohus millegi üle otsustada, kui kohus ei tea, et kodanikku jälgitakse?
<P>
Samuti oli juttu sellest, kuidas EL koostab oma menetluse edaspidiseks, kuid menetlus tulnuks juba vastu võtta ja kinnitada.
<SPEAKER ID="086" NAME="Andrew Henry William Brons" AFFILIATION="NI">
Austatud juhataja! Niinimetatud tagatis lepingu uues projektis on ELi kontrolli element andmete suurtarne väljavõtmise üle Ameerika Ühendriikides. Isegi kui kontrolli teostataks heauskselt, ei arva ma, et üksikisikutel oleks enesekindlust keelduda väljavõtmisnõuetest Ameerika Ühendriikidest, kui need väidetavalt, vägagi ebatõeselt, terrorismiga võitlevad. Siiski on USA välispoliitika terrorismivastasest võitlusest palju laiem ning on üsna tõenäoline, et Ameerika Ühendriigid taotleksid juurdepääsu finantsandmetele, mida kasutataks laiemate poliitiliste vastaste ja mitte lihtsalt tegelike terroristide vastu.
<P>
Minu vastuseis lepingule aga ei piirdu selle sisuga. Vastutus tundlikku konfidentsiaalset teavet puudutavate lepingute eest kuulub õigupoolest suveräänsetele riikidele ja mitte ELi-taolistele riigiülestele organitele.
<SPEAKER ID="087" NAME="Alajos Mészáros" AFFILIATION="PPE">
(HU) Sooviksin tänada Cecilia Malmströmi ja Alexander Alvarot raporti eest! Võime tunda heameelt edusammude üle, mida selle palju arutatud, kuid väga olulise lepinguga on tehtud. Ehkki hääletasin selle poolt juba veebruaris ühes Euroopa Rahvapartei (kristlike demokraatide) fraktsiooni enamusega, arvan, et uus sõnastus tagab ELi kodanikele soodsamad tingimused, ükskõik kui ebamugav viibimine ei ole. Pidime leidma sobiva andmekaitse ja julgeoleku tasakaalu ning arvan, et oleme selle suurel määral saavutanud. Sellest hoolimata on oluline, et rajame tulevikus oma terrorismi rahastamise vastase julgeolekusüsteemi; süsteemi, mis suudab ELis sõltumatult toimida. Süsteemi arendamise ja toimimise ajal peame veenduma, et kodanike andmekaitseõigustest peetaks kinni täielikult.
<SPEAKER ID="088" NAME="Elena Băsescu" AFFILIATION="PPE">
(RO) Sooviksin õnnitled raportööri Alexander Alvarot ja teha teatavaks kohe alguses, et toetan pangaandmete edastamist käsitleva ELi-USA lepingu vastuvõtmist terrorismivastases võitluses.
<P>
Lepingu uues versioonis sätestatakse paremini Euroopa kodanike õiguste kaitse. Euroopa pankade klientidel on nüüd võimalik saada teavet selle kohta, kuidas nende isiklikke pangaandmeid kasutatakse.
<P>
Arvan, et Europolil on etendada äärmiselt oluline roll, kuna see kontrollib, kas panga kliendi olek terrorismis kahtlustatavana on õigustatud või mitte. Euroopa Komisjoni poolne inimese määramine andmete väljavõtmise igapäevaseks järelvalveks tugevdab Euroopa Liidu rolli.
<P>
Lõpuks soovin rõhutada, et peame säilitama tasakaalu kodanike ohutuse tagamise vastutuse ning isikuandmete kaitse vahel.
<SPEAKER ID="089" NAME="Stefaan De Clerck">
nõukogu eesistuja. - (NL) Austatud juhataja! Head kolleegid! Tegemist on olnud kirgliku aruteluga. Hindan eri fraktsioonide ja sõnavõtjate ettepanekuid, ent võin vaid järeldada, et Euroopas kõikides parlamentides peetav arutelu puudutab julgeoleku ja terrorismivastase võitluse tasakaalu, ühest küljest, ning andmekaitse ja eraelu puutumatuse kaitse vahel, teisest. Peame hoidma tasakaalul tähelepanelikult silma peal. Tegemist on evolutsioonilise protsessiga. Saavutasime lepingud, mis lükati siin täiskogul tagasi ja nüüd oleme saavutanud uue lepingu, mis on oluliselt parem ja arenev. Olen kindel, et leping kujutab olulist sammu edasi ja et Euroopa Liidu ning Ameerika Ühendriikide andmekaitset käsitlev raamleping, mis nõuab täiendavat läbirääkimist ja mis võib asjasse puutuda, võetakse samuti vastu. Võtame vaatluse alla, kuidas on korraldatud järelevalve, seda osaliselt komisjoni järelevalve all, nii et suudaksime teostada Ameerika Ühendriikides professionaalset Euroopa järelvalvet. Need on kõik positiivsed sammud.
<P>
Austatud juhataja! Head kolleegid! Vastab aga samuti tõele, et kui kritiseerime siin Euroopa ja Ameerika Ühendriikide partnerlust, peame võtma endale vastutuse oma süsteemi kujundamise eest, mida oleme ka teinud. Meie süsteem on välja pakutud ja sellega tehakse tööd. Lihtne on kritiseerida Ameerika Ühendriike kaasavat süsteemi, kuid sel juhul peame olema järjekindlad ja tegema, mis nüüd siin kokku on lepitud; see tähendab, arendama Euroopa oma süsteemi. Arvan, et see on järgmine samm, ning olen täiesti kindel, et nõusoleku andmine kujutab positiivset panust suuremasse julgeolekusse Euroopas, ning samas arendatakse enam meie oma vahendeid, et võimaldada meil rakendada veelgi ulatuslikumalt Euroopa tööviisi. Loodan seetõttu, et leping pälvib nüüd parlamendi nõusoleku.
<SPEAKER ID="090" NAME="Cecilia Malmström">
komisjoni liige. - Austatud juhataja! Tänan arutelu eest! Leping võib meeldida või mitte. Kõik saavutatud lepingud - olgu sisemiselt institutsioonide vahel või kolmanda riigiga - on raskete läbirääkimiste, tugevate jõupingutuste ja kompromissi tulemus. Kompromiss ongi ühenduse meetodi sisu. Alati ei ole see 100%, kuid tavaliselt on see korralik kompromiss ja me rahuldume sellega.
<P>
See ei pruugi meeldida, kuid minu arvates on ebaõiglane öelda, et leping on võrdväärne veebruaris mahahääletatuga. See ei vasta lihtsalt tõele. Olulisi täiendusi on tehtud andmekaitse, põhiõiguste ja usaldusväärsusega. Nõuded kujundatakse nüüd võimalikult kitsalt: on mitu läbivaatamis- ja kontrollmehhanismi ning samuti on arutatud ELi TFTPi mehhanismi ideed. Mõni kuu tagasi ei olnud see isegi päevakorras ja nüüd on see tehtud tänu teile, teie väga konstruktiivsele ja vastutustundelisele lähenemisele sellele ning väga raskete läbirääkimiste teel.
<P>
See on saanud võimalikuks ka tänu meie USA osapoolte väga konstruktiivsele ja väga sihikindlale lähenemisele. Nad on kuulanud, nad on mõistnud meie muresid ning koos oleme jõudnud kokkuleppele, milles neid arvesse võetakse, kuid samuti on see vahend terrorismivastaseks võitluseks, mis loodetavasti säästab tulevikus elusid. Olen valmis arutama täiendavaid üksikasju ja selle, TFTPi mehhanismi, edaspidist arengut ning lepingu rakendamist.
<P>
Sooviksin veel kord tänada kõiki, kes on olnud kaasatud - raportööri, variraportööre, nõukogu ja fraktsioone -, väga konstruktiivse raporti eest!
<SPEAKER ID="091" NAME="Alexander Alvaro">
raportöör. - (DE) Austatud juhataja! Arvan, et peame aruteluga seoses märkima kahte punkti. Esimene on, et Euroopa Parlament on esitanud tõenduse asjaolust, et on Lissaboni lepingu järel valmis koostööd tegema. Diego López Garrido teatas, et alahindas Euroopa Parlamenti. Arvan, et ta ei ole mitte ainult valmis koostööd tegema, vaid ka vastutustundlikkust ilmutama. Arvan, et oleme käesolevaga avanud ELi õigusloomes uue ajastu.
<P>
Pöördun nüüd kaasparlamendiliikmete poole, kes äsja sõnavõttudes vastuseisu väljendasid. Ehkki austan täielikult teie vastuseisu, ootan sama austust tõe vastu. On tõsi, et oleme saavutanud keskpikas perspektiivis andmete suurtarnete ennetamise lahenduse. Enne puudus lepingust sätte, mis tagaks andmete suurtarnete õiguslikult siduva peatamise keskpikas perspektiivis.
<P>
Väita nüüd, et me oleks pidanud seda tegema üleöö, on sama realistlik kui tuumaenergia järkjärguline kaotamine üleöö, mis on samuti poliitiliselt ja praktiliselt võimatu. Seega peame võimaldama veidi enam aususel valitseda, mida ootan täie vastastikuse austusega.
<SPEAKER ID="092" NAME="Juhataja">
Arutelu on lõppenud.
<P>
Hääletus toimub neljapäeval, 8. juulil kell 12.00.
<P>
Järgmine päevakorrapunkt on hääletused.
<P>
Kirjalikud avaldused (kodukorra artikkel 149)
<P>
kirjalikult. - N-ö kiire SWIFTi lepingu asemel, mis nende eesmärk oli, sundis parlamendi kaasamine komisjoni ja USA valitsust kokku leppima n-ö hea SWIFTi lepingu suhtes. See kujutaski olulist võitu Euroopa ning üleatlandiliste suhete tuleviku seisukohast. Jah, lõpliku lepingu saavutamiseks kulus natuke kauem, kuid selles saavutati palju parem tasakaal terrorismivastase võitluse ning põhiõiguste kaitse vahel kui mõni kuu tagasi. See näitas, et parlament on tõsine esindaja, kes suudab teostada oma uut pädevust vastutustundlikult ja tulemuslikult. Ja see tõi uue - ning vägagi vajaliku - avatuse ja koostöö vaimu Ameerika valitsuse suhetesse ELiga. Tegemist ei ole täiusliku lepinguga. Loodan näiteks, et komisjon suudab tulla välja moodusega, kuidas paigutada Europoli Euroopa andmekaitseinspektori esindaja, kes teostaks järelvalvet nende esimeste andmete suurtarnete üle, täpselt nagu meil on õnnestunud paigutada ELi järelevalve esindaja rahandusministeeriumi. Kuid lõppkokkuvõttes usun kindlalt, et see oluliselt täiustatud leping - vastandinda läinud veebruari äärmiselt problemaatilisele vahelepingule - väärib parlamendi nõusolekut.
<SPEAKER ID="997" NAME="Véronique Mathieu  " AFFILIATION="PPE">
kirjalikult. - (FR) Sooviksin õnnitleda komisjoni nende raskete läbirääkimiste lõpus saavutatud tulemuse eest! Leping rahuldab mõni kuu tagasi parlamendis väljendatud nõudmisi. USA ametiasutused on nõustunud rakendama arvukalt andmekaitse tagatisi, mis olid eelmisest lepingust puudu. Nende andmeedastuste tulemuslikkust terrorismivastases võitluses on viimasel paaril kuul palju kordi rõhutatud. Nüüd aga on aeg, et liidul oleks kasutada oma mehhanism terrorismi rahastamise vastu võitlemiseks. Selles suhtes tervitan komisjoni ilmutatud soovi minna selles vallas edasi ning sooviksin paluda neil tulla võimalikult pea välja konkreetsete meetmetega. Lõpuks on nn Swifti afäär olnud parlamendile võimalus teostada uut pädevust, mis Lissaboni leping sellele andnud on. Liikmesriigid ja lisaks ka meie partnerid kolmandatest riikidest teavad nüüd, et peavad nende lepingute vastuvõtmisel töötama käsikäes selle täiskoguga. Lepingu sisu on tunnistuseks meie uutest institutsionaalsetest suhetest. Meie muresid on võetud kuulda ja leitud on mõistlikke vastuseid.
<SPEAKER ID="996" NAME="Franz Obermayr  " AFFILIATION="NI">
kirjalikult. - (DE) Terrorismiga võitlemise varjus tehakse Ameerika Ühendriikidele ausate Euroopa kodanike kontoandmete suurtarnet. Ülessoojendatud SWIFT-leping muudab olukorda väga vähe. Me ei saa lubada kodanikele piisavat andmekaitset, sest tundlikke andmeid talletatakse hulgi, mitte aga ainult konkreetsetel juhtudel, kui kahtlustamiseks on alust. Andmeid talletatakse meelevaldselt viis tervet aastat. Andmekaitsest kinnipidamise tagamist kavandab vaid Europol, ehkki sellelgi ametil on andmete vastu huvi. Täidesaatev võim jälgib seega end ise - kas see peaks olema tõesti sõltumatu järelvalveorgan? ELi kodanikel, kelle õigusi on rikutud, ei ole tegelikult võimalustki edukalt õiguslikke meetmeid rakendada. Kodanikel tuleks esmalt toime tulla kohtumenetluste algatamise maksumusega Ameerika Ühendriikides. Sellest, mida algselt veebruaris tähistati Euroopa Parlamendi eduloona, on nüüd saanud läbikukkumine. Isegi raportöör möönab, et ta ei ole täielikult rahul. Sellega ei pakuta mingit tegelikku tulemuslikku andmekaitset ja see tuleks seetõttu tagasi lükata!
<SPEAKER ID="995" NAME="Angelika Werthmann  " AFFILIATION="NI">
kirjalikult. - (DE) SWIFT-lepingut pakutakse nüüd välja selge paranemisena, kuna SEPA on eemaldatud ja see sisaldab terrorismi määratlust. Poliitilised arutelud SWIFTi teemal aga osutavad selgesti, kui raske ja oluline on leida ning hoida tasakaalu kodanike õiguste ja maailma julgeolekule pühendumuse vahel. Paljud küsimused jäävad lahtiseks ja vajavad vastuseid, näiteks: 1) miks tuleb talletada andmeid viis tervet aastat? 2) Arvan, et kui meil oleks olnud pikem läbirääkimist periood, oleks meil olnud kindlasti võimalik töötada ümber nõrgad valdkonnad ja kaasata oma õigusteenistus. Oleksime siis suutnud koostada kõigile - nii ELile kui ka Ameerika Ühendriikidele - vastuvõetava lepingu. Minu arvates ei võta leping isegi pärast ümbertöötamist ja eri järeleandmisi arvesse julgeolekuhuvide ning eraelu puutumatuse proportsionaalsust. Olen veendunud, et pikem läbirääkimiste periood mõlema poole - USA ja Euroopa - seisukohast oleks võimaldanud meil saavutada paremad täpsemad tulemused. Tänan teid!
<SPEAKER ID="095" NAME="Sonia Alfano" AFFILIATION="ALDE">
(IT) Austatud juhataja! Head kolleegid! Sooviksin Euroopa Liidu tähelepanu juhtida 250 eritrealase saatusele, kes saadavad oma abipalveid nüüd tekstsõnumite abil, sest Liibüa ametivõimud peavad neid Sahara kõrbes kinni. Nad on suremas ja vajavad abi ning ma palun Euroopa Liidul selle probleemiga tegeleda.
