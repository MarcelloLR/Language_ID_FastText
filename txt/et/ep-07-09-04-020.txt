<CHAPTER ID="020">
Alkoholist põhjustatud kahju vähendamine (arutelu) 
<SPEAKER ID="316" NAME="Juhataja">
Järgmisena on päevakorras Alessandro Foglietta raport keskkonna-, rahvatervise- ja toiduohutuse komisjoni nimel, mis käsitleb Euroopa Liidu strateegiat liikmesriikide toetamiseks alkoholist põhjustatud kahju vähendamisel.
<SPEAKER ID="317" NAME="Alessandro Foglietta  " AFFILIATION="UEN">
raportöör. - (IT) Hr juhataja, daamid ja härrad, on väga rahuldust pakkuv näha sellise olulise raporti kõrghetke ja väljakujundamist. Ma tahaksin kõige soojemalt tänada oma kolleege, variraportööre, fraktsioone ja ametiisikuid, kes aitasid selle tulemuse saavutamisele kaasa.
<P>
Kahjuliku alkoholitarbimise vähendamine on viimastel aastatel muutunud tervishoiu- ja sotsiaalpoliitika üheks prioriteediks kogu maailmas ja Euroopa Liidul on siin samuti oma osa. Euroopa Komisjon andis meile dokumendi, mis sisaldas suurel hulgal mõtteainet, millele me oleme püüdnud toetuda ja mida täiendada.
<P>
Alkoholi kuritarvitusest põhjustatud kahju uurimine andis äärmiselt masendava ja murettekitava pildi: väga kõrge suremus noorte seas, eriti liiklusõnnetuste tagajärjel, väärkohtlemine perekonnas, fetaalse alkoholisündroomi juhtude kasv, maksahaiguste ja alkoholisõltuvuse üha suurem levik, ka noorte seas, kõikides liikmesriikides. Ravikulud küünivad Euroopas 17 miljardi euroni, sealjuures 5 miljardit on kulutatud ravile ja ennetamisele.
<P>
Rõhutada tuleks, et alkoholi kuritarvitamine on probleemiks; alkoholi tarbimist omaette ei saa demoniseerida, arvestades, et see on osa paljude liikmesriikide kultuurist, ajaloost ja traditsioonidest ning teatud alkoholitoodete kvaliteet muudab need paljudel juhtudel tootjariigi kroonijuveeliks. Ka tööhõive aspekti ei tohiks unustada. Hinnanguliselt pakub alkoholi tootmine ja töötlemine Euroopas tööd rohkem kui miljonile inimesele.
<P>
Euroopa Komisjon, keda ma tänan, esitas teatise, mis keskendub prioriteetide valikule, mis me endale seadsime, püüdes laiendada nende mõjuala erinevate võtmeteemade kaudu: noorte alkoholitarbimise probleemi süvauuringud, põhjalik teave, abi ja ennetamine, tõhusamad üldsuse teavitamiskampaaniad elanikkonna teadlikkuse tõstmiseks ohtude osas, mis kaasnevad alkoholi vastutustundetu tarbimisega, ja alkoholi tarbimisega seotud vägivalla, eriti koduvägivalla probleemi uurimine.
<P>
Meetmed kuritarvitusest tuleneva kahju ärahoidmiseks hõlmavad eelkõige järgmist: teadlikkuse tõstmine ja riskihariduse kampaania koolides, mis on suunatud ka vanematele, parem juurdepääs ühistranspordile kui eratranspordi alternatiivile öistelt üritustelt lahkuvatele inimestele ja riikide omaalgatuste toetamine, mis keskenduvad "ära sõida purjus peaga" põhimõttele, Euroopa auhind parimale koolides läbi viidud teavituskampaaniale, rahaline toetus vahendite levitamiseks, mis võimaldavad inimestel endal kindlaks määrata alkoholisisaldus veres, ja karm võitlus alkoholi sisaldavate karastusjookide (alcopops) vastu.
<P>
Veel üks raporti innovatiivseid külgi, mida komisjon tervitas, on idee kasutada niinimetatud otsesekkumist alkoholitarbimisele vastutustundliku ja teadliku lähenemisviisi levitamiseks. Perearstid oleksid oma igapäevaste ja vahetute suhete tõttu patsientidega väärtuslikuks võimaluseks alkoholiga seotud probleemide tuvastamiseks isegi enne, kui patsiendid ise neid teadvustavad: lihtne küsimustik, tuntud kui audit, mida teatud Euroopa linnades on juba katsetatud, võiks täiendada isiklikku tegevust.
<P>
Teised konkreetsed meetmed hõlmavad vahendite edendamist alkoholi kuritarvitusest põhjustatud liiklusõnnetuste vähendamiseks, näiteks kontrollreidide arvu suurendamine purjus juhtide avastamiseks, testide levitamine, mis võimaldavad inimestel endal kontrollida alkoholisisaldust oma veres, stiimulite pakkumine "kaine grupijuhi" programmis osalemiseks, vere alkoholisisalduse lubatud taseme alandamine ja purjus juhtidele karmimate karistuste kehtestamine.
<P>
Raportis tehakse ettepanek, ja sellel näib olevat kõikide Euroopa Parlamendi fraktsioonide toetus, kehtestada uute juhtide jaoks alkoholisisalduse piir veres, mis on nii lähedal nullile kui võimalik, selleks et luua konkreetne alus strateegiale, mis läheb kaugemale lihtsast avaldusest põhimõtete ja ettevaatuse kohta, mida komisjon esitab oma dokumendis, isegi kui paljud meetmed, mida saaks vastu võtta alkoholi kuritarvituse vastu võitlemiseks, jäävad individuaalsete riikide pädevusse, eriti tervishoidu ja turvalisust puudutavad meetmed.
<P>
Euroopa Liit võib mõnede loetletud meetmete vastuvõtmist püüda stimuleerida, motiveerida, edendada ja soovitada. Üks teemadest, mille osas konsensus puudus, oli kahtlemata märgistamise küsimus, et esile tuua ülemäärase alkoholitarbimise riske ja ohte. Isiklikul tasandil tunnen, et ma peaksin paluma komisjonil korraldada üksikasjalik uurimus, mille tulemuste põhjal võiks välja kujundada erinevaid info- ja sidesüsteeme, kaasa arvatud märgistamine.
<P>
Kokkuvõtteks, parlamendi poolt muudetud strateegia võib anda olulist lisandväärtust üksikute riiklike poliitikate kohta, eriti seetõttu, et nii on võimalik otse suunata liikmesriikide tööd üldise eesmärgi suunas.
<P>
Püüdsin raporti tekstis eelkõige käsitleda küsimusi tasakaalustatud ja mõistlikul viisil, vältides mõõduka alkoholitarbimise demoniseerimist, et võtta arvesse sajanditevanust vastutustundliku alkoholipruukimise traditsiooni, ja püüdes teha ettepanekuid meetmete kohta, mis võimaldaksid võidelda probleemiga, mis on õnnetuseks nüüd nii üldine Euroopas ja kogu maailmas. Ma tahaksin kõiki toetuse ja koostöö eest tänada.
<SPEAKER ID="318" NAME="Markos Kyprianou">
komisjoni liige. - Hr juhataja, ma tahaksin alustada raportööri tänamisega suurepärase töö ja väga hästi koostatud raporti eest, ja ka teisi komisjoni liikmeid, kes teda toetasid ja koos temaga töötasid, et luua selline huvitav, kasulik ja positiivne raport.
<P>
Ma ei taha korrata paljut, mida teatis või raport sisaldas, ja ma ütlen alustuseks, kui väga rõõmus ma olen selle üle, et meil valitseb üksmeel selles osas, kuidas me võime lahendada ja käsitleda sellist rasket ja olulist probleemi. Me tunneme statistika andmeid, mis on murettekitavad. Peaaegu sureb 200 000 inimest aastas Euroopa Liidus ülemäärase alkoholitarbimisega seotud haigustesse. Meil on Euroopa Liidus 43-45 miljonit inimest, kes joovad ohtlikul tasemel, mis moodustab kuni 70,4% kõigist tervisehäiretest ja enneaegsetest surmajuhtumitest, ja see on üks levinumaid surmapõhjusi noorte seas. Nii et statistika on murettekitav, kuid me peame algusest peale rõhutama, et me ei käsitle alkoholi kui toodet omaette: see on alkoholi ülemäärane tarbimine ja kuritarvitamine, mis tekitab need probleemid. Mõnikord teeb see veel raskemaks inimeste harimise ja õpetamise, kuidas tarbida mõõdukal ja vastutustundlikumal viisil toodet, mis on olemas olnud sajandeid; probleeme põhjustab liig- või kuritarvitamine.
<P>
Olen selle üle väga rõõmus, et parlament nõustub, et selles osas on vaja Euroopa strateegiat ja Euroopa tegevust. On õige, et me peame täiendama liikmesriikide poliitikat, nagu sätestab artikkel 152, kuid see ei tähenda, et meie ei tee midagi. Vastupidi, oleme valmis liikmesriikide tegevust toetama ja täiendama. On tõsi, et meie liikmesriikides on erinevad kultuurid ja erinevad traditsioonid, kuid kahjuks näeme nüüd, kuidas probleem, mis veel hiljuti eksisteeris ainult teatud liikmesriikides, levib kogu Euroopa Liidus. Paraku liiguvad halvad harjumused kiiresti ja neid matkitakse väga kergesti, eriti noorte poolt.
<P>
On olemas võimalus vahetada häid tavasid koostöö ja ühistegevuse kaudu, enne kui on liiga hilja. Me võime tegutseda, enne kui probleem väljub kontrolli alt, ja see on selle strateegia üks kõige olulisem punkt.
<P>
Me peaksime keskenduma noortele. Joomingud on nüüd noortega seoses peamine mure, kuid joobes juhtimine on ka üks sagedasemaid surmajuhtumite põhjusi noorte seas.
<P>
Samal ajal on äärmiselt oluline keskenduda prioriteetidele, ja ma olen rõõmus, et raportis nõustutakse peamiste prioriteetide osas komisjoniga, nagu ma ütlesin, eriti selles osas, mis puudutab noori inimesi, kuid ka rasedaid naisi. Kahjuks on Euroopa Liidus siiani probleemiks, et raseduse ajal alkoholi tarbimise tõttu sünnivad hälvetega lapsed. Oleks ootuspärane, kui käesoleval ajal ja ajastul, kõrgeima haridustasemega Euroopa Liidus seda ei juhtuks, kuid õnnetuseks on see nii.
<P>
Ma täheldasin suure huviga raportis tehtud viidet vanemate inimeste seas levinud probleemile. Seda tuleks tõsiselt kaaluda järgmiste tegevuste puhul, sest ma näen, et ka see võib osutuda tõsiseks sotsiaalseks ja terviseprobleemiks.
<P>
Euroopa Liit kui tervik toimib kahel tasandil. Esiteks on olemas rahvusliku poliitika ja tegevuse komitee, kuhu kuuluvad liikmesriikide esindajad, ja see komitee kooskõlastab riiklikud alkoholipoliitikad ja arendab välja edaspidised poliitikad, eriti need, mis on ära toodud teatises.
<P>
Kuid samal ajal on meil ka Euroopa alkoholi- ja tervisefoorum, kus kõik osalejad on kohal, ja seal me arendame konkreetseid tegevusi asjakohastel tasemetel. Siiski, see pole vaidlusklubi või lihtsalt vestlussaade. Vastupidi, oleme palunud võtta konkreetseid kohustusi, mis mitte ainult ei aita konkreetseid tulemusi saavutada, vaid mis ka avalikustatakse ja mida pidevalt jälgitakse, samuti avalikustatakse järelevalve tulemused. Usume optimistlikult, et foorum suudab tegelda mitmete keeruliste teemadega, näiteks vastutustundlik turustamine, vastutustundlik reklaamimine - nagu raportis kirjeldatud - ja samal ajal teiste aspektidega, nagu vastutustundlik teenindamine, sest mitte tingimata tootjatel, vaid ka edasimüüjatel on selles valdkonnas oluline vastutus, ja me keskendume ka sellele.
<P>
Enamik kõnealuses raportis tõstatatud teemasid kinnitab komisjoni teatises esitatud strateegias kirjeldatud poliitilist orientatsiooni. Mõned punktid aitavad seda strateegiat edasi arendada ja loomulikult osutan ma neile tõsist tähelepanu; teistes punktides, nagu märgistamine ja maksustamine, minnakse komisjoni teatise soovitustest kaugemale. Me arutame ka neid küsimusi.
<P>
Mis puudutab hoiatussilte alkohoolsetel jookidel, mis on minu teada olnud suurte vaidluste teema nii teatise koostamise ajal kui ka parlamendis, siis me uurime liikmesriikide kogemusi, mida juba ellu viiakse, ja me kaalume võimalust koostöös liikmesriikidega välja töötada ametlik üldine lähenemisviis sellele teemale kogu ühenduses. Meil on andmeid selle kohta, et hoiatussildid tõstavad teadlikkust - ja sellepärast liikmesriigid võtavad need kasutusele -, kuid samal ajal peavad nad olema osa ulatuslikumast strateegiast; omaette ei saavuta nad meie soovitud eesmärki. Seetõttu vajame kampaaniaid teadlikkuse tõstmiseks haridusprogrammide raames. Näiteks me võime panna pudelitele hoiatussildid, kuid mis saab restoranides, baarides ja kodudes pakutavatest jookidest, kus tarbija ei näe pudelit ja seetõttu ei näe ka silti? Seetõttu peame välja pakkuma uusi ideid, näiteks ostetavale alkoholile lisatavad voldikud ja soovitused arstidelt, nagu kirjeldati raportis. Need on olulised aspektid. Vastutustundlik teabevahetus, vastutustundlik müük ja vastutustundlik turustamine on samuti tähtsad aspektid, ja meil on ka audiovisuaalsete teenuste osutamist reguleerivate õigusaktide sätted. Siiski, foorumi kaudu võime arendada välja tegevusjuhendi, mida peavad järgima kõik osalejad.
<P>
Lõpetuseks tahaksin öelda, et alkoholiga seotud kahju ärahoidmine on raske väljakutse, nimelt sellepärast, et me peame tegelema ühe erilise aspektiga, ülemäärase tarbimisega, ja mitte toote endaga. Ma usun siiski, et me liigume õiges suunas, enne kui probleem muutub kontrollimatuks.
<P>
Niisiis ma jään ootama konkreetsete tulemuste saavutamist organites, mida ma enne mainisin, kuid, mis kõige tähtsam, tihedas koostöös parlamendiga, ja ma loodan, et te toetate neid pidevaid jõupingutus ka edaspidi.
<SPEAKER ID="319" NAME="Renate Sommer">
fraktsiooni PPE-DE nimel. - (DE) Hr juhataja, volinik, daamid ja härrad, see on õige, et kahjulikul ja riskantsel alkoholitarbimisel on märkimisväärne mõju tervisele, majandusele ja ühiskonnale. Tõsi on siiski ka see, et alkohol moodustab osa Euroopa kultuuripärandist ja suurem osa eurooplastest suhtub sellesse vastutustundega. Niisiis me ei taha hukka mõista alkoholi kui niisugust või kehtestada uusi seadusi. Me tahame hoopiski keskenduda riskirühmadele ja ohtlikele olukordadele. Noor inimene, kes joob meelemärkuse kaotamiseni, rase naine, kes kahjustab oma sündimata last alkoholi tarbimisega, või purjus juht, kes seab ennast või teised ohtu: just need on valdkonnad, kus me peame tegutsema.
<P>
Käesolev raport pakub selle tegemiseks suurepärase aluse. See on tasakaalustatud, sihipärane ja hõlmab kõik sidusrühmad: liikmesriigid, alkoholitööstuse, edasimüüjad, toitlustussektori, arstid, koolid ja vanemad. See piiritleb selgelt erinevad volitused. Liikmesriigid on peamised osalejad. ELil on ainult toetav osa. Tema ülesandeks on andmete kogumine, hästitoimivatele menetlustele osutamine ja teabekampaaniate kavandamine ning toetamine. Liikmesriikide hooleks jääb olemasoleva riigisisese õigustiku täiendamine ja rakendamine. Mis kasu on lõppude lõpuks noori kaitsvatest karmidest õigusaktidest, kui neid ei järgita ja rikkumisi ei karistata?
<P>
Me soovitame kehtestada ka 0,00% piirmäära alkoholisisaldusele veres äsja juhiloa saanud noortele ja elukutselistele veoautojuhtidele. Alkoholitööstus peaks ka hoiduma otse noortele suunatud alkoholireklaamist. Minu fraktsioon ei ole siiski kohustuslike hoiatuste poolt alkohoolsetel jookidel, mistõttu ma palun teie toetust muudatusettepanekule seda sätestav õigusnorm raportist välja jätta.
<P>
On hästi teada ja uurimused kinnitavad seda, et hoiatussiltidel ei ole sellisel puhul mõju. Vastupidi, inimesi on vaja teavitada nii vara kui võimalik alkoholi kuritarvitamise ohtudest. Me peame teavitama ja me peame pigem veenma kui käskima ja keelama. Ma arvan, et me oleme jõudnud punkti, kus me peame mõistma, et oleme inimeste esindajad, mitte nende kasvatajad. Ma tänan hr Fogliettat, raportööri, tiheda koostöö eest.
<SPEAKER ID="320" NAME="Edite Estrela">
fraktsiooni PSE nimel. - (PT) Hr juhataja, volinik, kolleegid, ma tahaksin esimesena õnnitleda hr Fogliettat tema töö eest. Ta on koostanud tasakaalustatud raporti, ilmutades probleemi mõistmist ja esitades mõistlikud ning üldiselt rääkides kohased ettepanekud olukorraga tegelemiseks.
<P>
Me oleme nõus eesmärgiga julgustada vastutustundlikke tarbimisharjumusi ja vältida alkoholi kuritarvitamist üldiselt ja eriti juhtudel, mis puudutavad alaealisi, rasedaid ja autojuhte - oleme kõik selles kokku leppinud. Minu fraktsiooni esitatud ettepanekud hoiavad sama joont: oleme alkoholi kuritarvitamise vastu, kuid tähtis on eristada mõõdukat ja vastutustundlikku tarbimist ja kuritarvitamist. Mõõdukas ja vastutustundlik tarbimine ei ole halb, vastupidi, näiteks mõõdukas veini tarbimine on tervisele kasulik.
<P>
Niisiis, alkoholitarbimise harjumused varieeruvad Euroopa erinevates osades tugevalt. Lõunapoolsetes riikides valitseb suhteliselt madala alkoholisisaldusega jookide, nagu vein ja õlu, mõõduka tarbimise kultuur. Seda tüüpi joogid on Euroopa teatud piirkondades kultuuri osa ja annavad kohalikku majandusse olulise panuse. Niisiis meie arvates ei ole mõistlik panna veinipudelitele diskrimineerivaid hoiatussilte, mis sarnanevad näiteks sigaretipaki märgistusega. Tubakas kahjustab alati tervist, kuid alkohol ainult siis, kui seda kuritarvitatakse.
<P>
Me arvame ka, et inimeste valvsuse tõstmiseks alkoholi kuritarvitamise riskide osas on vaja teavitamis- ja teadlikkuse tõstmise kampaaniaid. Sellised kampaaniad peaksid alguse saama koolides. See on teema, millele tuleb läheneda mõistlikult, ilma äärmuslike eelarvamusteta.
<P>
Oleme mures alkoholi tarbimise suurenemise pärast noorte seas, asjaolu üle, et nad alustavad joomist üha nooremalt, segades alkoholi uimastitega ja istudes rooli meelemürkide mõju all. Nende olukordadega tuleb tegelda kõikide võimalike vahenditega nii riiklikul kui ka Euroopa tasandil, sest kaalul on meie noorte tulevik. Me oleme nõus suurema osaga pakutud meetmetest noorte ülemäärasest alkoholitarbimisest tulenevate riskidega tegelemiseks ja vajadusega meetmete järele alkoholi kuritarvitamise kahjulike sotsiaalsete mõjudega, eriti koduvägivallaga tegelemiseks - me teame, et alkoholi kuritarvitamise tõttu aset leidnud koduvägivalla juhtumite esinemissagedus on väga kõrge.
<P>
Enamikus liikmesriikides on alkohoolsete jookide noortele müümist keelavad seadused piisavad; probleemiks on puudulik täitmine. Liikmesriigid peavad tugevdama kontrollimehhanisme ja tagama ettevõtlust hõlmavate õigusaktide täitmise, teiste sõnadega, me kõik peame võtma vastutuse ja võitlema kuritarvitamisega, kuid me ei tohi demoniseerida mõõdukat või vastutustundetut tarbimist.
<SPEAKER ID="321" NAME="Jules Maaten" LANGUAGE="NL">
Hr juhataja, Euroopa Komisjoni andmetel on alkoholi kuritarvitamise kogumaksumus Euroopa majandusele 125 000 miljonit eurot aastas ja hinnanguliselt põhjustab see neljandiku kõigist vägivallaga seotud kuritegudest. Veel statistikat: raseduse ajal alkoholi joomine põhjustab lastel vaimseid ja füüsilisi hälbeid. Umbes 1% Euroopa elanikkonnast elab fetaalse alkoholisündroomi tagajärgedega. See võrdub peaaegu viie miljoni eurooplasega, samas kui fetaalne alkoholisündroom on täiesti välditav. Kuuskümmend protsenti fetaalse alkoholisündroomi all kannatavatest inimestest lõpetab vanglas või vaimuhaiglas. Sellel pärastlõunal oli meil koos Eurocare'iga korraldatud kohtumine koos külalisspetsialistiga minu kodumaalt Hollandist, doktor Nico van der Lelyga. Ta ütles, et inimeste arv, kes tema haiglas, Reinier de Graaf Gasthuisis Delftis alkoholimürgitust ravivad, on viie aasta jooksul kahekordistunud ja laste arv vanuses 10-15 aastat on tegelikult kuus korda kasvanud. Populaarsed tunduvad olevat eriti joomingud, kus ennast sõna otseses mõttes laua alla juuakse. Käesoleva aasta esimeses pooles sattus juba vähemalt 80 noorukit Reinier de Graaf Gasthuisi haiglasse Delftis ülemäärase joomise tagajärjel.
<P>
On palju meetmeid, mida saab ja tuleks võtta. Arvatavasti on siin kõige olulisemad tegurid maksumus ja kättesaadavus, lisaks loomulikult haridus ja teave. Küsimus on: kes sobib kõige paremini sellega tegelema? Olukord erineb liikmesriikide vahel väga suures ulatuses, nagu volinik õigesti toonitab. Väga sageli antakse abi kohalikul tasandil kohalike ametiasutuste poolt ja meetmeid võtavad kõige tõhusamalt liikmesriikide arstid. Ja asutamislepingu alusel on väga vähe võimalusi muudeks lahendusteks. On oluline, et Euroopal oleks ambitsioonikas alkoholistrateegia, kuid ei tohi takistada liikmesriikide oma kavade elluviimist. Euroopa peab kehtestama ulatuslikud poliitikasuunad ja need peavad olema selged. Alkoholi kuritarvitamisega on vaja jõuliselt tegelda, eriti noorte seas, ja Euroopa peab andma liikmesriikidele nii palju toetust kui võimalik. Mulle oleks väga vastumeelne vastu võtta õigusakte, mida me ei suuda ellu rakendada, sest see ei aita millegagi kaasa usalduse suurendamisele meie institutsioonide vastu.
<P>
Hr juhataja, ma rääkisin fetaalsest alkoholisündroomist ja alkoholi kuritarvitamisest noorte seas. See on kahtlemata Euroopa probleem, nagu volinik õigesti ütleb. Seepärast ma arvan, et liikmesriigid peavad siin oma vastutust tunnistama ja tegema seda Euroopa tasandil. Ma arvan, et Euroopa tasand on õige koht selgete sihtmärkide kokkuleppimiseks fetaalse alkoholisündroomi ja alkoholi kuritarvitamise vähendamiseks noorte hulgas. Ja resolutsioon ütlebki nii. Minu arvates tuleks see lahti kirjutada konkreetsemate terminitega kui praegu, aga kui liikmesriigid on valmis selles kokku leppima, siis on meil vähemalt teatud selgepiiriline tulemus, sest ma ei usu sellesse, kui kinnitatakse, et subsidiaarsus on tähtis, aga siiski ei tehta absoluutselt mitte midagi.
<P>
Viimasena olen ma väga huvitatud sellest, mis tulemusi on andnud märgistamine. Prantsusmaal kannavad etiketid nüüd hoiatust rasedatele naistele alkoholi tarbimise kohta. Kui meil on need tulemused ja selgub, et märgistamine toimib, arvan ma, et me peaksime kaaluma samasugust tegevust Euroopa tasandil. Seda toetavad ka ühtse turu argumendid. Me võime ja peaksime seda tegema. Kuid ma arvan, et me peaksime tegema seda ainult siis, kui see annab tulemusi, ja sel juhul kaaluksin seda rõõmuga.
<SPEAKER ID="322" NAME="Roberta Angelilli">
fraktsiooni UEN nimel. - (IT) Hr juhataja, daamid ja härrad, ma tahaksin esiteks õnnitleda hr Fogliettat suurepärase töö eest: tema raport käsitleb traagiliselt päevakajalist teema, nimelt alkoholi kuritarvitamist, eriti alaealiste seas, väga tõhusalt. Seda juba öeldi, et eesmärgiks ei ole mingil viisil kriminaliseerida alkoholi tarbimist, mis mõõdukas koguses pruugituna võib tervisele väga kasulik olla. Eesmärk on pigem võtta range hoiak alkoholi tarbimise leviku vastu väga noorte inimeste seas.
<P>
Alkoholi manustatakse sageli koos uimastitega või alkohol ise võib saada uimastiks. Alkoholi kuritarvitamine noorte seas on nüüd sotsiaalne probleem, sest sellega kaasneb väga tõsine füüsiline ja psühholoogiline kahju, rääkimata purjus juhtide põhjustatud liiklusõnnetuste ohvritest, mille arv üha kasvab. Euroopas juhib Itaalia seda kurba pingerida kõige kõrgema maanteel toimunud liiklusõnnetuste arvuga, mille ohvritest pooled on nooremad kui kolmekümne aastased. Enamasti kaotavad nad elu nädalavahetustel, õhtusel ajal, öösel, sageli pärast ülemäärase koguse alkoholi pruukimist peolt või diskoteegist naastes.
<P>
Kokkuvõtteks, hr juhataja, see on suurepärane raport, mille tegevuspõhimõtteid me toetame, sest see suudab kontrollida probleemi vältimist asjakohase tegevusega hariduse ja teavitamise valdkonnas ja nulltolerantsiga nende suhtes, kes eeskirju ei täida.
<SPEAKER ID="323" NAME="Hiltrud Breyer">
fraktsiooni Verts/ALE nimel. - (DE) Hr juhataja, Euroopa alkoholistrateegia väljatöötamine on liiga kaua veninud, kuid me oleksime soovinud näha selle jõulisemat ja julgemat esitust. Me kuulsime kohutavates kuludest -125 miljardit eurot aastas -, rääkimata suurtest inimkannatustest õnnetuste või koduvägivalla tagajärjel, või 10 miljonist lapsest, kes elavad alkoholiprobleemidega perekondades. Sellepärast ongi oluline mitte järele anda võimsale survele, mida loob alkoholiga seotud lobitöö.
<P>
Ma olen tohutult pettunud kahe suure fraktsiooni sõnavõtjate avalduste üle, kes ilmselt ei toeta keskkonna-, rahvatervise- ja toiduohutuse komisjoni hääletamist, kelle peamine mure on juurutada hoiatussildid koos reklaamikeeluga. Hr Maaten rääkis meile riskidest, suurtest probleemidest seoses raseduse ajal joomisega, fetaalse alkoholisündroomi hirmutavatest tagajärgedest ja lapse aju arengule tehtud pöördumatust kahjust. Me teame Ameerika Ühendriikide kogemuste põhjal ja täna on eksperdid jälle kinnitanud, et nendel hoiatustel on soovitud toime, eriti rasedatele naistele selgitamisel, et joomisel on laastav mõju.
<P>
Miks me siis ei ole piisavalt julged, et öelda, et me oleme valmis rakendama neid ideid läbipaistvalt ja kasutama hoiatussilte kui häiresignaale naistele, keda see puudutab? Miks me anname lobirühmade survele järele? Ma palun teid veel kord kogu südamest: me käitume nagu argpüksid, kui me järele anname ja ei julge kasutusele võtta hoiatusi, mille tõhusus on tõestatud, ja ei toeta rahvatervise komisjoni hääletamist. Sama kehtib reklaamikeelu kohta. Me teame, ja Maailma Terviseorganisatsioon on öelnud, et Euroopa Liit säästaks 95 miljardit eurot aastas, kui me reklaamikeelu ja hoiatussildid tegelikult kehtestaksime. Lõppude lõpuks, me teame, et reklaam on eriti veenev noorte tarbima õhutamisel. Sellepärast ma saangi tegelikult teid ainult kogu südamest paluda, et teil oleks homme julgust see raport ellu viia. Ilma õiguslike meetmeteta hoiatussiltide ja reklaamikeelu alal jääb alkoholistrateegia pabertiigriks.
<SPEAKER ID="324" NAME="Jiří Maštálka">
fraktsiooni GUE/NGL nimel. - (CS) Hr juhataja, kui ma arutasin strateegia originaalversiooni Tšehhi Vabariigi eksperdiga, tegi ta ainult ühe märkuse: "liiga vähe, liiga hilja".
<P>
Tahaksin õnnitleda ja tänada raportööri selle väljavaate parandamise eest ja selle eest, et tal õnnestus anda sellele strateegiadokumendile väga positiivne suund. Tahaksin eriti rõhutada järgmisi punkte. Esiteks, muudetud tekst võtab positiivse hoiaku asjaolu suhtes, et vaja on kulutada rohkem raha teavitamis- ja ennetusprogrammidele alkoholismi vastu võitlemisel. Teiseks, strateegia keskendub noortele, kes esindavad eriti ohustatud kategooriat. Selles kontekstis ma kiidan heaks ja toetan eriti artiklit 7 üliõpilaste kohta ja artiklit 16, mis muudab kohustuslikuks hoiatuse lisamise etikettidele. Kolmandaks, ma usun, et dokumendi artikkel 21, mis juhib tähelepanu haiguspuhkuse ja alkoholitarbimise vahelistele seostele, on väga oluline. Me ei tohi unustada, et kui Euroopa tööjõud on alkoholi mõju all, ei ole see globaalses maailmas väga konkurentsivõimeline.
<P>
Mul on mõned kahtlused dokumendi artikli 2 kohta, mis viitab Maailma Terviseorganisatsiooni (WHO) uurimusele alkoholi kasulikkuse kohta teatud haiguste vältimiseks. Kogu austuse juures WHO vastu tahaksin rõhutada, et selle teema kohta on kättesaadavad ekspertanalüüsid, nagu proua Fillmore'i juhitud töörühma uurimus, mis avaldati 2006. aastal: need uurimused näitavad, et alkoholi kasulikkuse analüüs põhines ekslikel andmetel ja see hõlmas ka näiteks vanemad inimesed, kes olid joomise maha jätnud, ja juhujoojad. Seetõttu on kõnealuse uurimuse tulemused üsna kaheldavad. Kerkib ka küsimus sõnumist, mida me tahame kodanikele edastada selle dokumendi artikliga 2. Ma loodan, et see ei ole sõnum, et kui alkoholi juuakse väikestes kogustes, ei ole ükski kogus kahjulik.
<P>
Kuigi ma tegin selle ühe kriitilise märkuse, toetan ma strateegiat, see tähendab dokumenti, mida muudeti vastastikuses koostöös raportööriga, väga, ja ma usun, et see toob meie kaaskodanikele kasu.
<SPEAKER ID="325" NAME="Hélène Goudin">
fraktsiooni IND/DEM nimel. - (SV) Hr juhataja, mina kui variraportöör tahan tänada hr Fogliettat tema suurepärase koostöö eest. Raport kirjeldab üksikasjalikult meetmeid, mida EL peaks võtma alkoholist põhjustatud kahju vähendamiseks liikmesriikides. Kriminaalõigus on siiski riigisisene küsimus, mitte ELi teema. Meil ei ole arvamusi selle kohta, mis laadi karistusi liikmesriigid peaksid kohaldama joobes juhtimise eest või kui pikaks ajaks peaks juhiload ära võtma selliste rikkumiste eest. Kriminaalõigus on rangelt riiklik pädevus ja nii peab see jääma. Tehakse ka ettepanek teavitamiskampaaniate läbiviimiseks ELi tasandil, ehkki tegelikult tunnistatakse, et igal liikmesriigil on oma joomiskultuur. Iga riik teab kõige paremini, kuidas vältida alkoholist põhjustatud kahju oma sotsiaalsete kogemuste, traditsioonide ja ressursside alusel. Kasulik on vahetada teavet, kuid algatus peab tulema liikmesriikidest ja mitte Brüsselist. Euroopa auhinna kasutuselevõtmine on veel üks viis ELi mõju suurendamiseks sellistes küsimustes. Me peame läbi vaatama koostöö põhimõtted, kus EL on pädev, näiteks siseturu kaudu. Keskkonnakomisjon üritab sekkuda siseriiklikesse küsimustesse. Nii et nüüd ma õhutan, et igaüks annaks komisjonile vastu sõrmi. Ja mis puudutab alkoholisisalduse piirmäära veres, siis on võrdselt ohtlikud nii noored, vanad kui ka elukutselised juhid, kui nad on alkoholi pruukinud ja osalevad liikluses.
<SPEAKER ID="326" NAME="John Bowis" AFFILIATION="PPE-DE">
Hr juhataja, ma kiidan väga seda raportit ning keskkonna-, rahvatervise- ja toiduohutuse komisjoni esitatud kompromiss-seisukohta, ühe erandiga märgistamise klausli kohta, mille üle me hääletame homme.
<P>
Ma alustan usust, et alkohol võib olla teile hea korrapärastes ja piiratud kogustes, eriti täisikka jõudes, nagu teie ja mina. See on inimestele hea, kui me läheneme küpsusele.
<P>
Siiski, see võib meie jaoks olla halb, ja seda see raport käsitlebki: joomingud, alaealiste joomine ja joobes juhtimine; alkoholi tarbimise tagajärjed 195 000 Euroopa inimese surma näol õnnetuste, vägivalla, maksatõve, kopsuhaiguse, rinnavähi, psüühikahäirete, sõltuvuse, südame-veresoonkonna haiguste, loote arengu ja viljakusprobleemide jms tagajärjel. See on enneaegsete surmajuhtumite kolmas suurim põhjustaja. Sellepärast me vajamegi mõistlikku alkoholitarbimispoliitikat; sellepärast me palume tungivalt volinikku jääda mõistliku sõnumi juurde, millega ta alustas, ja sellepärast me soovitame, et ta ei asuks kriminaalõiguse ühtlustamiskatsete teele, ka seetõttu, et kriminaalõiguse täitmist ei saa ühtlustada, ja me teame, et joobes juhtimine on liikmesriikides suureks probleemiks. Samasugune viga oleks püüda ühtlustada märgistamist.
<P>
Vaadakem minugi poolest näiteks seda, mida teeb Prantsusmaa, ja õppigem tema kogemustest. Siiski, meie tänane sõnum on: rakendagem mõistlik poliitika mõistlikuks joomiseks, tunnistades alkoholi kasulikkust, aga ka riske ja ohte, mille hulka kuulub liigjoomine, ka sellisel määral, mis viib alkoholismini. Kuid alkohol on meiega ja me peame õppima sellega elama.
<SPEAKER ID="327" NAME="Karin Scheele" AFFILIATION="PSE">
(DE) Hr juhataja, meie raportöör ja volinik Kyprianou tegid oma sissejuhatavates selgitustes üpris selgeks, et me ei kavatse hukka mõista alkoholi kui toodet, vaid selle kuritarvitamist. See arutelu ei puuduta ka meie kodanikele alkoholi pakkumist, nagu raport selgeks teeb. Lubage mul lihtsalt parlamendiliikmetele meelde tuletada tervisega seotud teavet käsitlevat määrust, mis me sellel täiskogul eelmisel aastal vastu võtsime. See keelustab alkohoolsete jookide märgistamise tervisega seotud teabega. Ka Euroopa Parlament otsustas seda väga heade põhjenduste alusel toetada.
<P>
Resolutsioon sisaldab komisjoni eelmise aasta oktoobris avaldatud teatises esitatud prioriteete - vähendada alkoholist põhjustatud maanteeliiklusõnnetuste tagajärjel tekkinud vigastuste ja surmajuhtumite arvu. Tähtis on keskendumine alkoholi kuritarvitamisele noorte ja laste seas, kuid oleks strateegiline viga teeselda, et Euroopa Liidus kannatavad ainult noored inimesed alkoholi kuritarvitamise ja kahjuliku mõju all.
<P>
Täpselt, sest alkohol ja alkoholi mõõdukas tarbimine on meie Euroopa kultuuri olulised komponendid - ja nii peaks see jääma ja seda ei peaks kritiseerima - me peame eriliseks prioriteediks seadma teadlikkuse tõstmise alkoholi tarbimise kohta raseduse ajal. Isegi väikese koguse alkoholi tarbimine raseduse ajal võib lapse arengut kahjulikult mõjutada. Ma ei usu, et arutelu selle üle, kas märgistamine kasutusele võtta või mitte, lõpeb homse hääletamisega, ja tegelikult on volinik Kyprianou andnud mõista, et komisjon uurib kõigepealt väga põhjalikult liikmesriikide kogemusi ja siis otsustab meetmete võtmise Euroopa tasandil.
<SPEAKER ID="328" NAME="Marios Matsakis" AFFILIATION="ALDE">
Hr juhataja, alkoholist põhjustatud suremus ja haigestumus mõjutavad sadu tuhandeid ELi kodanikke igal aastal ja alkohol võistleb tugevalt tubakaga kui peamise inimest tõsiselt kahjustava välditava teguriga. Liiklusõnnetused, koduvägivald, laste seksuaalne kuritarvitamine, maksavähk, maksatsirroos ja lootekahjustused on vaid mõned teadaolevatest alkoholist põhjustatud kahjustustest.
<P>
Siiski on alkohol Euroopas taskukohaste hindadega kõikjal laialdaselt kättesaadav. Sellesse suhtutakse kui enamiku sotsiaalsete sündmuste vajalikku komponenti, kaasa arvatud paljud sündmused Euroopa Parlamendis. Selle tootmist ELis toetatakse ja subsideeritakse. Selle tarbimist reklaamitakse ulatuslikult ja otseselt televisioonis, raadios ja ajakirjanduses ning suuremal hulgal alkohoolsetest jookidest pole nõuetekohast hoiatust ohu kohta tervisele.
<P>
Miks see on nii? Miks riik, valitsus, riikide parlamendid ja EL on alkoholi suhtes nii sallivad? Kas sellepärast, et alkoholitööstusega seotud lobitöö on väga tugev? Kas sellepärast, et ajalooliselt suhtutakse sellesse ainesse teatud üldise naiivsusega? Kas sellepärast, et tegemist on veel vähe mõistetud psühholoogilise või kultuurise teguriga? Kurb tõsiasi on, et ELi strateegia alkoholist põhjustatud kahju vähendamiseks on langenud samade tegurite ohvriks.
<P>
Ma julgen austusega öelda, et käesolev raport, vaatamata raportööri õilsatele kavatsustele, selle asemel et asuda probleemi otsustavalt ja tõhusalt lahendama, kriimustab vaevu pealispinda ja käsitleb leebelt eelkõige raske joomise ja äärmusliku joomise harjumusi või konkreetsetes tingimustes joomist, nt laste või rasedate naiste puhul. Ma ei räägi alkoholi keelustamise poolt, kuid ma usun, et meie kui Euroopa Parlamendi liikmete võimalused alkoholi kui potentsiaalse tapjameelemürgiga tegelemiseks, mille kasutamist on vaja karmilt, mitte leebelt piirata, on mööda lastud.
<P>
Õnnetuseks on alkoholiga seotud lobitöö taas kord edu saavutanud. See tugevasti lahjendatud Euroopa alkoholistrateegia tõestas, et alkoholitööstus võitis ja ELi kodanikud kaotasid. Lihtsalt teadmiseks, alkohol toimib, sekkudes neuronite talitlusse kesknärvisüsteemis ja tappes närvirakke, mida inimese elu jooksul pole võimalik asendada. Seetõttu, kas me joome vähe või palju, kahju on tehtud. Küsimus on lihtsalt kahju määras, mis on erinev.
<SPEAKER ID="329" NAME="Carl Schlyter" AFFILIATION="Verts/ALE">
(SV) Ma tahan tänada komisjoni selle strateegia eest. See algatab olulise ja vajaliku arutelu alkoholi kohta Euroopas, isegi kui paljud praktilised meetmed, mida ma oleksin näha tahtnud, sealt puuduvad. Alkohol ei ole tavaline toode. Sellel on kõrvalmõju tervisele ja siseturg peab seetõttu arvesse võtma tervishoiualaseid kaalutlusi. See ei tähenda alkoholi ärakeelamist. See tähendab tasakaalustatud poliitikat hoiatustega tervisele ohtlikkuse kohta ja õiglast poliitikat alkoholi impordi ja reklaami suhtes. Mitte keegi ei räägi siin ELi uuest pädevusest, vaid üksnes pädevuse paremast rakendamisest. Kas hoiatussildid ja ajapiirangud televisioonireklaamile on liiga kõrge ootus? Kas subsidiaarsuse põhimõtte austamise tõttu on nulltolerantsi soovitamine alkoholi kasutamise suhtes autoroolis, mis päästab palju elusid, liiga suur lootus? Paljud näivad arvavat, et ainult noortel, rasedatel naistel, elukutselistel juhtidel ja sõltlastel on alkoholiga probleeme. See on vale. Alkoholikaubanduse täielik vabadus ei ole liberaalne. See vähendab inimeste vabadust ja suurendab tarbetult tervishoiukulutusi. See vähendab vabadust tunda ennast teedel turvaliselt. See vähendab kindlustunnet, et pubist on võimalik turvaliselt koju minna, ja vähendab laste ohutust kodus. Alkoholipoliitikat tervishoiualaste kaalutluste juures mitte arvesse võtta on vastuolus liberaalsuse põhimõttega.
<SPEAKER ID="330" NAME="Bairbre de Brún" AFFILIATION="GUE/NGL">
(GA) Hr juhataja, ma tahaksin toetada raportis esitatud üleskutset ühiskonnale tegelda alkoholi kuritarvitamise probleemiga. Alkoholi kuritarvitamise sotsiaalne ja majanduslik mõju kogu Iirimaale tervikuna on peaaegu võimatu arvutada. Me peaksime tutvuma ka teiste ELi riikide heade tavadega, sest me võiksime välja töötada palju parema alkoholist põhjustatud kahju ärahoidmise pikaajalise poliitika. Alkoholi kuritarvitamise märgid on tajutavad valimatu vägivallana tänavatel ja koduvägivalla näol.
<P>
Ma soovin, et mul oleks tõlge!
<P>
(Kõneleja jätkab inglise keeles.)
<P>
Inimesed teadsid, et ma tulen täna õhtul siia, inimesed teadsid, et ma räägin sellel ajal, inimesed teavad, et minu keel on nüüd Euroopa Liidu töökeel. Ma teatasin nõuetekohaselt ette. Tahaksin, et mul oleks tõlge. Olen väga õnnetu, kui seda, mida ma soovin täna õhtul öelda, ei tõlgita.
<P>
(Kõneleja jätkab uuesti iiri keeles.)
<P>
(GA) Me peame rakendama kontrolli. Me peame tegelema alkoholi sisaldavate karastusjookide probleemiga ja eripakkumiste kasutamisega ning teiste turustamisvõtetega, mis on kavandatud alkohoolsete jookide müügi suurendamiseks eriti noorte seas. Hea oleks ka panna etikettidele hoiatused, mis on suunatud eriti rasedatele naistele. Alkoholimüüki on vaja lähemalt jälgida.
<P>
(Kõneleja kordab oma märkusi inglise keeles.)
<P>
Me vajame kindlasti erilist keskendumist alkoholist põhjustatud kahjule noorte seas. Me vajame karmimat seaduste järgimist alkoholi müügi kohta alaealistele. Me peame tegelema alkoholi, alkoholi sisaldavate karastusjookide küsimusega, eripakkumiste ja muude turustamisvahendite kasutamisega, mille eesmärgiks on suurendada alkohoolsete jookide müüki eriti noorte seas, vaadelda ühistranspordi kättesaadavust öösel, julgustada kaine grupijuhi programmide rakendamist, ja hea oleks kasutada alkohoolsete jookide märgistamist hoiatussiltidega, mis on spetsiaalselt kavandatud ja vahetult suunatud rasedatele naistele.
<P>
(Kõneleja jätkab jälle iiri keeles.)
<P>
(GA) Ma olen ülimalt nördinud tõlke puudumise pärast!
<P>
(Kõneleja jätkab inglise keeles.)
<P>
Ma olen selle üle väga õnnetu, et tõlget polnud. Ma olen mänginud parlamendiga ausat mängu, arvestades, et minu keel on saanud ametlikuks töökeeleks, ja ma lootsin, et parlament mängib ka minuga ausat mängu.
<P>
(Aplaus)
<SPEAKER ID="336" NAME="Urszula Krupa" AFFILIATION="IND/DEM">
(PL) Hr juhataja, resolutsioonid, mis ma ette valmistasin, ja teised ennetusmeetmed, mille eesmärgiks on tõkestada alkoholi kuritarvitamise negatiivne mõju, ei saa samal ajal tagant õhutada alkoholi tarbimist, mida reklaamitakse kui Euroopa kultuuripärandi ja elulaadi osa, ning samuti WHO küsitavad arvamused alkoholi tervisele kasulike mõjude kohta, mis on problemaatiline, arvestades, et selle toote kahjulik mõju on tõestatud.
<P>
Liberaalne seadus, mis lubab lastel ja noortel sõltuvust tekitavaid aineid tarbida, kaasa arvatud alkohol tuubides või alkoholi sisaldavad karastusjoogid ajal, kus ilmneb psühholoogiliste hälvete epideemia, oleks nii hooletu kui ka taunitav, ja seda ei saa pidada vastutegevuseks, vaid pigem alkoholismi ja teiste sõltuvuste õhutamiseks. Isegi kõige väiksemad lapsele antud alkoholi ja narkootikumide doosid on äärmiselt kahjulikud. Esikohale tuleks seada lastele ja noortele reklaami ning alkoholi ja narkootikumide pakkumise karm keeld, kaasa arvatud nende varjatud vormid.
<SPEAKER ID="337" NAME="Bogusław Sonik" AFFILIATION="PPE-DE">
(PL) Hr juhataja, alkoholi kuritarvitamine on Euroopa Liidus praegu tõsiseks sotsiaalseks probleemiks. Tegelikult ongi Euroopas kõrgeim alkoholi kuritarvitavate isikute protsent. Ma ei usu siiski, et tubakatooteid ja alkoholi saaks omavahel võrrelda. Samal ajal kui teaduslikult on tõestatud, et tubakatooted on kahjulikud, on alkohol kahjulik ainult siis, kui seda tarbitakse ülemäärases koguses või isikute poolt, kes ei peaks seda jooma. Veel enam, on olemas hästi tuntud uurimused, mis näitavad, et alkoholi väikestel kogustel on vereringele positiivne mõju. Probleemiks on siin joomiskultuur ja Euroopa alkoholitootjate sotsiaalse vastutuse arendamine.
<P>
Võttes arvesse eespool toodud argumendid, ma usun, et alkohoolsete jookide märgistamine sarnaselt tubakatoodetele ei ole õigustatud. Vastupidi, palju tõhusam oleks alkoholitarbimise vähendamine, et vältida pakendivalmistamise kulukaid ühtlustamisega seotud menetlusi ja investeerida raha teavitamiskampaaniatesse.
<P>
Meie ülesanne on jõuda kõrge riskiga rühmadeni, nagu rasedad naised, noored inimesed ja autojuhid, hästi üles ehitatud haridusalase lähenemisviisi kaudu. Väärt mõte oleks laiendada standardkampaaniaid, et need hõlmaksid alkoholi sisaldavad karastusjoogid, noorte poolt sageli tarbitavad alkohoolsed joogid, mida peetakse üldiselt üsna kahjututeks või isegi alkoholi mittesisaldavateks.
<P>
Tegevused, mida ma täielikult toetan, on sammud lubatud alkoholisisalduse vähendamiseks veres miinimumini mitte ainult noorte juhtide, vaid ka ühistranspordis töötavate isikute puhul. Kõik need meetmed, mis on üsnagi sundivad, on siiski tohutult tõhusad ja aitavad piirata alkoholi tarbimist liikmesriikides. Kaalumist on väärt ka üks täiendav teema: alkoholi tarbimine ja alkoholisõltuvus käivad, eriti noorte puhul, käsikäes teiste sõltuvustega, mis avaldavad koosmõju ja sageli viivad tragöödiani. Parlamendi ja komisjoni vääriline oleks kaaluda noorte teisi sõltuvusi.
<SPEAKER ID="338" NAME="Dorette Corbey" AFFILIATION="PSE">
(NL) Hr juhataja, daamid ja härrad, alkoholist põhjustatud kahju on kasvav probleem. Arvnäitajad räägivad enda eest. Viis protsenti meestest ja 1% naistest on alkoholisõltlased. Kakskümmend viis protsenti 15-30 aasta vanuste noorte surmajuhtumid on alkoholist põhjustatud. Laste kuritarvitamine on sageli ülemäärase joomise tulemus. Need arvud tähendavad sageli suuri kannatusi. Sõltuvus, meditsiinilised probleemid, sotsiaalne viletsus, kuritarvitamine, kõik need nähtused on hästi teada. Vähem teatakse rasedana alkoholijoomise tõsistest tagajärgedest. Sündimata laps võib saada tõsiseid kahjustusi. Fetaalse alkoholisündroomiga lapsed on kahjustatud kogu eluks. Üha rohkem tunnistatakse, et joomine on lastele ja noortele äärmiselt kahjulik. Noorelt joomine võib esile kutsuda püsivaid kahjustusi ning negatiivselt mõjutada õpitulemusi ja IQd.
<P>
On selge, et meetmeid on vaja võtta kiirelt, et takistada noori inimesi ja rasedaid naisi joomast. Üks kõige tõhusamaid viise võib olla tervisealane hoiatus pudelitel. Seetõttu palun ma tungivalt liikmesriike esitada ettepanekud nii ruttu kui võimalik, et teha tervisealane hoiatus kohustuslikuks. Euroopa õigusaktide puudumisel on liikmesriikidel vabadus välja töötada oma eeskirjad. Hoiatused pudelitel on tõhusad, nagu on juba näidanud Ameerika Ühendriikide uuringud. Ja ma nõuan, et joogitööstus võtaks ise vastutuse noorte inimeste ja rasedate naiste hoiatamise eest alkoholi kohta. Parem hoiatada inimesi praegu kui seista kümne aasta pärast silmitsi kahjunõuete hulgaga. Hoiatused on nüüd sotsiaalse vastutuse normaalne osa, mida peab kandma ka joogitööstus.
<P>
Lõpetuseks kutsun ma komisjoni üles esitama asjakohased ettepanekud võimalikult kiiresti. On raske mõista, miks hoiatustele sigaretipakkidel pole järgnenud hoiatused alkoholipudelitel. Seetõttu ma palun komisjoni tungivalt mitte viivitada meetmete kehtestamisega, mis muudavad noortele inimestele ja rasedatele naistele suunatud tervisealased hoiatused kohustuslikuks. On tähtis asetada rahva tervis veinitööstuse huvidest kõrgemale.
<SPEAKER ID="339" NAME="Marian Harkin" AFFILIATION="ALDE">
Hr juhataja, ma õnnitlen raportööri selle olulise raporti puhul.
<P>
Ma soovin juhtida tähelepanu rollile, mida alkohol mängib enesetapujuhtumite juures, uuringutele, mis näitavad, et üle 20% enesetapu sooritanud isikutest on kasutanud enne surma alkoholi. Kahtlemata, kui Ameerika Ühendriikides tõsteti alkoholi joomist lubav seaduslik vanusepiir 18-lt aastalt 21-le, oli selle kõige märgatavamaks mõjuks kodus, töö juures ja teedel toimunud õnnetuste arvu vähenemine, kuid 7% võrra vähenes ka enesetappude hulk.
<P>
Selles raportis on palju suurepäraseid ettepanekuid, mida ma toetan. Siiski on mul üks kerge reservatsioon, mis puudutab põhjenduse K osa ja milles öeldakse, et "meetmeid tuleks võtta ka alaealiste ja rasedate alkoholitarbimise ärahoidmiseks". Ma tean, et fetaalne alkoholisündroom on tõsiseks probleemiks, ja ma olen teabesiltide, hoiatussiltide, reklaamipiirangute ja sünnieelse ning -järgse toetuse poolt, kuid ettepanek, et me peaksime takistama rasedaid naisi mõnda napsi võtmast, on liiga äärmuslik. Me ei tegele ärakeelamisega - see ei toimi - kuid me vajame selles raportis toodud ettepanekuid ja palju rohkemgi.
<SPEAKER ID="340" NAME="Esko Seppänen" AFFILIATION="GUE/NGL">
(FI) Hr juhataja, volinik, raportis on jäetud mainimata üks oluline teema: seisukoht alkoholi hinna ja alkoholimaksude kohta. Soomes oleme tuvastanud kindla seose alkoholi hinna ja selle tarbimise vahel. Mida madalam on hind, seda rohkem seda pruugitakse, ja vastupidi. Alkoholiaktsiisi tõstmine vähendab alkoholi tarbimist.
<P>
Eestis, meie naaberriigis, kehtib alkoholiaktsiis. Selle tõttu ja sellepärast, et EL ei luba importi koguseliselt piirata, põhjustab Eesti Soome rahvatervisele väga suuri probleeme. Soomlased saavad odavat alkoholi Eestist, vähem kui 100 kilomeetri kauguselt, ja see on takistanud Soomet vastu võtmast tema arvates parimat lähenemisviisi, nimelt maksustada alkohol oma kodanike tervise huvides üsna kõrgelt. Eesti odav alkohol, tema poliitika, kui soovite, ja selle tagajärjel vähendatud alkoholiaktsiis Soomes on toonud kaasa peaaegu tuhat alkoholiga seotud surmajuhtumit minu kodumaal. Sel viisil tapab Eesti soomlasi. Seetõttu on meil selles kontekstis vaja rääkida hindadest ja maksudest.
<SPEAKER ID="341" NAME="Kathy Sinnott" AFFILIATION="IND/DEM">
Hr juhataja, Ameerika Ühendriikides on tehtud hoiatusi alkoholi toimest beebidele emaüsas juba 20 aastat, sest neil oli probleeme alkoholist põhjustatud kahjuga. Ainult 20% Ameerika tulevastest emadest joob raseduse ajal. Euroopas me ei pane silte. Kaheksakümmend protsenti Iiri emadest joob. Seitsekümmend protsenti Ühendkuningriigi emadest joob. Ma tean Iirimaa emasid. Ma tean, et paljud neist ei jooks, kui nad mõistaksid, milles kahju seisneb. Märgistamine ei tarvitse olla kohe tulemusi andev lahendus, kuid Ameerika Ühendriikide kogemuste põhjal on tõestatud, et see toimib aja jooksul ja vähendab lootele tehtavat kahju.
<P>
Täiskasvanute jaoks on mõõdukus võtmesõna, kuid sündimata lapse jaoks ei ole ohutut taset. Isegi väike tarbimine võib esile kutsuda orgaanilisi ajukahjustusi, mille tagajärjeks on hüperaktiivsus, impulsiivsus ja isegi enesetapuriski suurenemine. Sellele lisanduvad õpi- ja koordinatsiooniprobleemid. Üks lootestaadiumis alkoholiga kokkupuute tagajärg on tendents, et laps kasvab üles ja hakkab vanemaks saades ohjeldamatult jooma. See näitab, et pahe kinnistub ise. On aeg see tsükkel purustada.
<SPEAKER ID="342" NAME="Pilar Ayuso" AFFILIATION="PPE-DE">
(ES) Hr juhataja, volinik, esiteks tahaksin heaks kiita komisjoni poolt ette pandud alkoholistrateegia, nimelt seepärast, et see püüab lahendada probleemi ennetamise ja teavitamise kaudu, avaldades mõõduka, vastutustundliku joomise suunised.
<P>
Ma tahaksin õnnitleda ka hr Fogliettat tema usaldusväärse raporti puhul, kuid ütleksin veel kord, et kriminaliseerida ei tuleks mitte alkohoolsed joogid ise, vaid nende kuritarvitamine.
<P>
Kääritatud jookide, nagu vein või õlu, mõõdukas tarbimine tervete täiskasvanute poolt on mitte ainult kahjutu, vaid isegi tervislik, ja võib moodustada osa tasakaalustatud toitumisest. Mõõdukas tarbimine võib kaitsta keha südame-veresoonkonna ja degeneratiivsete haiguste eest, nagu on näidanud paljud teaduslikud aruanded.
<P>
Tarbijatel on õigus saada täielikku, tõepärast teavet alkoholi tarbimise ohtudest ja kasulikkusest tervisele, kuid tervisealaste hoiatuste asjakohasus veini- ja õllepudelite siltidel tuleks panna küsimuse alla, arvestades, et on selgunud, et riikides, kus neid on kasutatud, pole need tõhusaks osutunud.
<P>
Konkreetselt ei ole teaduslikke andmeid, mis tõestaksid tervisealaste hoiatussiltide tõhusust kuritarvitamise vältimisel. Veel enam, konkreetne rasedatele naistele mõeldud märgistamine ei näi toimivat.
<P>
Parim viis seatud eesmärkide saavutamiseks on tulemuslik teadlikkuse tõstmine ja haridusalased kampaaniad, mis on suunatud eriti rasedatele naistele ja noortele.
<P>
Ma tahaksin ka öelda, et hiljuti loodud alkoholi- ja tervisefoorum, mis toob kokku kõik huvitatud osapooled eesmärgiga võidelda alkoholi ülemäärase pruukimise, kuritarvitamise vastu, tundub mulle väga asjakohase algatusena ja ma loodan, et foorumi järeldused saavad aidata ka seda probleemi lahendada.
<P>
Lõpuks tahaksin rõhutada, et noorte joomine kui nähtus on arenenud käsikäes veini tarbimise vähenemisega inimese kohta Euroopa Liidus. Ma arvan, et seda tuleks meeles pidada, sest see teema on palju keerulisem kui tundub.
<SPEAKER ID="343" NAME="Catherine Stihler" AFFILIATION="PSE">
Hr juhataja, tänaõhtust arutelu ELi strateegia üle liikmesriikide toetamiseks, et vähendada alkoholiga seotud kahju, tuleks kogu südamest tervitada. See jätkab tööd, mida ma kajastasin oma 2001. aasta raportis noorte ja alkoholi ning selle negatiivse mõju kohta. Alkohoolsete jookide turu globaliseerumine ja ohjeldamatu joomise kasv kogu ELis on nähtus, millega maadlevad ühtviisi nii poliitikud kui ka tervishoiuasutused.
<P>
Selleks et jagada häid tavasid ja näha, kuidas teised riigid samalaadsete probleemidega toime tulevad, on oluline koostöö ELi tasandil. Alustuseks, üht õnnetust neljast võib ühendusse viia alkoholi tarbimisega, igal aastal hukkub ELis alkoholiga seotud liiklusõnnetustes 10 000 inimest; 35-45% liiklusõnnetustes surmasaanutest on noored vanuses 18-24 aastat. Joobes juhtimisega seotud õnnetused on veel paljastavamad: kaks kolmandikku nendega seotud inimestest olid 15-34 aasta vanused ja 96% neist olid meessoost.
<P>
Alkohol on hinnanguliselt põhjustavaks teguriks 16% laste kuritarvitamise ja hooletussejätmise juhtudest. Vaadakem fetaalset alkoholisündroomi (FAS) või alkoholist põhjustatud sünnidefekte (FASD): alkoholi kuritarvitamine enne lapse sündi on kõige levinum vaimse alaarengu põhjus. Viimasel ajal on elukutselised meedikud väitnud, et sellist asja ei ole olemas nagu raseduse ajal alkoholi ohutu tarbimise tase.
<P>
2001. aastal, kui ma koostasin oma raporti noorte ja alkoholi kohta, oli fetaalne alkoholisündroom suhteliselt tundmatu. Kuus aastat hiljem oleks ilmselt rohkem kui vastuvõetav argument, et kui samadel alkohoolsetel jookidel on Ameerika Ühendriikides fetaalse alkoholisündroomi tervisealane hoiatus, miks ei saa täpselt samad tooted sama hoiatust ELis? Kahe toote vahel ei ole erinevust: lihtsalt ühte müüakse Ameerika Ühendriikides ja teist mitte.
<P>
Nagu pr Sinnott ütles, on Ameerika Ühendriikides, kus kasutati fetaalse alkoholisündroomi märgistamist, naiste osakaal, kes raseduse ajal joovad, 20%, samal ajal Iirimaal on nende osakaal 80%, Ühendkuningriigis 75% ja kogu ELis 40%. Fetaalse alkoholisündroomi hoiatusi alkoholitoodetel oleks lihtne kasutusele võtta ja nende mõju koos riikliku tervisehariduse ning teabega oleks oluline fetaalse alkoholisündroomi vältimiseks ELis.
<SPEAKER ID="344" NAME="Jean Marie Beaupuy" AFFILIATION="ALDE">
(FR) Hr juhataja, volinik, daamid ja härrad, täna õhtul on siin ja hr Foglietta raportis nimetatud erinevaid arve. Tahaksin rõhutada, et selle külma statistika taga on esiteks ja ennekõike inimlikud kannatused. Ma olin mõned aastad psühhiaatriakliiniku juhataja ja paljud meie patsientidest olid alkohoolikud.
<P>
Raporti lõikes 26 väidetakse, et me peame välja selgitama põhjused. Me ei ole täna õhtul sellest piisavalt rääkinud. Kui tahame valida õige meetme noorte, vanade, meeste ja naiste jaoks, peame teadma põhjusi.
<P>
Seetõttu ma palun tungivalt, et ükskõik mis meede võetakse, tuleks läbi viia rohkem uuringuid igas liikmesriigis ja Euroopa Liidus tervikuna, et välja selgitada rohkem selle kohta, miks noored tunnevad vajadust üleliia juua. Miks joovad ka eakad, kes on kodus eraldatud, liiga palju? Miks mehed joovad tööl? Kuni me ei ole välja selgitanud selle liigtarbimise tegelikke põhjusi, ei saa me anda asjakohaseid vastuseid.
<SPEAKER ID="345" NAME="Avril Doyle" AFFILIATION="PPE-DE">
Hr juhataja, üldiselt ma kiidan selle raporti heaks. Ma arvan, et see leiab õige tasakaalu väljakujunenud kultuuritavade tunnustamise ja alkoholi kahjuliku tarbimise väga murettekitava suundumuse vahel, sh eriti ohtlik ohjeldamatu joomise kasv meie noorte seas.
<P>
Komisjon määratles oma lähenemisviisis peamised sihtmärgid - meie laste kaitsmine, võitlemine ohjeldamatu joomise vastu, alkoholist põhjustatud raevu, liiklusõnnetuste ja enesetappude tõttu tekkinud vigastuste ning surmajuhtumite vähendamine. Minu kolleegid on probleemsed valdkonnad äärmiselt hästi esile toonud. Ma tahaksin nüüd omakorda rõhutada vajadust lisada sünnieelse alkoholiga kokkupuute tõsised ohud kui peamised sihtmärgid komisjoni nimekirja, millega tuleb tööd teha, ning tervise- ja alkoholifoorumi jaoks, kellele komisjon tegi ettepaneku võtta üles eriti just see teema. Seda sellepärast, et alkoholi tarbimisest põhjustatud sünnieelse kahju teema on elanikkonna seas praegu väga vähe mõistmist leidnud.
<P>
Ka väike alkoholi kogus ei ole raseduse ajal ohutu, sest alkohol on teratogeen. Tegelikult on see ohtlik raseduse teise ja kolmanda kolmandiku ajal, ja just seda enamik rasedaid naisi ei mõista, sest tavaliselt on just kolm esimest raseduskuud ohtlikud ravimite või uimastite või teiste selliste ainete manustamise seisukohalt. Alkohol on eriti ohtlik teisel ja kolmandal trimestril. Me peame algatama haridusalase teabe kampaaniad liikmesriikides ilma häbistamise ja süüdistamiseta üldarstide kaudu, et tõsta viivitamata rasedate naiste valvsust alkoholiga seotud ohtude osas selles valdkonnas. Kolleegid mainisid hüperaktiivsust. Selle kõrval on ka Aspergeri sündroom. Meditsiiniteadlastel on olnud alkoholipoliitika tõttu selles valdkonnas tööde avaldamisega raskusi. Las teie foorum võtab kogu selle teema üle ja tegeleb sellega edasi.
<P>
Lõpetuseks mõned sõnad alkoholi kuritarvitamise kui erinevate meelemürkide kuritarvitamise osa kohta. Iirimaal kuritarvitab viiendik alkoholiprobleemide tõttu ravi saanud isikutest ka uimasteid ja hiljuti Prantsusmaal läbi viidud uuring näitas, et kanepi mõju all autojuhtimine kahekordistab õnnetuse põhjustamise riski. Erinevate meelemürkide kasutamise eelistamise kasv vajab ka teie foorumi ja iga liikmesriigi kiiret reageerimist ning vajalikku tehnilist toetust erinevate uimastite avastamiseks, eriti liikluspolitsei reidide ajal, on vaja suurendada koos tehnilise toetusega, mida antakse meie politseiasutustele.
<SPEAKER ID="346" NAME="Daciana Octavia Sârbu" AFFILIATION="PSE">
(RO) Hr juhataja, ma tahaksin raportööri õnnitleda. Raporti järeldused on kavandatud vähendama alkoholist põhjustatud kahju ja kaitsma ELi kodanike tervist ning heaolu, sest me kõik teame väga hästi, et alkohol on üks kõige ohtlikumaid haigusi ja enneaegset surma ning tervet rida sotsiaalseid probleeme põhjustavaid tegureid Euroopas.
<P>
Ma hindan tähelepanu, mida on osutatud alkoholi kahjulike mõjude vähendamisele tarbijale ja kolmandatele pooltele, haavatavatele sotsiaalsetele rühmadele, nagu lapsed, noored ja rasedad naised. Me võime neile kõikidele lisada ka sotsiaalse kahju, nagu koduvägivald, hooletusse jäetud lapsed, töötus ja sotsiaalne tõrjutus.
<P>
Hariduse, teabe ja selliste hariduskampaaniate nagu heade tavade vahetamine Euroopa tasandil tähtsustamine selleks, et vältida alkoholi tarbimise ohtlikku ja kahjulikku mõju, on olulised elemendid alkoholist põhjustatud kahjuliku mõju vähendamiseks.
<P>
Raporti üldine lähenemisviis on olnud edukas, tuues esile olulised alkoholi tarbimise probleemid Euroopa Liidus, ja on tähtis samm võitluses ülemäärase tarbimise vastu.
<SPEAKER ID="347" NAME="Anneli Jäätteenmäki" AFFILIATION="ALDE">
(FI) Hr juhataja, probleemid, mis on tekkinud ohtliku ja kahjuliku alkoholi tarbimise tagajärjel, on viimastel aastatel kõikides Euroopa Liidu liikmesriikides murettekitavalt kasvanud. Meie ühiskond maksab selle eest igal aastal ränka hinda nii otseste kui ka kaudsete kulude näol.
<P>
Kõige teravam alkoholi tarbimise probleem on seotud noorte inimestega. Noored on vastuvõtlikumad füüsilistele ja vaimsetele probleemidele ja sotsiaalsele kahjule, mille on põhjustanud nende enda ja teiste joomine. Alkoholi tarbimise probleemid ei puuduta siiski ainult noori. Alkoholil on oma osa enamiku tapmiste puhul ja see põhjustab teedel 17 000 asjatut surmajuhtumit aastas. 1970. aastatel suri Soomes maksatsirroosi tõttu 200 inimest aastas, nüüd tapab see 1 000 inimest aastas.
<P>
Me peame Euroopa tasandil kiirelt tegutsema, et ühtlustada üles poole alkoholi maksustamine. Tahaksin tungivalt paluda komisjonil välja töötada ambitsioonikad üldised sihtmärgid liikmesriikidele alkoholi ohtliku ja kahjuliku tarbimise vähendamiseks.
<SPEAKER ID="348" NAME="Christa Klaß" AFFILIATION="PPE-DE">
(DE) Hr juhataja, volinik, daamid ja härrad, Euroopa ei pea, ei tohi ja ei saa kõike reguleerida. Liikmesriikide subsidiaarsus ja vähem bürokraatiat on käesoleva aja loosungid, mida me kordame, kui räägime üldsusega. Euroopa Liidu pädevus seatakse pidevalt kahtluse alla, kuid Euroopa peaks ja kahtlemata peab olema arengut edasiviiv jõud. Komisjoni algatusõigus on kirjalik õigus. Kus õigusaktid puuduvad, kasutab ta seda algatusõigust, et koondada tähelepanu valulisele teemale, tõmmata liikmesriikide tähelepanu kuritarvitustele ja nõuda tegusid. See on komisjoni käesoleva ettepaneku õiguslik alus ja me peame seda kasutama.
<P>
Me peame piirama ohtliku ja ülemäärase alkoholitarbimise ning selle sotsiaalsete ja majanduslike tagajärgede kahjulikku mõju tervisele. Euroopa strateegia tuleb kujundada selleks, et toetada liikmesriike nende püüdes vähendada ja vältida alkoholiga seotud kahju. See tähendab ka selle põhjuste tundmaõppimist juurteni välja, nagu just öeldi. See hõlmab siiski ka elanikkonna teavitamist, juhendamist ja teadlikkuse tõstmist; see on probleemi tuum, need on peamised küsimused. Igal üksikisikul on vabadus otsustada. Kuid üksikisikud saavad seda vabadust kasutada ainult siis, kui nad on teadlikud oma tegevuse tagajärgedest ja mõjust.
<P>
Kasvatus ja haridus on võtmetegurid. Kasvatus perekonnas paneb aluse hästi korrastatud ja kindlale eluviisile, ja me peaksime sellele keskenduma, millele järgnevad koolitus ja nõustamine. Sama kehtib alkoholi puudutava teadlikkuse kohta.
<P>
Ma toetan parlamendi raportit, mis täiustab komisjoni dokumenti paljudes valdkondades. Ma olen siiski otsustavalt tervisealaste hoiatuste nõude vastu. Alkoholi märgistamise jaoks on selged eeskirjad. Sildid näitavad alkoholi sisaldust. Siltidel oleva teabe teadvustamine ja mõistmine on teabe edastamise põhiline viis. See, daamid ja härrad, on üldine teave! Igaüks peab olema suuteline kasutama seda teavet enda jaoks vastutustundlikul viisil. Sama kehtib suurema osa asjade kohta elus: nii söömise ja joomise kui ka liikumise, spordi ja vormisoleku kohta.
<SPEAKER ID="349" NAME="Marusya Ivanova Lyubcheva" AFFILIATION="PSE">
(BG) Hr juhataja, volinik, see on tänuväärne asjaolu, et Euroopa Parlament kiidab selle strateegia heaks kui õigeaegse ja olulise meetme. Alkoholi kasutamine, mis sageli läheb üle kuritarvitamiseks, mõjutab paljusid inimesi, kaasa arvatud lapsed ja noorukid. See on oht, mida ühiskond siiani ei suuda ära tunda, tõenäoliselt teabe nappuse tõttu. Alkoholi kuritarvitamine mõjutab mitte ainult üksikisiku tervislikku seisundit ja reproduktiivtervist, vaid see kahjustab ka tervishoiusüsteemi, suurendab antisotsiaalset käitumist, viib kuritegevuse kasvamiseni ja koolist väljalangemiseni ning seetõttu ka haritud inimeste arvu vähenemiseni. Seetõttu me vajame üldsuse teadlikkust, haridusalaseid ja ennetavaid programme konkreetse käitumise kujundamiseks.
<P>
Ma leian selles raportis kaks võtmesõna: risk ja julgeolek. Solidaarsuse saavutamise eesmärgil poliitikas võiks Euroopa Komisjon arutada kahte olulist meedet: ettepaneku tegemist sihipärase programmi vastuvõtmiseks, mida liikmesriigid rakendavad laiaulatusliku uuringu läbiviimiseks alkoholi tarbimise mõju kohta ja probleemi teadvustamise mõju kohta kodanike seas, ja luua erifond ennetusprogrammide jaoks, kuhu võiks eraldada osa alkoholireklaami tuludest.
<SPEAKER ID="350" NAME="DanutBudreikait" AFFILIATION="ALDE">
(LT) Võitlus alkoholi kahjuliku mõju vastu on sama vana kui aeg. Kuiv seadus ja erinevad keelud, mida rakendati mõnes riigis, ei andnud positiivseid tagajärgi. Siiski, komisjoni teatis Euroopa Liidu strateegia kohta liikmesriikide toetamiseks alkoholist põhjustatud kahju vähendamisel on väga oluline algatus. Komisjon, olles üldistanud liikmesriikide kogemused ja kindlaks teinud probleemid, mis on neil kõigil ühesugused, on kindlaks määranud alkoholist põhjustatud kahju vähendamise prioriteedid. Arvatakse, et kindlaksmääratud oluliste prioriteetide elluviimine, nagu noorte, laste ja sündimata imikute kaitse, joomise vältimine enne rooli istumist ja muud piirangud muudavad meie ühiskonna rohkem vastutustundlikumaks, tervemaks ja karskeks. Ma soovin rõhutada tohutuid ohte, mis ähvardavad alkoholi joovaid noori. See on kurb, kuid seadusega lubatud vanus alkoholi joomiseks langeb paljudes riikides üha madalamale. Head tavad on seetõttu väga olulised. Tahaksin teha ettepaneku noortele alkoholist põhjustatud kahju vähendamise tavade sidumiseks ELi noorteprogrammidega. Selliste programmide areng ja rakendamine aitaks sisustada nende vaba aega ja kaitsta neid pahaloomulise alkoholitarbimise eest.
<SPEAKER ID="351" NAME="Richard Seeber" AFFILIATION="PPE-DE">
(DE) Hr juhataja, volinik, ma arvan, et alkohol oli ohtlik minevikus ja alkohol on ohtlik täna. Komisjon väidab oma ettepaneku punktis 5.4.1 õigesti, et mõõdukas alkoholi tarbimine näib pakkuvat teatavat kaitset südamepärgarteritõve vastu üle 45aastastele inimestele, kuid ma usun, et öelda, et natuke alkoholi teeb sulle head, on müüt, mille aluseks on väga nõrgad teaduslikud põhjendused. Alkohol on ohtlik. See on mürk ja isegi väikesed kogused mõjutavad tervist. Loomulikult tuleb määrata sallivuse lävi.
<P>
Meie erinevates Euroopa riikides oleme õppinud, kuidas ümber käia uimastiga, mis on alkohol. Britid näiteks on tarbijaharjumuste mõttes need, keda kutsutakse ohjeldamatuteks joojateks. Tarbimine inimese kohta on suhteliselt madal, kuid mõnikord ilmnevad kõnealused liialdused, mis toovad kaasa tõsise kahju. Meie Austrias oleme niinimetatud liitunud joojad. Me tarbime suhteliselt palju alkoholi inimese kohta, kuid liialdusi on vähem. Niisiis on erinevused sõltuvalt riikide ajaloolisest arengust väga suured.
<P>
Komisjon on valinud probleemile õige lähenemisviisi. See ütleb, et liikmesriike ei vabastata vastutusest. Ometi sisalduvad selles ka kogu Euroopa ülesanded, mis tuleb lahendada koos. Üks näide on püüe luua nõuetekohast andmebaasi. Statistika on väga erinev. On viga uskuda, et minevikus esines vähem alkoholiga seotud kahju. Diagnostiline lähenemisviis oli sel ajal erinev ja elanikkond teadis sellest teemast vähem.
<P>
Sellepärast ma usun, et meile Euroopas on tähtis teada, millest me tegelikult räägime. Oluline on ka tegelda uute ilmingutega tarbimisharjumustes. Üks asjaolu on, et kasvab noorte arv, kes alustavad joomist väga varases eas, mis tekitab väga tõsist kahju. Küsimuse kohta märgistamisest üldiselt lubage mul öelda, et ma arvan, et see ei anna, mida me vajame. Oleks vale uskuda, et nii keerulist nähtust nagu alkoholi tarbimine saab lahendada lihtsalt sildi pudelile kleepimisega. See oleks lihtne viis meie poliitilisest vastutusest kõrvalehiilimiseks.
<SPEAKER ID="352" NAME="Anna Hedh" AFFILIATION="PSE">
(SV) Hr juhataja, ma kiidan strateegia heaks, isegi kui ma arvan, et seda on tugevasti leebemaks muudetud. Vähemasti on nüüd olemas ühtne dokument sihtmärkidega, mida saab loodetavasti ainult edasi arendada. Positiivne on strateegia juures see, et see näitab, millised alkoholi tarbimise ja sealjuures alkoholist põhjustatud kahju ja tragöödiate vähendamise meetodid toimivad. Aga selleks, et raportis pakutud meetodeid liikmesriikides täielikult kasutada, peab ELi õigustik olema kohandatud. Kõige esmalt tuleb vähendada impordikvoote. Iga riigi jõupingutused töötamiseks piiravate meetmetega on nõrgestatud või võimatuks tehtud, kui alkoholi saab põhimõtteliselt vabalt teistest riikidest sisse tuua. Lisaks tuleks rahvatervise huvidega põhjendades tõsta miinimummakse. Ma tahaksin näha ka alkoholi juures samasuguse tervisealase hoiatuse kasutuselevõtmist nagu tubaka puhul. Seetõttu paluksin teid tungivalt hääletada muudatusettepanekute vastu, mis nõrgestavad teksti.
<SPEAKER ID="353" NAME="Eija-Riitta Korhola" AFFILIATION="PPE-DE">
(FI) Hr juhataja, Üks kõige levinumaid vanasõnu minu kodumaal kirjeldab alkoholi kui tarkade jooki. See pole kindlasti sõnum, et alkohol muudaks kedagi targaks, vaid et see sobib ainult neile, kelle jaoks olukorra tunnetamine ja mõõdukus on tuttavad sõnad. Seetõttu pole mulle probleemiks nõustuda, kui meie fraktsiooni variraportöör, pr Sommer, juhib tähelepanu alkoholiga seotud ohtude vältimise strateegiale. Meil on vaja alustada erinevate alkoholikultuuride olemasolu tunnistamisest ja leida tõhus lahendus tegelikule probleemile, st kuritarvitamisele ja alaealiste joomisele. Ei ole vaja häbimärgistada tooteid endid või mõõdukat tarbimist. Seetõttu on meil vaja erinevate asutuste koostööd ja riiklikke lahendusi kohalikele probleemidele.
<P>
Ühte teemat tahaksin ma ELi tegevuses siiski näha ja see on alkoholi maksustamistasemete korrigeerimine üles poole laialdaselt. Me peame möönma, et alkoholi kuritarvitamise kulud rahvatervisele on tohutud ja neid saab kontrollida ainult ühiste majanduspoliitika vahenditega.
<P>
Selles suhtes on minu kodumaa õnnetuseks hea näide. ELi liikmena oli Soome sunnitud alandama alkoholimakse, kui lõppes õigus piirata alkoholi importi. Hiljuti läbi viidud uuring näitab selgesti, et pärast alkoholimaksu vähendamist 2004. aastal suurenes järsult alkoholiga seotud surmajuhtumite arv ja tarbimine hakkas kiiresti suurenema. Tõus oli 2003. aasta näitajatega võrreldes 17% ja siin ei võeta arvesse muid tagajärgi.
<P>
Meie rahvatervise probleemid on nii tõsised, et me oleme veel kord sunnitud makse tõstma. Ükskord tegin ma ise lihtsalt ettepaneku, et teatud liikmesriigid võiksid eeskirju eirata, mis on loomulikult impordipiirangute rakendamine pärast üleminekuperioodi lõppu EÜ asutamislepingu artiklite 30 või 95 alusel. Tookord ei tehtud kahjuks midagi ja nüüd maksab kogu rahvas seda hinda, rahvas, kes ilmselt pole piisavalt tark.
<SPEAKER ID="354" NAME="Miroslav Mikolášik" AFFILIATION="PPE-DE">
(SK) Ma vaatasin hiljuti telerist saadet Skandinaaviamaade noorte kohta, kes lähevad reede õhtul näiteks laevareisile Eestisse. Kohapeal ostavad nad kaks suurt kasti vodkat ja joovad ennast tagasiteel meelemärkusetuks. Võib öelda, et sarnaseid ja teisi variante joomisega liialdamisest võib näha kõikides Euroopa Liidu riikides. Ei ole kahtlust, et alkoholi tarbimise vähendamiseni viivad meetmed avaldavad positiivset mõju elanikkonna tervisele, sotsiaalsetele tingimustele, õnnetuste arvule nii tööl kui ka väljaspool töökohta ja liiklusõnnetuste arvule.
<P>
Tahaksin keskenduda tervisele tehtud kahjule, mida põhjustab igat liiki alkohoolsete jookide ülemäärane tarbimine. On vaja jätkuvalt rõhutada, eriti noortele inimestele, et isegi regulaarne õlle tarbimine toob kaasa alkoholisõltuvuse, mis pole vähem tõsine kui veinist või piiritusest põhjustatud alkoholisõltuvus. On kohutav, et inimesed alahindavad ikka veel kergemeelselt maksahaiguse tõsidust, mille tulemuseks võib tihti olla tsirroos ja sageli surm. Regulaarne joomine muudab järk-järgult mitte ainult isiku soove ja iseloomuomadusi, vaid hävitab ka inimese perekonnaelu, põhjustades lisaks paljudel juhtudel tõsiseid neuroloogilisi muutusi. Noor alkohoolik kaotab oma võime püüelda kõrgemate eesmärkide ja ideaalide poole ning tema emotsioonid muutuvad nii tuimaks, et ta leiab, et on raske luua normaalseid suhteid või säilitada tervislikku perekeskkonda.
<P>
Fetaalne alkoholisündroom kahjustab tõsiselt mitte ainult ema, vaid eelkõige last, põhjustades arengupuudeid ja vastsündinute väärarenguid. On üllatav, kui vähe tähelepanu osutatakse rasedate naiste teavitamisele paljudes liikmesriikides. Lõpuks, inimeste arv, kes juhivad autot või mootorratast alkoholi mõju all, on šokeeriv. Ma isiklikult pooldan võimalust ühtlustada õigus kogu ELis, kus kohaldatakse nulltolerantsi mootorsõidukite juhtide alkoholisisalduse suhtes veres.
<SPEAKER ID="355" NAME="Cristian Stănescu">
fraktsiooni ITS nimel. - (RO) Hr juhataja, kallid kolleegid, alkoholi tarbimine on harjumus, mis antakse edasi põlvkonnast põlvkonda. Mitmetes riikides on alkoholi tarbimisega seotud kõnekäänd, mille järgi see peaks olema eranditult meeste harrastus. Ei ole just palju võimalusi, et vähendada ohtliku ja mürgise tarbimise kahjulikku mõju lastele ning rasedatele naistele. Alkoholil on arvukamalt ja erinevamaid tarbijaid kui tubakal, traditsioonilisi tootmistehnoloogiaid, mis tähendab kontrollimata turustusvõtteid ja sellega seotud riske.
<P>
Sel juhul on vajalik, et raporti lõige 16 õhutaks innovatiivsete vahendite lähenemisviisi alkoholi tarbimisega seotud teabe levitamisele ja teadlikkuse tõstmisele. Selle asemel hoiatussiltide kasutamist alkoholitoodetel, sarnaselt tubakatoodetele, ei saa käsitada innovatiivse lähenemisviisina, arvestades, et selle tõhusus tubaka puhul ei ole piisavalt tõestatud. Vajalik on läbi viia Euroopa uuring selle hoiatusviisi mõju kohta sõltlastest tarbijatele, olenemata nende east, tegevusalast ja soost, aga ka siseturu kohta.
<P>
Euroopa Parlament peab esitama resolutsiooni ilma vähimagi ebaselguseta, andma teatud aja teiste teavitamis- ja teadlikkuse tõstmise meetodite kohta, nii et see pakuks liikmesriikidele tõhusa raamistiku alkoholi kuritarvitamise vastu võitlemiseks ja õhutaks mõõdukale ja vastutustundlikule alkoholitarbimisele.
<SPEAKER ID="356" NAME="Markos Kyprianou">
komisjoni liige. - Hr juhataja, ka mina tahaksin tänada kõiki parlamendiliikmeid väga huvitava arutelu eest.
<P>
Ma tahaksin rääkida teile loo Kreeka mütoloogiast. Te võite leida selle loo mosaiikpiltidena Pathoses Küprosel. See on lugu esimestest veinijoojatest. Jumal Dionysose teener varastas veini, et seda esimest korda inimestele anda. Nad jõid seda, jäid esimest korda inimkonna ajaloos purju, arvasid, et neid mürgitati, ja tapsid teenri, kes oli neile selle veini andnud.
<P>
Praegusel ajal on lahendused palju keerulisemad ja me peame leidma erinevaid lähenemisviise. Igaüks on valinud erineva lähenemisviisi. Mõned ütlevad, et me oleme liiga kaugele läinud, teised, et me pole piisavalt kaugele läinud. Mõned oleksid tahtnud kõike reguleerida õigusaktidega, teised, et liikmesriigid teeksid kõik ära.
<P>
Tõde on see, et lahendus on kuskil vahepeal. Me peame täiendama liikmesriikide tegevust ja nende poliitikaid toetama, kuid see ei tähenda, et Euroopa Liidul pole selles oma osa, nagu kirjeldati raportis ja nagu ütlesid parlamendiliikmed. Samal ajal ei saa kõike lahendada õigustiku abil. Seetõttu peame andma foorumile võimaluse töötada ja saavutada konkreetseid tulemusi, mida me kontrollime. Siiski, samal ajal, nagu juba on öeldud, on liikmesriikides olemas õigusaktid paljude nende aspektide jaoks. Puudub rakendamine ja see ongi probleem. Seetõttu aitab liikmesriikidele surve avaldamine meil positiivseid tulemusi saavutada.
<P>
Olenemata sellest, mida iga osapool ootab, ei tohiks me alahinnata asjaolu tähtsust, et oleme esimest korda Euroopa tasandil tunnistanud, et on olemas alkoholist põhjustatud kahjuga seotud probleem, et sellega tegelemiseks peaks olema Euroopa strateegia - mis täna vastu võeti - ja et meil on nüüd Euroopa arutelu, Euroopa algatus ja Euroopa tegevus. See on oluline. Mitte ükski liikmesriik ei saa seda probleemi lahendada isolatsioonis olles ja mitte ükski liikmesriik ei ole selle probleemi vastu immuunne. Ka Hispaanias juuakse nüüd ohjeldamatult, mis oli varem Loode-Euroopa probleem. Seetõttu on ilmne, arvestades vastastikust kultuurilist mõju ja teisi põhjusi - sotsiaalanalüütik oskaks selgitada, miks see juhtub -, et meil on sama probleem üle piiri liikumisega ja sellistele probleemidele ei ole geograafilisi tõkkeid. Need on olemas igal pool Euroopa Liidus.
<P>
See on esimene oluline samm, kuigi mitte viimane. Kui me ei näe tulemusi mõistliku aja jooksul, võime selle strateegia ümber hinnata ja uuesti läbi vaadata ning valida erinevaid lähenemisviise või erinevaid tegevussuundi. Siiski oleme nüüd õigel teel. Tahaksin veel kord tänada raportööri, komisjoni ja parlamendiliikmeid strateegia toetamise eest. Ma tunnen juba ette rõõmu koos teiega töötamise üle, et saavutada tulemusi, mida me kõik soovime.
<SPEAKER ID="357" NAME="Juhataja">
Arutelu on lõppenud.
<P>
Hääletamine toimub homme.
<P>
Kirjalikud avaldused (kodukorra artikkel 142)
<SPEAKER ID="358" NAME="Gyula Hegyi  " AFFILIATION="PSE">
kirjalikult. - (HU) Ülemäärane alkoholi tarbimine on Euroopa ühiskondade hukatus. Me kaotame lugematu arvu elusid alkoholi tarbimisest põhjustatud haiguste tõttu ja joobes juhtimise ohvrite arv on liikmesriikides samuti erakordselt kõrge. Alkoholi tarbimine ja harjumused erinevad riigiti ja kahtlemata piirkonniti ning seetõttu on asjakohane, et kaitsestrateegiad luuakse liikmesriikides. Eraldi ELi direktiivi on siiani vaja. Alaealisi tuleb alkoholi eest kaitsta igal võimalikul viisil ja seda tuleb saavutada, isegi kui on vaja karmimaid sanktsioone. Põhimõtted "ära sõida purjus peaga", nulltolerants ja alkoholisisaldus veres 0,00% tuleb kehtestada kogu ELi juhtidele. Aga me ei liigu edasi ainuüksi keeldudega, nagu on ilmekalt näidanud Ameerika kurikuulsa keeluseaduse läbikukkumine. Me peame populariseerima alkoholi tarbimise häid harjumusi ja madala alkoholisisaldusega õlle ja veini tarbimist. Me peame jõuliselt tegutsema sellist tüüpi alkoholi müügi vastu, mis on segatud, võltsitud, halva kvaliteediga ja tervisele kahjulik.
<SPEAKER ID="359" NAME="David Martin  " AFFILIATION="PSE">
kirjalikult. - See on murettekitav suundumus, et viimastel aastatel on alkoholitootjad valinud selliste toodete nagu alkoholi sisaldavad karastusjoogid sihtmärgiks alaealised joojad. Ohjeldamatu joomine noorte seas kasvab ja on tähtis, et tegeleksime selle ilminguga tõhusalt. Ma usun, et hea viis seda teha on julgustada ostukeskusi ja kauplusi paremini eraldama alkoholi sisaldavaid karastusjooke tavalistest karastusjookidest. Alkoholi sisaldavad karastusjoogid koos teiste alkohoolsete jookidega peaksid samuti olema varustatud piisavate tervisealaste hoiatustega. Mul on hea meel, et minu selleteemalised muudatusettepanekud viidi raportisse sisse. Loomulikult, alaealiste joomisega ja ohjeldamatu joomisega tõhusaks tegelemiseks peavad ka riikide valitsused keskenduma tarbijatele alkoholisse suhtumise muutmise kaudu. Ma kiidan seetõttu heaks keskendumise teabe- ja teadlikkuse tõstmise kampaaniatele, eriti koolide haridusalaste programmide raames. Ma toetan ka soovitusi, et alkoholisisalduse piir veres (BAC) tuleks kehtestada nii lähedal 0,00%-le kui võimalik, eriti äsja load saanud juhtide puhul. Ma usun, et laialdaselt kättesaadavad alkomeetrid, mille kasutamist raportis soovitatakse, võivad aidata potentsiaalseid joobes juhte heidutada. Riikide valitsused saavad teha rohkem tagamaks ühistranspordi kättesaadavuse juhtide jaoks, kes on alkoholi pruukinud.
