<CHAPTER ID="003">
Elektroonilised sidevõrgud ja -teenused, eraelu puutumatuse kaitse ja tarbijakaitse - Elektroonilised sidevõrgud ja -teenused - Elektroonilise side Euroopa reguleerivate asutuste ühendatud amet (BEREC) ja büroo - Sagedusalad, mis reserveeritakse liikuva kärgside jaoks (arutelu) 
<SPEAKER ID="007" NAME="Juhataja">
Järgmine päevakorrapunkt on ühine arutelu järgmise üle:
<P>
soovitus teisele lugemisele siseturu ja tarbijakaitse komisjoni poolt nõukogu ühise seisukoha kohta eesmärgiga võtta vastu Euroopa Parlamendi ja nõukogu direktiiv, mis muudab direktiivi 2002/22/EÜ universaalteenuse ning kasutajate õiguste kohta elektrooniliste sidevõrkude puhul, direktiivi 2002/58/EÜ isikuandmete töötlemise ja eraelu puutumatuse kaitse kohta elektroonilise side sektoris ning määrust (EÜ) nr 2006/2004 tarbijakaitseseaduse jõustamise eest vastutavate riigisiseste asutuste vahelise koostöö kohta (16497/1/2008 - C6-0068/2009 - (raportöör: härra Harbour),
<P>
soovitus teisele lugemisele tööstuse, teadusuuringute ja energeetikakomisjoni poolt nõukogu ühise seisukoha kohta eesmärgiga vastu võtta Euroopa Parlamendi ja nõukogu direktiiv, mis muudab direktiive 2002/21/EÜ elektrooniliste sidevõrkude ja -teenuste ühise reguleeriva raamistiku kohta, 2002/19/EÜ elektroonilistele sidevõrkudele ja nendega seotud vahenditele juurdepääsu ja vastastikuse sidumise kohta ning direktiivi 2002/20/EÜ elektrooniliste sidevõrkude ja -teenustega seotud lubade andmise kohta ((16496/1/2008 - C6-0066/2009 - (raportöör: proua Trautmann),
<P>
soovitus teisele lugemisele tööstuse, teadusuuringute ja energeetikakomisjoni poolt nõukogu ühise seisukoha kohta eesmärgiga vastu võtta Euroopa Parlamendi ja nõukogu direktiiv, millega luuakse Euroopa Elektroonilise Side Turu Amet (16498/1/2008 - C6-0067/2009 - (raportöör: proua del Castillo Vera), ning
<P>
proua Pleguezuelos Aguilari raport tööstuse, teadusuuringute ja energeetikakomisjoni nimel, mis käsitleb ettepanekut võtta vastu Euroopa Parlamendi ja nõukogu direktiiv, millega muudetakse nõukogu direktiivi 87/372/EMÜ sagedusalade kohta, mis reserveeritakse üleeuroopalise üldkasutatava digitaalse maismaa liikuva kärgside kooskõlastatud kasutuselevõtmiseks ühenduses - C6-0452/2008 -.
<SPEAKER ID="008" NAME="Malcolm Harbour">
raportöör. - Proua juhataja, mul on hea meel täna hommikul avada see väga tähtis arutelu ja kutsuda kolleege üles toetama meile esitatud telekommunikatsioonipaketi reformi.
<P>
Rõhutan, et see on reform. Nagu te kuulsite, on neli raportööri teinud tööd selle erinevate osade kallal. Paketi põhireformi osas tahan avaldada tänu oma kolleegidele Catherine Trautmannile ja Pilar del Castillo Verale, sest tegime selle paketi koostamisel tihedat koostööd.
<P>
See on tähtis reform, sest olemasolev pakett, mille kallal kolleegidega aastatel 2001 ja 2002 tööd tegin, on Euroopa majanduse jaoks väga hästi toiminud. Meil on õitsev ja dünaamiline kommunikatsioonisektor ja aktiivsed tarbijad turul. Ent see reform moderniseerib seda ja minu kolleegid selgitavad valdkondi, mille osas nad tööd tahavad teha. Kõige tähtsam on see, et see teeb paketi järgmiseks aastakümneks vankumatuks. Teises lugemises on parlament teinud olulisi täiustusi.
<P>
Tahaksin meie kolme nimel avaldada tänu eesistujariik Prantsusmaale, et see meid novembris ühisele seisukohale tõi, võimaldades meil täna selle ametiaja viimase istungil teile selle täiustatud paketi esitada, sest Euroopa tarbijatele ja majandusele on väga tähtis, et annaksime sellele homsel hääletusel kõlava heakskiidu.
<P>
Nagu alati keerukate teemade puhul, olen saanud suurt toetust oma variraportööride rühmalt - Bernadette Vergnaud'lt, Cristian Buşoilt and Heide Rühlelt. Tahan tänada ka kodanike õiguste, justiits- ja siseasjade komisjoni töörühma, mida juhtis Alexander Alvaro, sest tähtis osa minu reformidest hõlmab e-privaatsuse direktiivi, millega nad tegelenud on.
<P>
Mulle täna hommikul antud nelja minuti jooksul ei ole mul aega põhjalikumalt ette võtta kõiki punkte ja täiustusi, mida teinud oleme. Nende kohta antakse hiljem piisavalt teavet. Tahan lihtsalt anda teile aimu sellest, mida saavutanud oleme ja mida otsime.
<P>
Selles direktiivis oleme oluliselt täiendanud tarbijate ja kasutajate õigusi elektroonilises ruumis. Tarbijatel peab olema õigus pakutavaid kommunikatsioonitehnoloogiaid valida ja selleks on neil õigus teavet saada. Neil on õigus õiglastele lepingutingimustele, mis ei seo neid pikkadeks perioodideks konkreetsete teenusepakkujatega. Neil on õigus kvaliteetsetele hädaabiteenustele, juurdepääsule sotsiaalteabesüsteemidele Internetis ning telefonsidele. Eelkõige on neil õigus oma andmete ja elektroonilise side ruumi kaitsele. Kuuleme selle kohta hiljem rohkem. Peame ka volitama reguleerijaid tagama, et need õigused korralikult edasi antaks. Kõik see on hõlmatud sellesse ettepanekusse.
<P>
Minu meelest on väga tähtis rõhutada, et see on võimaldav ja volitav ettepanek. See ei ole ettepanek, mis kuidagi piiraks inimeste õigusi Internetis või teenuseid üldse. Tahame anda tarbijatele õiguse valikuid teha ja see ongi see, mis teenused avab.
<P>
Tahan oma esimese kõne kokku võtta, öeldes järgmist: selle ettepaneku kallal on töötanud väga paljud inimesed ja meil on kasutada olnud väga suured ressursid. Tahan eriti ära mainida Peter Traungi siseturu- ja tarbijakaitse komisjonist, Luca Vusaggiot, meie õigusalast nõunikku, ning Lindsay Gilbertit meie fraktsioonist, kes on kõik teinud tihedat koostööd minu assistendi Sheena Gooroochurniga. Meid on palju toetanud komisjon, Peter Rodford, volinik ise ja tema meeskond ning ka Eva Veivo poolt juhitud nõukogu sekretariaat. Mainin seda, kuna arvan, et paljud inimesed väljaspool ei hooma meie põhjalikkust ja pühendumist nende keerukate tekstide esitamisel. Ootan huviga homme sellele teie toetust, sest see on meie kõigi tulevikule väga oluline.
<SPEAKER ID="009" NAME="Catherine Trautmann" LANGUAGE="FR">
Proua juhataja, volinik, daamid ja härrad, homme hääletame telekommunikatsiooni paketi üle, viimase etapi üle, mis tähistab kuudepikkuse töö ja läbirääkimiste lõppu jõudmaks sellele kompromissile, millele jõuti pärast suuri nägelemisi nõukoguga kontekstis, kus kolm institutsiooni alustasid väga erinevatest kohtadest.
<P>
Kõigepealt tahan siiralt tänada proua del Castillo Verat, härra Harbourit, proua Pleguezuelos Aguilari, variraportööre, poliitilisi fraktsioone, komisjonide ja nende sekretariaatide juhatajaid, nõukogu eesistujat ja Euroopa Komisjoni nende väsimatu töö eest kõigil nendel pikkadel kuudel, ning tänan ka kõiki neid kaasliikmeid, kes mind usaldasid ja toetasid.
<P>
See pakett toob kaasa mitmeid eeliseid. Need on tarbijatele tähtsad, sest pakuvad paremaid teenuseid õiglasemate hindadega. Telekommunikatsiooni iseloomustabki selle mõju igapäevaelule ja see mängib nähtavat sotsiaalset rolli arengu- ja kasvuvahendina.
<P>
Ainuüksi telekommunikatsioonisektor pakub üle 3,5 miljoni töökoha ja moodustab järjest suurema osa Euroopa majandusest - peaaegu 3,5%. Hästi reguleeritud konkurents võimaldab leida tasakaalu vanade ja uute operaatorite vahel ning tagab sektoris märkimisväärse kasvu tänu õiguskindlusele, mis omakorda soodustab investeeringuid.
<P>
Seega olemegi kolmandas läbirääkimiste voorus võidelnud koos minu kaasraportööride ja meie variraportööridega, et koostada regulatiivne raamistik, mis kõigile kasu toob. Tööstuse, teadusuuringute ja energiakomisjon kinnitas aprillis eelviimase etapi õigusloomeprotsessis, võttes väga suure häälteenamusega vastu üldise kompromissi minu raporti osas ja proua del Castillo Vera raporti osas.
<P>
Oleme pannud aluse tugevale kompromissile, mis loodetavasti saab - koos härra Harbouri ja proua Pleguezuelos Aguilari raportitega - homsel hääletusel teie täieliku toetuse.
<P>
Tahaksin tulla tagasi ka muudatusettepaneku 138/46 juurde ja teha selgeks tähenduse ja ulatuse parlamendi ja nõukogu kokkulepet toetava teksti ehk "viimase võimaluse kompromissi” taga. Alates hääletusest selle muudatusettepaneku üle esimesel lugemisel jätkas nõukogu selle otsest tagasilükkamist, arvates selle välja ühisest seisukohast ja keeldudes seda mainimast preambulites või artiklites.
<P>
Euroopa Parlament on üles näidanud pühendumist sellele muudatusettepanekule, hõlmates kompromissi muudatusettepaneku 46 elemente: vabaduste kaitse, õigus kohtuotsusele ja õigus kohtu poole pöörduda - väljend, mis on kõige rohkem kooskõlas kohtuvõimu omaga - ja on sisse toonud kaks täiendavat sätet Interneti-kasutajatele: Interneti tähtsa rolli kinnitamine põhiõiguste ja -vabaduste rakendamisel koos konkreetse viitega Euroopa inimõiguste ja põhivabaduste kaitse konventsioonile.
<P>
Muudatusettepaneku sätet ja mõtet on seega austatud ja laiendatud kasutajate heaks ning selle muudatusettepaneku tagasilükkamist liikmesriikide poolt põhjusel, et Euroopa Parlament ei saa rakendada muudatust oma sisemises kohtukorralduses - mida oleks tarvis selle muudatusettepaneku rakendamiseks -, on seega saadud vältida.
<P>
Selle koht artiklis 1, mis käsitleb ulatust ja eesmärke, teeb selle ettepaneku põhimõtteks, mis kehtib kõigile paketi direktiividele, eriti seoses juurdepääsu ja teenustega. Seega korrigeerib see juriidilist nõrkust, mis tuleneb muudatusettepaneku 46 sidumisest riiklike reguleerijate ülesandeid määratleva artikliga 8.
<P>
Daamid ja härrad, meie ees on valik: toetada muudatusettepanekut 46 sellisena, nagu see on, ja saata terve telekommunikatsioonipakett tagasi lepitustoiminguks, mis avab uuesti arutelu kõigi läbirääkimiste ajal leitud punktide üle ning viib selle tagasilükkamiseni liikmesriikide poolt muudatusettepanekule osutatava võimsa vastuseisu tõttu, või toetada muudatusettepaneku 46 uut sõnastust, mis tagab põhiõigustest kinnipidamise, kinnitades seda, mille parlament Lambrinidise raporti üle hääletamise ajal vastu võttis.
<P>
Lisaksin, et artikli 1 punkti 3 lõike a ja selle preambuli olemasolu tuleb arvesse võtta direktiivi ülevõtmisel, ning et need võimaldavad parlamendil hiljem seadusi koostada.
<P>
Olles selle võimatu valiku ees, kutsun teid üles, daamid ja härrad, mõtlema meie töö tulevikule parlamendi järgmise ametiaja jooksul, mis muuhulgas keskendub ka universaalteenusele, ent ka sisule ja intellektuaalsele varale, nii et seega kutsun teid üles uut ettepanekut toetama, et viia töötajate, artistide ja Interneti-kasutajate õigused võrdsele tasandile.
<SPEAKER ID="010" NAME="Pilar del Castillo Vera">
raportöör. - (ES) Proua juhataja, tahaksin alustada nagu raportöörid Catherine Trautmann ja Malcolm Harbourgi, tänades neid kõigepealt erakordse võimaluse eest töötada selle telekommunikatsiooniturgude Euroopa määruse reformimise kallal, sest minu arvates ja parlamendi veel piiratud kogemuste najal on see olnud koostöö mudeliks erinevate fraktsioonide erinevate liikmete vahel. Nii et tänan teid väga.
<P>
Loomulikult tahaksin tänada kõiki, kes oma panuse andsid: variraportöörid ja eriti tööstuse, teadusuuringute ja energiakomisjoni sekretariaat, mis minu arvates mängis sellesse punkti jõudmisel otsustavat rolli; tahaksin tänada ka volinikku ja komisjoni kõigi keerukate kolmepoolsete läbirääkimiste hõlbustamise eest.
<P>
Samuti tahan rõhutada eesistujariik Tšehhi poolt tehtud pingutusi alates esimestest vankuvatest etappidest kuni siiamaani, mille jooksul Tšehhi on nõukogus üles näidanud tõelist juhirolli. Tahaksin avaldada erilist tänu nende pingutuste eest.
<P>
Proua juhataja, volinik, daamid ja härrad, see on sellise määruse reform, mis mõjutab tähtsat osa Euroopa tulevikust: võtit kodanike heaoluni ja võtit praegusest Euroopas ja mujal valitsevast majanduskriisist väljatulekuks, ent praegu räägime Euroopa Liidust.
<P>
Kui on olemas üks tööstus, mis saab meile tõesti anda kriisist väljatulekuks vajaliku katalüsaatori ja tõuke, siis on see just infotehnoloogia ja kommunikatsioon ehk elektrooniline kommunikatsioon ja telekommunikatsioon. Seetõttu ongi nii tähis, et sellele kokkuleppele jõudsime, sest see võimaldab meil edasi liikuda lähenemisega, mida ma pean väga oluliseks: avatud perspektiivi hoidmine, tulevikule orienteeritus, protektsionismi kõrvaleheitmine ja selle asemel konkurentsi ja konkurentsivõime edendamine, ning selle sektori roll on selle jaoks vajalik.
<P>
Seoses paketiga - erinevate raportite mitmeid aspekte on juba mainitud - tahaksin selle raporti raportöörina lihtsalt mainida, et uue Euroopa reguleerijate organi loomine elektronside sektoris on tähtis meede tagamaks, et homme uue määrusega vastuvõetavaid eeskirju kohaldatakse ühtlaselt kogu Liidus, ja et tegelikult võimaldab ühtlustamine luua ja arendada tõelist siseturgu koos sisemise konkurentsiga, sest see on parim viis tagamaks tarbijatele kasu ja tagamaks, et Euroopa tarbijatel on võimalik kasutada parimaid teenuseid parima hinnaga.
<P>
Just konkurents, mitte miski muu, tagab selle lõpptulemuse ja selle kasu tarbijatele ja meie majandustele. Nii et öelgem "Ei!” kõigile protektsionismi vormidele ja "Jah!” avatusele ja konkurentsile; valdkond, mis seda kõige paremini tagada saab, on tõepoolest elektronside valdkond ja telekommunikatsiooniturud. Seega on meil põhjust tähistamiseks.
<SPEAKER ID="011" NAME="Francisca Pleguezuelos Aguilar">
raportöör. - (ES) Proua juhataja, nagu teised on teinud, tahan ka mina pöörduda oma kaasliikmete ja voliniku poole, et tänada neid tehtud töö eest, mille puhul minu arvates ennast täna õnnitleda võime.
<P>
Samuti tahan avaldada tänu tingimusteta toetuse eest, mida GSMi direktiivi raportöörina saanud olen, eriti variraportööridele, kes minuga koos tööd teinud on, ja volinik Redingule paindlikkuse eest kogu protsessis seoses parlamendile meie nõutud rolli tagasiandmisega, milleks on raadiospektri kasutamise strateegilises planeerimises osalemine. Samuti tänan loomulikult ka eesistujariik Tšehhit, mis näitas üles suurt otsustusekindlust selle direktiivi vastuvõtmise suhtes koos ülejäänud paketiga enne parlamendi tööaja lõppu.
<P>
GSMi direktiivi raportöörina usun, et oleme leidnud õige lõpplahenduse, asetades spektri strateegilise planeerimise raadiospektripoliitika tulevaste mitmeaastaste programmide raames ühenduse tasemele ja sidudes selle raamidirektiiviga. See on õige otsus, sest sellega tunnistame, et spekter kui haruldane avalik vara vajab uute võrkude - traadita ja fiiberoptiliste võrkude - arendamisel seaduslikku reguleerimist ja ka strateegilist planeerimist, sest need, nagu me kõik nõustunud oleme, on tulevik, tulevik, kus peame operaatoritele pakkuma õiguskaitset, et nad investeeriksid ja meie taastaksime juhtimisvõime, mida Euroopa Liit kord üles näitas.
<P>
Tahan rõhutada fakti, et on samuti väga tähtis, et lõime selle üldraamistiku sees võrgule tehnoloogilise neutraalsuse põhimõtte, sest arvestades, et see oli erand sellele põhimõttele, oleme parlamendi tegevusi sellises olukorras kahekordselt seaduslikuks tunnistamas.
<P>
Selles kontekstis tundub see direktiiv mulle olevat hea näide spektri haldamisele suurema paindlikkuse andmisest, nagu selle telekommunikatsioonipaketi reformimine kavatsebki teha.
<P>
Me ei tohi unustada - ja tahaksin seda rõhutada, nagu mõned minu kaasliikmedki teinud on -, et Euroopa Liidus tekitavad raadiospektriga seotud teenused umbes 300 miljardi eurose käibe ehk 1,2% ühenduse sisemajanduse kogutoodangust.
<P>
Seega on selle haruldase avaliku ressursi haldamise optimeerimine kindlasti väga kasulik, eriti praeguse majanduskriisi ajal, ning aitab kindlasti meil ka kriisist välja tulla. Arvan, et see on ettevõtetele hea investeerimisvõimalus uute teenuste arendamiseks, mis saavad uuesti nõudluse tekitada ja aidata ka parandada meie kodanike avalikke teenuseid.
<P>
Et olla kindel, võimaldab Euroopa Liidu tõhus spektripoliitika meil lõigata sellest allikast suurimat sotsiaalset ja majanduslikku kasu, mida me tahame teha nii tasuvalt kui võimalik; see pakub ka teenusepakkujatele parimaid ärivõimalusi.
<P>
Ei ole kahtlustki, et arvukamad ja paremad teenused tarbijatele on meie kõigi huvides, ning selle nimel me lõppeks ju seadusi koostamegi, ning et pakkuda kodanikele paremaid avalikke teenuseid. Teiste sõnadega tahame teha koostööd, et Euroopa kodanikke sotsiaalselt ja territoriaalselt paremini kaasata.
<P>
Daamid ja härrad, arvan, et võime end täna õnnitleda selle telekommunikatsioonitööstuse jaoks väga tähtsa töö lõpetamise eest; see on sektor, mis 2008. aastal jätkas tegelikku kasvu kiirusega 1,3%, samal ajal kui üldine sisemajanduse kogutoodang kasvas vaid 1%. Kutsun teid kõiki üles homme meie tööd toetama, et saaksime lõpuks seda õiguslikku raamistikku rakendada.
<SPEAKER ID="012" NAME="Viviane Reding">
komisjoni liige. - Proua juhataja, see oli tõeline näide koostööst siin esindatud erinevate parteide, variraportööride, raportööride, eesistujariik Tšehhi ja kõigi meie kaasosaliste vahel, ning õnnitlen neid suurepärase töö eest.
<P>
See suurepärane töö on tulemus kokkuleppele, mis täna laual on, pärast seda, kui komisjon paketi 2007. aastal esitas. Tulemused hõlmavad uusi tarbijaõigusi, näiteks õigust telefonioperaatoreid ühe tööpäeva jooksul vahetada, Euroopa telekommunikatsiooniameti loomist, rohkem üksteisest sõltuvust riiklikele telekommunikatsiooni reguleerijatele, meetmeid tagamaks, et eurooplased saavad liituda kiire Interneti-ühendusega, raadiospektri avamist uute traadita teenuste kasutamiseks, uut funktsionaalse eraldatuse instrumenti konkurentsi võimendamiseks ja tarbijate valikute laiendamiseks, selget konkurentsi pooldavat eeskirja investeerimiseks kiiretesse lairibavõrkudesse, paremaid õigusi ja uusi garantiisid tarbijatele, andmete puutumatuse rikkumisega tegelemise mehhanisme ja nii edasi. Need on väga tähtsad uued meetmed sektori jaoks, mis on väärt üle 300 miljardi euro ja millel on Euroopas juhtiv roll mobiiltelefonide ja kiire Interneti osas.
<P>
Tahaksin rõhutada, et kui parlament hääletab selle paketi poolt, tuleb see riikide seadustesse sisse viia aastaks 2010 ning uus telekommunikatsiooniamet luuakse selleks suveks. Euroopa Parlamendi hääletus on väga hea uudis tarbijatele kogu Euroopas. Rändlusega oleme andnud ravi sümptomile, mis tuleneb ühtse Euroopa telekommunikatsioonituru puudumisest. Nüüd tungib reform probleemi tuumani; see sillutab teed tõeliselt ühtse telekommunikatsioonioperaatorite ja tarbijate turule. See on meie tööstuse jaoks väga oluline.
<P>
Õigusloomega seotud tekst esitab kindla õigusraamistiku, mis toetab investeeringuid ja innovatsiooni ning annab regulatiivse järjepidevuse, mida tööstusel tulevikuks äristrateegiate planeerimisel tarvis on. See on majanduslikult segasel ajal väga tähtis, sest peame siin praegu maksimumini viima selle sektori panuse majanduse üldisesse tootlikkusse ja kasvu. Pean väga selgelt ära ütlema, et parlament ei ole selle väljakutse juures oma vastutustest kõrvale hiilinud.
<P>
Majandus on väga tähtis ka tarbijatele. Seega tahan lihtsalt öelda, et juurdepääs hädaabiteenustele, vähem tõkked operaatorite vahetamisele ühe päeva jooksul, privaatsus seoses isikuandmetega - kõik need on lahenduse leidnud.
<P>
Kiidan heaks parlamendipoolse eeskirjade tugevdamise seoses küpsiste ja sarnaste vahendite kasutamisega. Interneti-kasutajad on nüüd paremini teavitatud sellest, mis nende isikuandmetega juhtub, ja neil on ka kergem oma isikuandmeid praktikas hallata. Tervitan isikuandmete puutumatuse rikkumisest kohustusliku teavitamise heakskiitmist. See on esimene taoline kohustus, mida on Euroopa tasandil kehtestatud.
<P>
Tervitan ka - ja parlament on seda alati toetanud - fakti, et puuetega inimesed saavad nüüd tugevama positsiooni. Kõige enam kiidan heaks selle, et tarbijad saavad nüüd õiguse garantiidele seoses privaatsuse, sõnavabaduse ja teabele juurdepääsu vabadusega. Kõik see kokku - kas ühtlustusmeetmete vastuvõtmise või riiklike reguleerijate valitud vahendite parema jälgimise kaudu - tagab siseturul suurema ühtluse ja aitab uut ametit, mis hakkab selles protsessis suurt rolli mängima, tuues kokku eriteadmised ja 27 riikliku reguleerija kogemused ning lõhkudes viimased takistused tõeliselt piirideta Euroopa teelt.
<P>
Mul on väga hea meel, et parlamendil on olnud tähtis osa mitmeaastaste spektripoliitika programmide rolli võimendamisel, mis komisjoni poolt esitatakse, ning parlamendil on selles esimest korda sõnaõigus. Sellel põhjusel muudame enne parema õigusloome direktiivi jõustumist komisjoni otsuseid raadiospektripoliitika töörühma kohta, et võimaldada sellel poliitilisel töörühmal otse nõukogule ja parlamendile raporteerida.
<P>
Tänan parlamenti ka toetuse eest tehnoloogia- ja teenuseneutraalsuse põhimõtetele ning nõusolekule võimaluseks ühtlustada sagedusalad, kui saab kaubelda kasutusõigustega. Kõik see on tähtis järgmise põlvkonna võrkudesse investeerimise ja investeerimistulu jaoks, võttes arvesse ka seotud riske. See on väga tähtis ka komisjoni juhendamiseks, kui see tuleb välja täpsemate regulatiivsete suunistega järgmise põlvkonna juurdepääsu osas.
<P>
Vastuseks parlamendiliikmete poolt tõstatatud punktidele pean tegema kaks avaldust. Esimene selgitab, et komisjon soodustab laialdast arutelu universaalteenuse ulatuse üle ja esitab varajased ettepanekud vastavalt vajadusele. Teine teatab, et komisjon alustab viivitamatult tööd, et laialdaselt nõu pidada ja teha ettepanekuid seoses andmete puutumatuse rikkumisest teavitamise nõuete laiendamisega teistele valdkondadele.
<P>
Teine esitatud document on GSMi direktiiv. Siin saab komisjon täielikult toetada muudatusi, mis on suunatud muutva direktiiviga kaetavate sagedusalade selgitamisele. Tahan lihtsalt rõhutada, et juba ainuüksi see direktiiv viib mobiilside sektoris 1,6 miljardi suuruse kärpeni, mis näitab väga selgelt, et parlament suudab esitada otsuste tasakaalu - otsused majanduse heaks, otsused tööstuse heaks, otsused tarbijate heaks. Kõik see kokku on Euroopa huvides väga hea pakett.
<P>
Komisjoni deklaratsioon
<P>
- universaalteenuse kohta (preambuli 3 punkt a)
<P>
Komisjon võtab arvesse preambuli 3 punkti a teksti, mille osas Euroopa Parlament ja nõukogu kokku leppisid.
<P>
Komisjon soovib selles kontekstis kinnitada, et vastavalt 2008. aasta 25. septembri teatisele COM(2008)572 elektroonilise sidevõrkude ja -teenuste valdkonna universaalteenuse ulatuse kohta edendab see 2009. aasta jooksul laialdast Euroopa Liidu tasandil arutelu, mis uurib suurt valikut alternatiivseid lähenemisi ja võimaldab huvitatud osapooltel oma vaateid väljendada.
<P>
Komisjon võtab arutelu kokku Euroopa Parlamendile ja nõukogule suunatud teatises ning esitab vastavalt vajadusele universaalteenuse direktiiviga seotud ettepanekud 2010. aasta 1. maiks.
<P>
- andmete puutumatuse rikkumisest teavitamise kohta (artikli 2 punkt h ja artikli 4 punkt 3 - e-privaatsuse direktiiv)
<P>
Elektroonilist sidet reguleeriva raamistiku reformimine kehtetab Euroopa Liidu andmekaitse- ja privaatsuseeskirjadele uue põhimõtte: elektronsideteenuste ja -võrkude pakkujate poolt isikuandmete puutumatuse rikkumisest kohustuslikus korras teavitamise. See on tähtis samm suurema turvalisuse ja privaatsuskaitse suunas, kuigi selles etapis piirdub see vaid elektronside valdkonnaga.
<P>
Komisjon võtab arvesse Euroopa Parlamendi soovi, et kohustus isikuandmete puutumatuse rikkumisest teavitada ei tohiks piirneda vaid elektronside valdkonnaga, vaid võiks kehtida ka sellistele üksustele nagu teabeühiskonna teenuste pakkujad. Selline lähenemine oleks täielikult kooskõlas üldise avaliku poliitilise eesmärgiga parandada Euroopa Liidu kodanike isikuandmete kaitset ning nende võimet tegutseda, kui selliseid andmeid ohustatakse.
<P>
Selles kontekstis soovib komisjon kinnitada oma arvamust, mida deklareeriti reguleeriva raamistiku reformimise üle peetud läbirääkimistel, et avalike elektronsideteenuste pakkujate kohustus teavitada isikuandmete puutumatuse rikkumisest võimaldab laiendada arutelu üldiselt kohaldatavatele rikkumistest teavitamise nõuetele.
<P>
Komisjon alustab seega viivitamatult vastavaid ettevalmistusi, kaasa arvatud huvigruppidega nõupidamist aastaks 2011 eesmärgiga esitada selles valdkonnas ettepanekud vastavalt vajadusele. Lisaks sellele peab komisjon nõu artikli 29 töörühma ja Euroopa andmekaitseinspektoriga seoses direktiivis 2002/58/EÜ käsitletud andmete puutumatuse rikkumisest teavitamise eeskirjade kohaldamise võimalusega teistes valdkondades, hoolimata sellest, millise valdkonna või andmeliigiga on tegu.
<SPEAKER ID="014" NAME="Angelika Niebler">
fraktsiooni PPE-DE nimel. - (DE) Proua juhataja, volinik, daamid ja härrad, ka mina tahaksin alustada, tänades kõigepealt kõiki neid, kes aitasid kaasa rahuldava kompromissi saavutamisele telekommunikatsioonipaketi osas. Kõigepealt tänan parlamenti: eelkõige raportööre, minu kaasliikmeid härra Harbourit, proua Castillo Verat ja proua Trautmanni ning loomulikult ka proua Pleguezuelos Aguilari. Volinik, tänan teid väga suurepärase koostöö eest komisjoniga. Te olite kolmepoolsete läbirääkimiste ajal tihti kohal. See on hea märk. Olete koos eesistujariik Tšehhiga väga konstruktiivselt kaasa aidanud lõpuks kompromissi leidmisele.
<P>
See kompromiss on hea ja loodan väga, et homse hääletuse ajal leiab see laialdase heakskiidu. Nagu juba mainitud, on terve telekommunikatsioonisektor üks kõige tõhusamaid Euroopa majanduse valdkondi ning keset praegust rahandus- ja majanduskriisi on eriti tähtis luua üldised tingimused, et see Euroopa töömootor jälle tööle hakkaks. Telekommunikatsioonitööstusega on seotud paljud töökohad ja vastu võetava õigusraamistikuga oleme loonud tingimused selles sektoris hea arengu jätkamiseks.
<P>
Miks on telekommunikatsioonipakett nii tähtis? Tahaksin välja tuua selle, mis minu arvates on kõige tähtsam. Vajame kiiret Interneti-ühendust kogu Euroopas, ja mitte ainult linnades, vaid ka maapiirkondades. "Meie” all mõtlen noori inimesi, kes suhtlevad inimestega üle kogu maailma. "Meie” all mõtlen meie ettevõtteid, mis tegutsevad globaalselt ja on loodud rahvusvaheliselt, ning loomulikult ka meie ametivõime ja juhtkondi. Mida telekommunikatsioonipakett selles suhtes saavutab? See loob vajaliku õigusraamistiku, nii et ettevõtted saavad investeerida lairibavõrgustike laiendamisse üle kogu riigi. Selle paketiga ja sellesse hõlmatud investeeringute kaitsega oleme loonud sisukad motiivid, ent samal ajal oleme selle määruse nõuete kaudu taganud, et uusi turgusid ei ühendata kokku. Uute võrkude loomisega seotud ohud on rahuldavalt ja õiglaselt laiali jaotatud.
<P>
Mida telekommunikatsioonipakett veel reguleerib? Esiteks sagedusalade tõhusat kasutamist - see on tähtis ka lairibaülekande riiklikuks arendamiseks. Paketis propageerime paindlikumat sageduspoliitikat Euroopas. Sagedusalad, mis digitaalsele televisioonile ümberlülitumise kaudu vabanevad - nn digitaalsed dividendid -, peaksid saama kättesaadavaks mobiilsetele lairibateenustele, mis saavad eriti just maapiirkondades lünkasid täita. Ent samal ajal oleme ka tunnistanud ringhäälingu spetsiaalset rolli meie demokraatlikus ühiskonnas vaba arvamuse koostamise tagamisel. Nii et kokkuvõttes on see hea kompromiss ja loodan, et see leiab homme laialdast toetust!
<SPEAKER ID="015" NAME="Erika Mann">
fraktsiooni PSE nimel. - Proua juhataja, seda arutelu on põnev jälgida - kolleegid on juba välja toonud põhiteemad ja volinik on teinud oma avalduse -, ent nõukogu täielik puudumine ütleb meile palju selle kohta, kuidas mõnikord Euroopa Liidus tegutseme. See on täiesti vastuvõetamatu. Oleme praegu silmitsi Euroopa Liidu ja maailma ühe suurima kriisiga ning arutame teemat, mis on nii asjakohane ja tähtis töökohtade loomise juures - üks valdkondi, kus meil on veel üsnagi suur stabiilsus - ja see, et nõukogu ei mõtiskle ega aruta meiega siin täna kaasa, ütleb minu arvates meile palju. Loodan, et näen järgmist nõukogu eesistujat siin sagedamini, sest me ei saa niimoodi jätkata.
<P>
Lubage mul puudutada kahte teemat. Tahan tänada variraportöör Pilar del Castillo Verat tema suurepärase töö eest. See oli raske ja alguses polnud selge, kas suudame seda teha ja kas suudame saavutada suurema euroopastumise selles valdkonnas. Näib, et oleme leidnud tee, mis on vastuvõetav ja mis aitab riiklikel reguleerijatel koos töötada ja üksteiselt õppida. See on hea läbimurre, eriti uute liikmesriikide jaoks.
<P>
Lubage mul lühidalt peatuda kahel punktil, mida volinik minu heameeleks mainis: investeerimine uude infrastruktuuri, millel saab olema uus raamistik ja mis töötab selliste konkurentsieeskirjade kohaselt, mis, olles küll teistsugused, lubavad selles valdkonnas investeeringutel sisse voolata; ning suunised, mis kohe-kohe valitsusväliste agentuuride jaoks avaldatakse. Loodan, et need suunised järgivad parlamendis kehtestatud filosoofiat, millest volinik loodetavasti kõrvale ei hiili.
<P>
Universaalteenuse osas loodan, et komisjon leiab mooduse tagamaks, et telekommunikatsioonioperaatorid, kes saavad nüüd uutest investeerimisvõimalustest kasu, investeerivad ka omalt poolt, tagamaks, et kõigil kodanikel on tulevikus juurdepääs lairiba-Internetile. Loodan, et selle katab universaalteenuse direktiiv, mis tuleb aasta teisel poolel.
<P>
Minu viimane punkt oleks parlamenti, kolleege ja komisjoni - ning loodetavasti ka nõukogu - üles kutsuda uurima neid alasid, milles oleme leidnud kompromissid, ent millega me tervenisti rahul ei ole. See puudutab Internetiga seotud küsimusi, näiteks seda, kuidas Ameerika Ühendriigid võivad sekkuda, kui arvavad, et kodanikud pääsevad Interneti-materjalidele ebaseaduslikult ligi - saksa keeles on meil sellele tegevusele nimetus "Internet sparen”, ning ka võrguhaldust. Loodan, et leiame viisi nende teemade uurimiseks aasta teisel poolel ja et leiame õige raamistiku, et saavutada suurem üksmeel meie ja kodanike vahel, kes meist suuresti sõltuvad.
<SPEAKER ID="016" NAME="Cristian Silviu Buşoi">
fraktsiooni ALDE nimel. - Proua juhataja, liberaalide fraktsiooni variraportöörina tahaksin tänada Malcolm Harbourit ja minu teisi kolleege nende suurepärase koostöö eest. See toimik omab suurt tähtsust kõigi elektronside kasutajate jaoks Euroopa Liidus, ning lõpuks nõukoguga saavutatud kompromiss - ja need ei olnud üldse lihtsad arutelud - oli tasakaalus.
<P>
Nõukoguga peetud läbirääkimiste tulemusel on tehtud mõned olulised saavutused. Üks suur täiustus võrreldes esimese lugemisega on seotud Euroopa hädaabinumbri 112 kasutamisega ning operaatorite kohustusega teha helistaja asukoht kindlaks ilma tehnilise teostatavuse aluseid kahjustamata, vähemalt tavatelefonide ja mobiiltelefonide operaatorite puhul. See on suur saavutus, sest aitab hädaabiteenustel kiiremini reageerida ning suurendab kõigi kodanike elude kaitset igal pool Euroopa Liidus.
<P>
Võrguliikluse juhtimise põhimõtete sätted olid raportis vastuolulised, ent usun täiesti, et kompromiss kaitseb kasutajate õigusi nende endi valitud materjalile juurdepääsul ja teenuste kasutamisel. Siin täiskogus ei ole keegi kunagi tahtnud piirata vabadust Internetile. Meie eesmärk on olnud lubada võrguliikluse juhtimise toiminguid seni, kuni need on vajalikud, et tagada lõppkasutajatele parim veebielamus, ning seni, kuni need ei piira konkurentsi teenusepakkujate vahel. Loen kompromissi selle eesmärgiga täielikult kooskõlas olevaks, mistõttu toetangi seda täielikult.
<P>
Usun ka, et teenustele juurdepääsu ja nende kasutamist puudutavad meetmed peaksid austama kõigi kodanike põhiõigusi ja -vabadusi, ja seda on ka raportis tagatud. Mõned meist ei pruugi selle kompromissiga rahul olla, ent tahaksin rõhutada, et hoolimata selle puudujääkidest on see parim, mille koos nõukoguga saavutada suutsime, ning soovitan tungivalt teil homme selle poolt hääletada.
<SPEAKER ID="017" NAME="Rebecca Harms" LANGUAGE="DE">
Proua juhataja, on üks punkt, mille eest tahaksin raportööri eriti kiita. Minu arvates on väga hea, et teatud punktides on volinik Reding end ettepanekust distantseerinud. Sagedusalade käsitlemine on - kuna praegu koostatakse õigusraamistikku - hulga rohkem tasakaalus kui esialgu komisjoni ettepanekus ette nähtud.
<P>
Minu arvates - nagu me nüüd oleme kokku leppinud - võetakse sagedusaladega ringhäälingu kasuks avalikke huvisid hulga rohkem arvesse. Arvestades praegust rahaturge ümbritsevat arutelu, usun, et oleme oma aruteluga tegelikult tüli vältinud. See ettepanek, nagu see nüüd korraldatud on, võtab hulga paremini tasakaalustatuna arvesse suhte turu ja turu poolt loodava ning riigi ülesannete vahel. Usun, et see tähendab edusamme meie demokraatia turvalisuse suunas ja et see võib anda väärtusliku panuse ka kultuuri.
<P>
Isegi kui meie fraktsioonis on veel ees arutelusid, tahaksin siin ja praegu öelda, et ma ei ole üldse rahul kompromissiga seoses Interneti-kasutajate õiguste piiramisega juhtudel, kui arvatakse toime pandud olevat rikkumisi.
<P>
Ma tean, et algsel muudatusettepanekul 138 ei olnud juriidiliselt optimaalset vormi. Ent näen, et nüüd leitud kompromiss ei suuda tagada, et enne Euroopa Liidu kodaniku põhiõiguste piiramist hõlmatakse selle põhiõiguste piiramise otsuse tegemisse kohtunik. Volinik, sooviksin väga kuulda, kuidas teie kompromissi tõlgendate, eriti seda, mida teie arvates see kompromiss, milleni nüüd jõudsime, Prantsuse Hadopi mudeli jaoks tähendab.
<P>
Usun, et loome põhiõiguste arvestamiseks kaks erinevat olukorda. Asjad lähevad võib-olla mõnes liikmesriigis paremaks kui teises. Minu arvates on see väga, väga halvasti sõnastatud kompromiss. Parlamendina peaksime suutma paremat. Mis puutub artistide õigustesse, proua juhataja, siis nõustun oma kaasliikme proua Manniga, et autorite õigusi tuleb reguleerida teise määrusega, mitte turumääruse raames.
<SPEAKER ID="018" NAME="Eva-Britt Svensson" LANGUAGE="SV">
Tänan teid, proua juhataja. Täna oleme tunnistajaks uue ühiskonna arengule. Näeme tehnoloogilist uuenemist ühiskonnas, kus vana suhtlusviis, mis oli ühesuunaline stiilis "üks räägib ja ülejäänud kuulavad”, on asendatud mitmemõõtmelisema suhtlusega, osaleva suhtluse vormiga, ning paljud meist on selle uue vabaduse kultuuri omaks võtnud. See tähendab koostoimimist, sõnavabadust, loomingulisust ja loomissoovi. See tähendab teabevahetust, mis on sageli sõltumatu ärihuvidest, ent kahjuks tunnevad vanad võimustruktuurid end ohustatuna ja tahavad seega sekkuda ning Internetis toimuvat reguleerida ja kontrollida.
<P>
Organiseeritud kuritegevuse ja terrorismiga võitlemise ettekäändel üritavad nad meie kodanikuõigusi piirata, ent sellel ei tohi lasta juhtuda. Koos minu kaasliikmetega Euroopa Ühendatud Vasakpoolsete / Põhjamaade Roheliste Vasakpoolsete liitfraktsioonis olen seetõttu koostanud mitmeid kodanikuõigusi soosivaid muudatusettepanekuid, et kaitsta kodanike õigusi Internetis. Esitan uuesti oma muudatusettepaneku 166, mis eelmisel lugemisel vastu võeti. Muudatusettepaneku eesmärk on tagada, et elektronside lõppkasutajad ehk meie, kodanikud, saame võimaluse teenustele ja rakendustele juurdepääsuks ilma põhjendamatute piiranguteta. Peame leidma tasakaalu inimeste sõnavabaduse ja eraelu puutumatuse vahel ning kaitsma teiste isikuandmeid ja vabadusi ning õigusi, kaasa arvatud õigust intellektuaalse vara kaitsele ning avaliku ohutuse ja julgeoleku kaitsele.
<P>
Teatud riikides tahavad valitsused kehtestada uusi karmimaid seadusi, mis lubavad Interneti-pakkujatel keelata inimeste juurdepääsu Internetile. Meie arvates ei tohiks olla võimalik keelata kodanike juurdepääsu Internetile ilma eelneva kohtuliku aruteluta. Kodanikuna peab mul olema ka vabadus ringi liikuda erinevatel Interneti-lehtedel ning tunda end turvaliselt, teades, et eraettevõtjad ei saa sellele teabele ligi. Need meist, kes tegelikult armastavad Internetti ja selle poolt pakutavaid võimalusi, ütlevad, et kasutajate õigused tuleks määratleda sellega, mille jaoks me oma liitumist kasutame. Me ei taha saada taandatud tarbijateks, kelle õigused piirnevad vaid sellega, mis liitumislepingus kirjas on. Kahjuks sillutavad nii nõukogu ühisotsus kui kompromiss selleks teed, ent tahame olla kodanikud Internetis, mitte vaid kliendid ja tarbijad. Internet on kohtumispaik, vaba teabe foorum, mingis mõttes ühine maa. Kas reguleerime nüüd seda foorumit ja kohandame selle vastavalt äriesindajate huvidele? Ma arvan, et mitte. Küsimus seisneb selles, millist tüüpi ühiskonnas me elada tahame. Kas tahame elada järelevalvega ühiskonnas või tahame ühiskonda, kus inimesed võivad olla kindlad, et õigusnormidest peetakse kinni? Ühiskonda, kus inimesed teavad, et nende privaatsust austatakse, ja ühiskonda, kus väljendusvabadust hinnatakse kõrgemaks kui kontrolli inimeste elude üle. Selline on ühiskond, kus mina elada tahan ja mille saavutamise nimel tööd teen. Seega kutsun teid üles minu ja fraktsiooni GUE/NGL poolt esitatud kodanikuõigusi käsitlevaid muudatusettepanekuid toetama.
<SPEAKER ID="019" NAME="Kathy Sinnott">
fraktsiooni IND/DEM nimel.
<P>
- Proua juhataja, Internet on muutnud meie maailma. Teave, mida oleks olnud raske või võimatu leida, on nüüd vaid sekundite kaugusel, ent Interneti määravaks omaduseks ei ole kiirus ega tehnoloogia, vaid vabadus: vabadus väljendada arvamusi, vabadus vahetada ideid ja vabadus jagada teavet.
<P>
Mõned pooldavad piiratud tulevikku, kus andmete vaba liikumine on peatatud, kus suurtel äridel lubatakse uuendusi alla suruda ning kus Interneti-pakkujad saavad väravavahtideks. Oleme seda lähenemist enne näinud - Hiinas.
<P>
Loodan, et otsustame säilitada selle vabaduse, mis on toonud kaasa nii suure edu ja muutnud meie maailma paremuse suunas. Ajal, mil majandused vajavad kogu abi, mida võimalik on saada, peame arengu nime valima avatuse, mitte kasumi eesmärgil lühiajalise protektsionismi. Minu valijaskonna nimel hääletan meie teabevabaduse poolt ja meie tulevase vaba juurdepääsu poolt Internetile seaduspäraseks otstarbeks. Tehes seda, hääletan demokraatia ja kõigile võrdsete võimaluste majanduse poolt.
<SPEAKER ID="020" NAME="Bruno Gollnisch" AFFILIATION="NI">
(FR) Proua juhataja, kuigi see esitati artistide loomingu kaitsmise õiguslikel põhjustel, on nn Hadopi seadus, mida Pariisis kavandatakse, tegelikult vabadust hävitav seadus.
<P>
See tekst ei edenda tõepoolest loomingut. See sätestab vaid Interneti-kasutajate tegevuse laialdase järelevalve. See ei sisalda mingeid konkreetseid ettepanekuid kultuurikaupade seadusliku pakkumise täiustamiseks. See jääb armetult maha IP-aadresside peitmise või võltsimise tehniliste võimaluste osas. See on samm tagasi seoses õigusega isiklikeks vajadusteks reprodutseerida, mille eest kõik maksavad nagunii digitaalmeedia maksu. See annab tavalisele haldusasutusele pöörase õiguse süüdistada ja karistusi kehtestada. See kehtestab uuesti topeltkaristuse Interneti-kasutajatele, kellel ei lubata veebi kasutada, ent kes peavad jätkama lepingutasu maksmist. Lõpetuseks põlgab see ära süütuse presumptsiooni ja õiguse end kaitsta.
<P>
Blokeerides seda seadust, mis on kommunistliku Hiina või muude totalitaarsete režiimide vääriline, seadust, mida härra Sarkozy tahab läbi suruda, kinnitaks parlament meie kõigi õigust eraelu puutumatusele, teabele juurdepääsule, väljendusvabadusele ja korralikele õigustoimingutele. See on väga vajalik.
<SPEAKER ID="021" NAME="Bernadette Vergnaud" AFFILIATION="PSE">
(FR) Proua juhataja, volinik, daamid ja härrad, kõigepealt pean tänama ja õnnitlema raportööre ja variraportööre. Oleme viimaste kuude jooksul teinud kõik väga palju tööd, et jõuda selle paketini, mis minu arvates on ühtlane ja kõrge kvaliteediga.
<P>
Mööndavasti ei ole läbirääkimised olnud lihtsad ka parlamendis ega nõukogus ja komisjonis, vaid arvamused on palju muutnud alates esimesest hääletusest parlamendikomisjonides, kui sisuga seotud küsimused varjutasid täielikult ülejäänud elemendid selles paketis.
<P>
Seega ei mainitud härra Harbouri raportis neid paljusid tarbijate jaoks saavutatud eeliseid peaaegu üldse. Loodan, et seekord on see teistmoodi, mitte ainult sellepärast, et põhiõiguste ja privaatsuse austamise osas saavutatud kompromissid on head, vaid ka sellepärast, et sellel toimikul on tohutu suur potentsiaal nii tarbijatele kui telekommunikatsioonisektoritele ja nende töötajatele. Raamdirektiivi ja universaalteenuse direktiivi osas leitud kompromissid viitavad selgelt liikmesriikide kohustusele austada õiglase kohtumõistmise õiguse põhimõtteid, mis on kindlasti rahustav neile, kes on vastu Prantsuse haldusorgani sanktsiooniprojektile. Need tekstid on kõike muud kui Trooja hobune liigendatud reaktsioonile, ja on isegi sellele põhimõttele vastu.
<P>
Teine probleem on Interneti neutraalsus ja juurdepääsu piiramise küsimus. Lõplik tekst on selle teema osas väga selge. Igasugune võrguhalduse poliitika on õigustatud ainult eesmärgil säilitada minimaalne teenusekvaliteedi tase ja ei tohiks viia diskrimineerimiseni teenuste ja rakenduste vahel, mis kõik on riiklike regulatiivasutuste kontrolli all.
<P>
Tahan rõhutada ka seda, mida tarbijate jaoks universaalteenuse direktiivi kontekstis saavutanud oleme. Edaspidi on operaatoril võimatu tuua põhjuseks probleeme tehnilises teostatavuses, kui ta ei suuda võimaldada usaldusväärset juurdepääsu hädaabiteenustele ja kõigi asukohale, kes kasutavad hädaabinumbrit 112. See oluline punkt Euroopa kodanike turvalisuse juures lahendatakse lõpuks; see on aastaid olnud tehniliselt võimatu, ent võimud ja operaatorid eelistasid ohverdada turvalisuse investeeringutelt säästmise nimel.
<P>
Sama kehtib ka läbipaistvuse ja lepinguga seotud kohustusliku ja regulaarse teabe kvaliteedi tõstmise kohta. Tarbijatel võimaldatakse kasutada nende profiiliga sobivat hinnainfot ja hoiatussõnumeid, kui nad ületavad oma tavapärase hinnapaketi, mis on eriti kasulik välismaal kasutatavate eritariifide korral või noortele inimestele, kes on erihinnaga tekstisõnumite peamised kasutajad. Lepingute kestvus piiratakse edaspidi 24 kuuga ja operaatorid on kohustatud pakkuma 12-kuulisi lepinguid, ning operaatori vahetamise korral peab see toimuma ühe päeva jooksul. Oleme saavutanud maksimaalse juurdepääsu puuetega kasutajate jaoks ning ka universaalteenuse ulatuse ülevaatamise, et laiendada seda järgmiseks aastaks eriti just mobiilidele.
<P>
Daamid ja härrad, loodan, et hääletame selle lõpliku teksti poolt, mis on kuudepikkuste läbirääkimiste kulminatsioon, laskmata end liiga palju häirida muredest, mis on küll mõistetavad, arvestades olulist tähtsust...
<P>
(Juhataja katkestab kõneleja)
<SPEAKER ID="022" NAME="Alexander Alvaro" AFFILIATION="ALDE">
(DE) Proua juhataja, elektronside valdkonnas andmekaitset käsitleva direktiivi raportöörina tahaksin kõigepealt tänada härra Harbourit, kes on andnud täiustatud koostöö ideele uue tähenduse. See ei olnud esimene taoline toiming, ent sellises vormis oli see tõenäoliselt kõige tulemuslikum. Tahaksin tänada volinik Readingut, kes oli kõigil kolmepoolsetel läbirääkimistel kohal ja mängis isiklikult tähtsat rolli, mida ei saa praegu kõigi volinike kohta öelda.
<P>
Usun, et suutsime näidata, et parim tarbijakaitse on eelkõige tõhus andmekaitse, et ajal, mil inimesed Internetis surfavad ja ei tea täpselt, mis nende ekraanide taga toimub, on eriti oluline neid valgustada. Oleme võtnud ette komisjoni ettepaneku muuta turvalisuse rikkumisest teavitamine kohustuslikuks, ja oleme seda täiustanud. See on toiming, mida rakendatakse etappidena ja mida on arendatud koostöös riiklike reguleerijate, telekommunikatsioonioperaatorite ja poliitikutega. Mul on hea meel komisjoni teate üle, et 2011. aasta lõpuks esitatakse selle osas horisontaalne direktiiv, sest ei ole mõtet tegeleda sellega lihtsalt elektronside valdkonnas.
<P>
Samal ajal oleme taganud, et on kohutuslik saada kasutaja nõusolek programmide või rakenduste säilitamiseks, kaasa arvatud kõvakettal asuvate isikuandmete säilitamiseks. Sellega seoses tahaksin lühidalt ära mainida ka selle, et oleme algsed ettepanekud koostanud väga tihedas koostöös asjakohase tööstusega. Mõnedes tööstuse osades ei läinud see piisavalt kaugele, mõnedes läks aga liiga kaugele. Siis põhjustasid need probleeme ja segadust nõukogus ja komisjonis, enne kui lõpuks tahtsid nad naaseda selle juurde, mis algselt esitati, sest neile ei meeldinud kompromissettepanekud. Õppetund ajaloost on see, et institutsioonidena peaks meil olema usku faktisse, et saame koos hästi töötada, ja me ei tohiks lasta teiste huvidega pooltel endi vahele kiilu lüüa.
<P>
Kokkuvõtteks tahaksin veel kord viidata oma kaasliikme proua Trautmanni raportile. Mõned minu fraktsioonis ja ka mõned teised ei nõustu mingi "kolme hoobi seadusega”. Enne veebile juurdepääsu blokeerimist vajame kohtulikku kontrolli.
<SPEAKER ID="023" NAME="David Hammerstein" AFFILIATION="Verts/ALE">
(ES) Proua juhataja, volinik, tänan teid; mul on olnud au osaleda selles väga põnevas protsessis. Tänan ka raportööre.
<P>
Praegu esitab härra Sarkozy Euroopa asutustele Interneti tuleviku osas vastuväiteid. Milline on meie reaktsioon? Kas oleme vait ja ei vasta? Milline on Euroopa Liidu ja komisjoni seisukoht seoses uue Hadopi seadusega (seadus, mis soosib loometeoste levitamist ja kaitsmist Internetis) liigendatud reaktsiooni kohta?
<P>
Peaksime kuulama suurt enamikku eurooplasi, eriti noori inimesi, kes on digitaalajastul üles kasvanud, ja need inimesed ei taha väravavahte; nad ei taha, et Internetis teadmiste, kultuuri ja teabe vahetamisele raske lukk peale pandaks.
<P>
Valdav enamus tahab vabadust; nad tahavad säilitada oma privaatsuse, pääseda ligi kultuurile ilma hirmu või muredeta, säilitada Interneti neutraalsuse; nad ei taha selektsiooni ega diskrimineerimist seoses andmeedastusega.
<P>
Valdav enamus ei taha, et operaatorid hakkaksid digitaalseks politseiks, spioonideks, nii kohtunikeks kui protsessijateks, kes marginaliseerivad demokraatia tavalisi juriidilisi toiminguid. See tuleb selgeks teha.
<P>
Seega palume raportöör proua Trautmannil muuta hääletusnimekirja nii, et enne kompromissi üle hääletamist, mida juba üle 80% parlamendist toetab, saame vähemalt hääletada Interneti-õiguste poolt ja sekkumise poolt vaid siis, kui enne selleks kohtuotsus vastu on võetud.
<P>
Interneti neutraalsus on ohus, mitte ainult sellel põhjusel, vaid ka "võrguliikluse halduse” tõttu, ning ma kardan, et mõned aspektid Harbouri raportis seoses universaalteenustega ei kaitse otseselt seda neutraalsust.
<P>
Tarbijatele ainult lepingutes antav teave ei ole piisav.
<SPEAKER ID="024" NAME="Mary Lou McDonald" AFFILIATION="GUE/NGL">
Proua juhataja, see telekommunikatsioonipakett pakub suurt huvi paljudele kodanikele minu enda riigis Iirimaal ja ka kogu Euroopa Liidus, ning teenitult. Loodan, et saame parlamendiliikmetena saata nende kodanike nimel tugeva sõnumi, et pooldame vaba Internetti, kus kasutajate ja nende õiguste puutumatust austatakse täielikult. Täna peame toetama esitatud kodanike muudatusettepanekuid kui parimat viisi meie kodanike õiguste kaitsmiseks.
<P>
Kui need vastu võetakse, taastavad need muudatusettepanekud mõningase tasakaalu lõppkasutajate õiguste ja vabaduste ning teiste õiguste ja vabaduste vahel, kaasa arvatud õiguse intellektuaalse omandi kaitsele ja tõepoolest ka õiguse eraelu puutumatusele. Selle ettepaneku eesmärk peaks olema kaitsta neid, kes kaitset vajavad, ent ka tugevdada kodanike õigusi vastavalt vajadusele pääseda teabele legaalselt juurde. Teenusepakkujate töö peaks olema kogu aeg läbipaistev ja kui väga erandlikel juhtudel nõutakse kasutamise piiranguid, peaksid nad suutma neid piiranguid täielikult selgitada. Riigivõimudel peaks olema roll teenusepakkujate poolt kehtestatavate piirangute uurimises.
<P>
Kokkuvõttes loodan, et parlament toetab sel nädalal koos kodanikega kodanike muudatuste paketti, toetades sellega ka Interneti-kasutajate vabadusi ja kodanikuvabadust kogu Liidus.
<SPEAKER ID="025" NAME="Hanne Dahl" AFFILIATION="IND/DEM">
(DA) Proua juhataja, volinik, ma ei usu, et kompromiss on kodanike õiguste osas piisavalt hea. Mulle teeb muret, et Prantsuse kultuuriminister usub ikka veel, et peaks olema võimalik halduslikul tasandil keelata ära juurdepääs Internetile pärast "kolme hoopi”. Selle tõttu olemegi mina ja mitmed mu kolleegid uuesti esitanud muudatusettepaneku, mille poolt parlament juba korra hääletas. Ent selle üle ei ole võimalik hääletada nii, nagu praegu hääli antakse, sest peame kõigepealt hääletama kompromissi üle. Seetõttu palun oma kaasliikmetel muuta hääletuste järjekorda, et saaksime enne terve kompromissteksti üle hääletamist hääletada kodanike muudatusettepanekute üle.
<SPEAKER ID="026" NAME="Luca Romagnoli" AFFILIATION="NI">
(IT) Proua juhataja, daamid ja härrad, minu arvates peaks Internet avatuks jääma. Kuna sidetööstus haldab andmeedastust, on sellel faktiline kontroll demokraatliku arutelu ja teadmistele juurdepääsu üle. See reguleerib tõhusalt meie ligipääsu kaubandusele ja ka teabe ringlust üldiselt.
<P>
Vastavalt telekommunikatsioonipaketi tingimustele, mille üle praegu läbirääkimisi peetakse, saavad võrguoperaatorid keelata juurdepääsu veebilehtedele, materjalidele, rakendustele ja muule. Sellel põhjusel hoiatasin oma hiljuti esitatud küsimuses, et ajakirjandusvabaduse, sõnavabaduse, mõttevabaduse ja ühinemisvabaduse piiramise oht on väga suur, kui riigivalitsus, nagu Itaalias peaaegu juhtumas oli, või sidetööstus võtab vastutuse veebilehe blokeerimise eest enda äranägemise järgi, hoolimata sellest, kas selle sisu on ebaseaduslik või mitte. Viimane on peamine fakt, mis esile kerkib: võimalus blokeerida veebileht isegi siis, kui kuritegu ei ole toimumas, tulemas ega algatatud.
<P>
On kindlasti hea idee kaitsta riiklikku rolli raadiospektri haldamisel, sest peame tagama riiklike süsteemide konkreetsed omadused ja vastutama nende eest, ent aprillis heaks kiidetud kompromisstekst sisaldab teatud elemente, mis tarbijakaitse mõttes on kahtlemata julgustavad ja on seda üldisemas mõttes ka privaatsuse osas ja rämpsposti vastases võitluses - olen lõpetamas - ja ka kõige muu osas. Olen aga jätkuvalt veendunud, et muudatusettepaneku 138 sisu on täiesti kiiduväärne ja seega peaks...
<P>
(Juhataja katkestab kõneleja)
<SPEAKER ID="027" NAME="Gunnar Hökmark" AFFILIATION="PPE-DE">
(SV) Tänan teid, proua juhataja. Telekommunikatsioonitööstus on üks Euroopa juhtivamaid dünaamilisi tööstusi. See vajab investeeringuid, konkurentsi ja pidevaid uuendusi, et pakkuda kodanikele parimaid võimalusi nii majanduselu kui teabe, demokraatia ja mitmekesisuse osas. Näeme selles paketi selgemaid konkurentsieeskirju ja Euroopa võimude selgemat rolli tagada, et turg on konkurentidele avatud. Tegeleme selliste teemadega nagu sageduste haldamine ja digitaalsed dividendid: uus ruum, mis on loodud rohkemate teenuste pakkumiseks ja rohkemate operaatorite tegutsemise võimaldamiseks. Proua juhataja, see kõik toob kaasa suurema vabaduse ja paremad võimalused tarbijatele. Kui toome näiteks minu koduriigi Rootsi, siis tähendab see, et ülekaal, mida vana monopol Telia on hoidnud konkurentsis majapidamistele teenuste pakkumises, on lõhutud, sest nüüd on konkurents avatud otse inimeste kodudesse. See on areng: see avab tee rohkematele valikutele, luues parema konkurentsi, ning tugevdab ka üksiku tarbija võimu ja seega ka üksikisiku õigust seoses Interneti ja lairibaga.
<P>
Proua juhataja, parlamendis on arutatud tervet Interneti-vabaduse teemat. Olen mõnikord üllatunud, kui need, kes on Euroopa Liidu ja Lissaboni lepingu vastu, nõuavad suuremaid volitusi kui liikmesriigid, mille vastu nad kõigis teistes kontekstides hääletavad. Kuulsin täna oma vasakpoolset kaasliiget proua Svenssonit palumas, et muudatusettepanek lubaks Euroopa Liidul otseselt mõjutada liikmesriikide lähenemist õigusprotsessile. See on hälbimine praegu kehtivatest lepingutest ja Lissaboni lepingust, mille üle arutleme, ning see on riigiülesuse vorm, mida keegi tegelikult arutanud ei ole. Ent õigusaktide rakendamisega oleme taganud selge jaotuse selle vahel, mida peavad tegema õigusasutused ja mida Interneti-operaatorid. Oleme taganud, et keegi ei saaks rikkuda üksiku kasutaja õigust Internetile ilma põhinõuetele vastava õigusalase ja kohtuliku protsessita. Muudatusettepaneku 138 nõudeid seega ei täideta ja mitmesugused esinenud ohud on kõrvaldatud. Arvan, et need on edusammud, millega peaksime rahul olema, sest samal ajal tagame, et Euroopa telekommunikatsiooniturg avatakse, et pakkuda suuremat vabadust, rohkem mitmekesisust ja rohkem konkurentsi, sillutades sellega teed selle suunas, et see oleks ka tulevikus dünaamiline ja maailma juht.
<SPEAKER ID="028" NAME="Reino Paasilinna" AFFILIATION="PSE">
(FI) Proua juhataja, daamid ja härrad, loomulikult tahaksin tänada eriti just proua Trautmanni, aga ka teisi raportööre. Avaldan erilist tänu ka volinik Redingule suurepärase koostöö eest, mida ta nii kaua on teinud. Meil on palju volinikke, ent nagu mainitud, olete kindlasti esimene selles, mis puutub meiega töötamisse.
<P>
Tahaksime parandada nende gruppide olukorda, kelle jaoks uus tehnoloogia võimalusi kaasa toob, ent ei võimalda neile juurdepääsu teabeühiskonnale, välja arvatud siis, kui nende õigusi jälgitakse. Sellised grupid on näiteks eakad ja puuetega inimesed. Klientide õigused tuleb samuti tagada, et ebaaus konkurents ei takistaks neil uute teadmiste kasutamist. Lõpuks aktsepteeris nõukogu peaaegu kõiki meie soovitusi seoses tarbijakaitsega, nii et see on rahuldav tulemus.
<P>
Oleme üle 10 aasta reforminud seadusandlust, mis reguleerib teabeühiskonda ja hiljutisest alates ka tsiviliseeritud ühiskonda. Täna oleme otsustamas idee üle, et Interneti kasutamine on tsiviilõigus. Seda tuleb kaitsta ja mitmekesistada. Otsustasime selle, et teave on tsiviilõigus, juba varem ära.
<P>
Mure on aga selles, et laia avalikkuseni jõudev elektronside on ikka pealiskaudsema loomusega ja lihtsalt mõttetu rämps. Tsiviliseeritud ühiskonna eesmärk on kindlasti nii nõudlik, et me ei saa lihtsalt liikuda sellise poole, mis põhineb taolisel sisul, nagu meil praegu on. Kasutame oma suurepäraseid tehnikavahendeid, et muuta inimkond võhiklikuks teabeühiskonnas ja kultuurivaenulikuks kodanikuühiskonnas. Halb raamat on halb, ükskõik kui hea on selle trükikvaliteet või paber. Kuritegu on kuritegu ka Internetis, samamoodi on ka rämps Internetis ikkagi rämps.
<P>
Kas intelligentsete võrgustike tulemuseks on siis rumalus? Daamid ja härrad, sellise sisuga ei saa me muutuda maailma juhtivaks teadmistepõhiseks majanduseks või ühiskonnaks. Meie teadmised ei ole selleks lihtsalt piisavad. Tahaksin volinikult küsida, mida me tegema peame, nüüd kui meil on olemas väga tõhusad vahendid, et viia materjalide kvaliteet tsiviliseeritud ühiskonna tasemele.
<SPEAKER ID="029" NAME="Fiona Hall" AFFILIATION="ALDE">
Proua juhataja, kiidan heaks kokkuleppe telekommunikatsioonipaketi üle, sest see kokkulepe toob kaasa teise kokkuleppe vähem arutatud teemal, milleks on GSMi direktiivi tühistamine.
<P>
Mobiilsidetööstus on arusaadavalt väga oodanud juurdepääsu raadiospektri ribalaiusele, mis praegu GSMi jaoks eraldatud on, et säilitada oma ülemaailmset konkurentsivõimet. Ent parlamendiliikmed tahtsid olla kindlad, et demokraatlik kontroll spektri kasutamise üle säilib.
<P>
Eelmised spektriga seotud õigusaktid, nagu otsus mobiilsete satelliitteenuste üle, on näidanud, et paljud komisjoni poolt tehnilisteks määratletud probleemid on mingis osas ka poliitilised. See, mis on tehniline, võib tegelikult kõigi jaoks mõjutada ühtekuuluvuse ja juurdepääsu põhimõtteid. Seega tervitan fakti, et telekommunikatsioonipaketi kaudu säilitavad parlamendiliikmed nüüd spektri jaotamise üle järelevalve.
<P>
Hääletan telekommunikatsioonipaketi poolt, ent teen seda teatud vastumeelsusega, sest usun, et on toimunud suur telekommunikatsiooni vabastamise põhimõtte reetmine, mida direktiiv saavutama pidi. Viitan artikli 8 sõnadele juurdepääsu tagamise kohta turgu valitsevatele operaatoritele ja nende lähenemisele turule. Mulle tundub, et selle sõnastuse osas eravestluses tehtud kaup peaminister Gordon Browni ja kantsler Merkeli vahel on andnud turgu valitsevatele operaatoritele, näiteks Deutsche Telekomile, suure eelise. Me ei tea, mida peaminister Brown vastu sai. Minu arust ei ole suletud uste taga tehtud eratehingud õige viis Euroopa Liidu õigusaktide koostamiseks. Kahetsen, et see aset leidis.
<SPEAKER ID="030" NAME="Godfrey Bloom" AFFILIATION="IND/DEM">
Proua juhataja, mul on mõned tähelepanekud. Ma ei usalda komisjoni; ma ei usalda kulissidetaguseid valimata bürokraate, kes peavad koosolekuid, mille protokolle minul ei ole. Ma ei usalda kohta, mis üritab näida demokraatlik, ent koosneb enamjaolt kohatäitjatest.
<P>
See paistab mulle poliitilise kontrollina Internetis ehk uues teabekanalis toimuva üle. See on selline asi, mille me hukka mõistame, kui see leiab aset Hiinas. See ei meeldi mulle. See tundub mulle kahtlane. Ma ei tea, mis kulisside taga toimub, nagu eelmine sõnavõtja just ütles, ja milliseid tehinguid tehakse, millest me midagi ei tea.
<P>
Meil on väga head autoriõiguse seadused. Meil on väga head andmekaitseseadused. Sellest peaks piisama. Ma ei taha, et sellesse kurjakuulutavasse ja korrumpeerunud asutusse rohkem kontrolli tuuakse.
<SPEAKER ID="031" NAME="Paul Rübig" AFFILIATION="PPE-DE">
(DE) Proua juhataja, daamid ja härrad, võin vaid soovitada, et minu kaasliige ei toetaks enam seda parlamenti; siis on ta oma töö hästi teinud.
<P>
Tahaksin volinik Redingule ja ka eesistujariik Tšehhile avaldada siirat tänu, sest koos meie raportööridega on nad taas teinud suure sammu Euroopa kodanike heaks. Siseturu idee pakub kodanikele suuri edusamme eriti just telekommunikatsiooni valdkonnas ning ka valdkondades, kus varem oleme pidanud silmitsi seisma monopolidega. Lisaks sellele oleme rändlust käsitleva määrusega juba näinud, et majapidamised võivad palju säästa, ja ka kodanikud on kaitstud.
<P>
Väike- ja keskmise suurusega ettevõtete juurdepääs turule on üsnagi tähtis eelnõue tagamaks, et pakutakse head teenust, et rakendatakse võrgu neutraalsust ja et loomulikult lubame liikmesriikide iseseisvatel reguleerivatel asutustel esindada oma tööstust ja ettevõtteid, aga ka oma tarbijaid teistes Euroopa riikides.
<P>
Ühe riigi kodanike õiguste rakendamine teises liikmesriigis on eriti tähtis väike- ja keskmise suurusega ettevõtetele ning peaksime tagama, et tulevikus jätkatakse lairiba kasutamist rahva heaks ja et hinnad langevad, sest praeguse lairibateenuste ja Interneti väga dünaamilise arenguga, eriti just telefonside valdkonnas, on meil täiesti uued võimalused lairiba kasutamiseks. Sellel põhjusel olen tänulik ka selle eest, et GSM 900 sagedusala on ka UMTSi käsutuses ja et esimest korda on mõeldud neljanda põlvkonna võrgule, mis loodetavasti saab komisjonilt jätkuva toetuse, nii et meil on põhjalik toetus lairiba pakkumiseks, eriti just maapiirkondades.
<P>
See õigusakt reguleerib päris hästi ka tarbijakaitset: fakt, et kohtud teevad tööd tagamaks, et Euroopa inimõiguste kaitse konventsiooni sobivalt rakendatakse, on hea areng, nii et meil on selles valdkonnas head võimalused koos sagedusribade eraldamisega kasu saada ka Interneti piiramatust ja takistamatust kasutamisest, ning samal ajal on meil kindlus, et piirangute üle otsustavad kohtud.
<SPEAKER ID="032" NAME="Evelyne Gebhardt" AFFILIATION="PSE">
(DE) Proua juhataja, daamid ja härrad, tahaksin tänada kõiki oma kaasliikmeid nende suurepärase töö eest. Oleksin tahtnud tänada ka nõukogu, ent neist pole keegi kohal; küll aga on komisjon siin. Usun, et oleme korda saatnud midagi head.
<P>
Härra Harbour, teie olite siseturu- ja tarbijakaitsekomisjoni raportöör ning pean ütlema, et meie koostöö ja ühistegevused olid väga positiivsed. Oleme kodanike jaoks päris palju saavutanud, mis universaalteenuse osas on eriti tähtis meile, sotsiaaldemokraatidele. See telekommunikatsioonipakett on muudetud hulga kliendisõbralikumaks ja sellega on tehtud tarbijakaitsesse tähtis panus. Tulevikus peavad telekommunikatsioonioperaatorid samuti pakkuma vaid 12 kuu pikkuse kestvusega lepinguid, mis on väga tähtis. Praeguseni oli operaatoreid, kes pakkusid vaid 24-kuulisi lepinguid, mis on väga pikk aeg ja ei võimalda inimestel lepingut ennetähtaegselt üles öelda. See on päris tähtis asi. Teenusepakkujat vahetades peavad tarbijad saama oma numbri päeva jooksul säilitada. Praeguseni panid pikad ooteajad sageli inimesi odavama teenusepakkuja kasuks otsustamisest loobuma ning need on selles valdkonnas ka konkurentsi seganud. Ka siin oleme olnud väga edukad.
<P>
Vahepeal on sotsialistide fraktsioon üritanud tagada, et mobiililt hädaabikõne tegemisel tuvastatakse inimese asukoht automaatselt, et saaks võimalik kiirelt temani jõuda. Ka selle läbisurumine võttis kaua aega, sest eelkõige arvasid paljud, et see pole üldse tehniliselt võimalik. On tõestatud, et see on võimalik, ja seda on ka tehtud. See on suur abi meie kodanikele.
<P>
Varsti peaks ka puuetega inimestel lihtsam olema. Neile tuleb tagada vaba juurdepääs telekommunikatsioonivahenditele. Ka siin peame - eriti universaalteenustes rääkides - tagama, et see läbi läheb, ning ka see on väga positiivne.
<P>
Oli üks punkt, mis on kogu aja vastuoluline olnud: kuidas tegeleme kriminaalvastutusele võtmisega, kui tekivad küsimused seoses kuritegude või tsiviilõiguse teemaga? Oleme täna nõukogus leitud kompromissiga teinud suure sammu edasi, sest oleme hõlmanud kohtuliku piirangu. Kohtulik piirang tähendab, et me ei jäta sanktsioonide kehtestamist ainult ettevõtetele otsustada; selle asemel oleme Euroopa inimõiguste konventsioonis sätestatud õiguste abil taganud, et tarbijad saavad ennast kaitsta ja teenusepakkujatel ei ole liigset võimu. See on väga tähtis punkt.
<SPEAKER ID="033" NAME="Anne Laperrouze" AFFILIATION="ALDE">
(FR) Volinik, daamid ja härrad, tahaksin kõigepealt kiita meie raportööri tööd telekommunikatsioonipaketi osas, mis homme hääletusele pannakse, sest see on hea tekst. See võtab arvesse kõiki aspekte selles kommunikatsiooni revolutsioonis, mis praegu käimas on: telekommunikatsioonivõrke, reguleerimist, majanduslikke aspekte, tarbijaõigusi ja juurdepääsu Internetile.
<P>
Ent viimase punkti osas pean ütlema, et demokraatliku liikumise delegatsioon oli pettunud. Eelmisel nädalal proua Trautmanni raporti osas leitud kompromiss selle teema üle ei ole rahuldav. Selle eelnõu nõrkus peitus suutmatuses võtta arvesse Euroopa inimõiguste kaitse konventsiooni artikliga 6 seotud pretsedendiõigust. See eelnõu seadus muudab tegelikult seaduslikuks ainult Prantsuse valitsuse ürituse kehtestada kõrgtasemelise haldusasutuse idee ehk kurikuulus "Hadopi” seadus.
<P>
Need on inimesed, kes kardavad Internetti, inimesed, kes ei mõista selle arengut ega selle huvitavust. Need inimesed ütlevad sageli, et Internet on seadusetu valdkond.
<P>
On õige vältida Interneti muutumist seadusetuks valdkonnaks ning demokraatliku liikumise delegatsiooni arvates ei tohiks Interneti kasutamise keelamine olla halduslik, vaid kohtulik otsus. Internet on suurepärane vahend põhiõiguste rakendamiseks.
<P>
Mõned inimesed usuvad, et lahenduseks on haldusjuhtimine. See ütleb meile, kui palju tähtsust nad põhiõigustele omistavad. Inimeste vahel suhtlusvabadust tagavad eeskirjad on ajatud ja ei sõltu ühestki kanalist. Õigust kohtumõistmisele ei tohi mingil ettekäändel vaidlustada.
<SPEAKER ID="034" NAME="Bernard Wojciechowski" AFFILIATION="IND/DEM">
(PL) Proua juhataja, inimesed kardavad, et sellised meetmed nagu telekommunikatsioonipakett piiravad nende vabadust. Olen saanud selle teema kohta sadu kirju, ja mitte ainult Poolast. Tsiteerin ühte neist: "Euroopa Parlament teeb ettepaneku selliste muudatuste kehtestamiseks seadusesse, mis mõjutab minu juurdepääsu Internetile ja võib piirata või luua tingimused teatud Interneti-lehtede ja saitide kasutamiseks. Euroopa Parlamendi poolt esitatud õigusalased muudatused lubavad minu Interneti-operaatoril mulle pakkuda piiratud või tingimuslikke teenuseid. Kardan, et sellised muudatused hävitavad Interneti ja võivad Euroopa Liidu majandusele tuua kaasa soovimatud tagajärjed.”
<P>
See on Euroopa hääl, valijaskonna hääl. Toetan neid. Soovitan inimestel hääletamisel ettevaatlikud olla, eriti selles, mis puudutab Poola kandidaate, kus ei Kodanike Platvorm ega Seaduse ja Õigluse Partei ei tea, mis toimub.
<P>
Ja härra Harbourile näib, et mõned klounid Kodanike Platvormist ning Seaduse ja Õigluse Parteist hoolivad rohkem hüljestest ja ahvidest kui inimestest.
<SPEAKER ID="036" NAME="Giles Chichester" AFFILIATION="PPE-DE">
Proua juhataja, on õiglane öelda, et telekommunikatsioonisektor on Euroopa Liidu edulugu, mis muudab üha tähtsamaks selle, et loome õige regulatiivse raamistiku. Tahaksin õnnitleda raportööre nende töö eest ja eriti oma kolleegi Pilar del Castillo Verat suurte täiustuste tegemise eest komisjoni poolt reguleerijatele tehtud ettepanekule, muutes selle Elektroonilise side Euroopa reguleerivate asutuste ühendatud ametiks (BEREC).
<P>
On kahju, et arutelu Interneti ja Internetile kehtestatud tsensuuri ning liikmesriikide õigusalaste volituste üle on juhtinud tähelepanu selle paketi sisult eemale. Tahaksin kiita oma kolleegi Malcolm Harbourit koos nõukoguga kompromissteksti põhjaliku arutamise eest selle palju arutletud teema ehk muudatusettepaneku 138 osas.
<P>
Kui mitte muud, siis see osa paketist on kutsunud esile e-posti teel lobitöö tegemise voo, ning pean ütlema nendele inimestele, kes usuvad, et peale jäävad suured hulgad e-kirju ja paljusõnalisus, et need muutusid väga kiiresti pigem segavaks. Mida on kerge sekundiga saata, seda on kerge ka sekundiga kustutada, ent kahjuks on kulutatud liiga palju aega kirjakastis allapoole kerimisele, püüdes leida midagi muud kui rämpsposti.
<P>
Loodan väga, et reguleerijad tunnevad end hästi varustatuna, et tekitada rohkem konkurentsi, luua ühtlane mängumaa ja suuremad tarbijaõigused ning leida ka õige tasakaal, et soodustada investeeringuid ja uuendusi Euroopa hoidmiseks esirinnas.
<P>
Selle paketi teine tähtis aspekt on suuremad tarbijaõigused, eriti numbri üleviimine ühe tööpäeva sees ja suurem läbipaistvus lepingutes ja arvete koostamises. Need on praktilised asjad, mis on üksiktarbijale tähtsad.
<SPEAKER ID="037" NAME="Hannes Swoboda" AFFILIATION="PSE">
(DE) Proua juhataja, daamid ja härrad, loomulikult tahaksin kõigepealt siiralt tänada kõiki osalejaid nende tehtud tähtsa töö eest.
<P>
Tean, et komisjon ja eriti just proua Trautmann on üles näidanud suurt pühendumust, et saavutada kaks eesmärki: ühelt poolt moderniseerimisele aluse loomine, et Euroopas uute töökohtade loomise eesmärgil tehnilised revolutsioonid jätkuksid, ja ka meie mandri konkurentsivõime eesmärgil - andes sellega tähtsa panuse ka Lissabonile -, ning teisest küljest tarbijaõiguste kaitsmine, mida siin juba mitu korda on mainitud.
<P>
Arvan, et mõlemad eesmärgid saavutati edukalt. Tulevikus teatud sagedusribade vabastamine, kui digitaalsüsteemile üle läheme, loob rohkem võimalusi ja uuendusi. See annab olulise panuse ka uuenduslikku ühiskonda ning oleme selle eest tänulikud.
<P>
Loomulikult on ka mõned hellad kohad. Sagedase Interneti-kasutaja, blogide kirjutaja ning aktiivse Facebooki ja Twitteri kasutajana tean, et siin on päris mitmeid probleeme. Sellegipoolest olen täiesti veendunud, et me ei tohiks ilma kohtuotsuseta sekkuda. See ei ole ainult põhimõtteliselt vale, vaid saadaks ka vale signaali, eriti meie noortele, kes pidevalt veebis surfavad ja neid kaasaegseid suhtlusvahendeid väga palju kasutavad.
<P>
Seetõttu on mul väga hea meel, et muuhulgas on ka põhjendustes väga selgelt ära näidatud, et ühelt poolt pole me loomulikult valmis kriminaalse tegevuse aktsepteerimiseks, ent teiselt poolt pole me ka valmis lubama sekkumist ilma kohtuniku otsuseta, ilma kohtuliku aluseta. Minu arvates on see oluline põhimõte, mida tuleb järgida. Olen väga tänulik kolleeg proua Trautmannile ja kõigile teistele selle teema juures vastupidamise eest ja selge tee tagamise eest.
<SPEAKER ID="038" NAME="Sophia in 't Veld" AFFILIATION="ALDE">
(NL) Proua juhataja, kõigepealt tahaksin ka mina kiita ja tänada raportööre nende raske töö eest. Kardan siiski, et mul on paketiga veel probleeme. See sisaldab palju häid elemente ja see sektor vajab tõepoolest reguleerimist.
<P>
Siin tehtud edusammud hõlmavad oluliselt täiustatud tarbijakaitset ning komisjoni kinnitusi, et see esitab ettepanekud üldiseks teavitamise nõudeks andmete kadumise korral. Sellegipoolest on mul selle paketiga probleem. Probleemi on juba välja toonud mitmed parlamendiliikmed, kaasa arvatud minu kaasliige Prantsusmaalt: valitsused on üritanud tagaukse kaudu kompromissi sisse tuua "kolme hoobi” elementi, millel tegelikult ei ole direktiiviga mingit pistmist. Pean ütlema, et minu arust on see väga ärritav.
<P>
Ma ei pea seda seega aktsepteeritavaks kompromissiks, nii et tahaksin oma kaasliikmeid üles kutsuda hääletama minu kolleegide härra Alvaro ja härra Schmidti esitatud muudatusettepaneku poolt. See on minu jaoks eeltingimus selle paketi toetamisele. Minu arvates oleks hirmus kahju, kui seda muudatusettepanekut vastu ei võetaks.
<P>
Loomulikult tahame nõukoguga kompromissi leida, ent mitte iga hinna eest. Samuti on minu arvates tüütu, et nõukogu surub meid kogu aeg vastu seina ja meie peame selle lihtsalt ära kannatama. Nõukogul on kompromissile jõudmise eest täpselt sama suur vastutus kui Euroopa Parlamendil. Euroopa Parlament peab säilitama oma reputatsiooni seoses sellega, mis puutub kodanikuõiguste kaitsmisse, eriti viimastel aastatel. Loodan, et parlament homsel hääletusel oma mainet õigustab.
<P>
Kokkuvõtteks, proua juhataja, tahan ka mina öelda mõne sõna lobitöö kohta. Pean ütlema, et isegi kui ma härra Chichesteriga põhimõtteliselt ei nõustu, on ka mind häirinud nende mõnikord üsnagi ähvardavate e-kirjade sissevool. Arvan, tegelikult olen veendunud, et...
<P>
(Juhataja katkestab kõneleja)
<SPEAKER ID="039" NAME="Erna Hennicot-Schoepges" AFFILIATION="PPE-DE">
(FR) Proua juhataja, tahaksin õnnitleda raportööre, komisjoni, proua Trautmanni ja härra Harbourit, kes suutsid viimasel hetkel kompromissi saavutada. Pärast kaheaastast intensiivset tööd jõudsime kompromissini valdkonnas, mis tähistab juhtiva tööstussektori tulevikku.
<P>
Komisjoni ettepanekut spektri kasutamise kohta on muudetud õiges suunas, austades satelliittehnoloogia valdkonna saavutusi, ja komisjoni teadaanne tulevasest arutelust universaalteenuse üle ning ka muud juriidilised probleemid näitavad, et töö jätkub. Seega on see alles esimene samm muude määruste ootamise suunas.
<P>
See projekt annab kodanikele erakordse juurdepääsu teabele ja kultuurile. Siiski on infrastruktuuri ja kvaliteedi osas veel palju probleeme, sest kõigile ei ole tagatud sama kvaliteediga juurdepääsu, kui arvestada traadita kommunikatsiooniga seoses ikka veel esile kerkivaid paljusid tehnilisi probleeme.
<P>
Internetile juurdepääsu vabaduse, autoriõiguse ja konfidentsiaalsusega seotud probleemid koos kuritegevuse eest kaitsmise, eetikaeeskirjade kaitsmise ja noorte inimeste kaitsmisega - kas seda kõike ei ole haldamiseks mitte veidi liiga palju? Mis saab neist, kes on kompromissi suhtes skeptilised; kas nad saavad esitada valmis lahenduse, mida kohe rakendataks?
<P>
Arvan, et see projekt tähendab märkimisväärset arengut. Andkem seega valitud reguleerijatele valik, ning skeptikud saavad siis mõjutada neid uusi institutsioone, mis peavad vaid oma tõhusust tõestama.
<SPEAKER ID="040" NAME="Edit Herczog" AFFILIATION="PSE">
Proua juhataja, kaks aastat tööd - minu õnnitlused teile kõigile selle raske töö eest. See telekommunikatsioonipakett teeb Lissaboni strateegiasse suure panuse, sest see sektor moodustab 4% sisemajanduse kogutoodangust ja 25% sisemajanduse kogutoodangu kasvust. See on üks Euroopa majandusliku võimu põhisektoreid.
<P>
Telekommunikatsioonipakett annab suure panuse teadmistepõhisesse majandusse, mitte ainult sektori enda kaudu, vaid ka kasutajate jaoks võimaluste suurendamise kaudu, olgu need siis ettevõtted, eriti väike- ja keskmise suurusega, või üksikisikud. Kõik saavad sellest kasu.
<P>
Telekommunikatsioonipakett aitab oma võrgustiku arendamisega kaasa ka Euroopa majanduse elavdamise kavale. Telekommunikatsioonipakett aitab kõvasti kaasa tarbijate õiguste ja võimaluste suurendamisele, sest järjest rohkem tarbijaid saavad seda kasutada. Telekommunikatsioonipakett aitab palju kaasa ka demokraatia arendamisele. See võimaldab kõigile eurooplastele juurdepääsu ning annab ka uued vahendid meie õiguste ja kohustuste rakendamiseks, aga on ka regulatiivasutuse poolt loodud tasakaaluks: tasakaaluks Euroopale telekommunikatsioonisektoris tõelise siseturu loomise vahendi andmise ja olemasolevate eriteadmiste riiklikul regulatiivsel tasandil kasutamise vahel.
<P>
Õnnitlen raportööre ja komisjoni. Järgmise viie aasta jooksul teeme esimese sammu, millele siis järgnevad teised.
<SPEAKER ID="042" NAME="Silvia-Adriana Ţicău" AFFILIATION="PSE">
(RO) Tahaksin alustada, õnnitledes meie raportööre, kes on selle paketi kallal üle kahe aasta kõvasti tööd teinud. See on tegelikult Euroopa Liidu kodanike jaoks äärmiselt tähtis pakett.
<P>
See pakett sisaldab mitmesuguseid dokumente. Minu jaoks on oluline viidata kõigepealt proua Trautmanni raportile, mis sätestab elektronside sektorile regulatiivraamistiku ja on katnud mitmed väga tähtsad aspektid, nagu funktsionaalne eraldamine, spektripoliitika ning ka uue põlvkonna võrkude kasutamine ja edendamine. Tervitan fakti, et funktsionaalne eraldamine võeti vastu ja kinnitati kui kiireloomuline erimeede.
<P>
Lisaks sellele usun, et on tähtis, et siinkohal rõhutaksime tarbijaõiguste kaitsmist. Seega puudutas härra Harbouri raport neid aspekte ja meie kolleeg Reino Paasilinna toetas edukalt Euroopa sotsialistide vaatenurka, et tarbija peab olema põhielement. On oluline lepingutingimusi arutada nii, et tarbijaid saaks kaitsta.
<P>
Tehnoloogilise neutraalsuse osas on kasulik, kui sellisel moel tehniliste võimaluste lai valik kõigile kättesaadavaks tehakse. Ent tahaksin rõhutada, et Internet pakub tohutult suuri võimalusi. Tarbijate ja kasutajate kaitsmine on tähtis ja ei ole lubatud mingit sekkumist isikuandmetesse, mida tuleb samuti kaitsta. Eelkõige peame kaitsma intellektuaalset vara, ent mitte tarbijate huvisid kahjustades.
<P>
(Juhataja katkestab kõneleja)
<SPEAKER ID="043" NAME="Charlotte Cederschiöld" AFFILIATION="PPE-DE">
(SV) Tänan teid, volinik. Me vajame suuremat ühtlust elektronsides ning selgemaid ja lihtsamaid õigusakte, ning see ühtlustamine peab aitama kaasa hästi toimivale siseturule. Peamine eesmärk on suurendada konkurentsi, mis toob kaasa suurema valiku, madalamad hinnad ja parema kvaliteedi lõppklientidele. Edu saavutamiseks tuleb kaaluda paljusid erinevaid huve ja leida hea tasakaal. Telekommunikatsioonipakett ei tohi olla ega ole mõeldud kasutamiseks kriminaalseaduses või karistusmeetmetes ega mõjutada liikmesriikide menetlusseadust. Suurendatud konkurents peab olema keskne. Kõik kodanikud peavad saama oma juhtumiga kohtusse pöörduda - seda ei tohi jätta kommertsjõudude kätte. Seega loodan, et minu kaasliikmed toetavad nüüd seda kompromissi.
<P>
Eraelu puutumatuse probleem kerkib esile ärialastes õigusaktides, andmete säilitamisel, kriminaalõiguses ja avaliku teabe alases õiguses. Euroopa Liit ei ole veel leidnud ühist lähenemist koos ühiste põhimõtetega, mida kõigile kolmele valdkonnale kohaldada saaks, ning seadusloomes pikas perspektiivis vastuolude vältimiseks on vaja üldist hindamist. Tuleviku jaoks on ikka veel väljakutse leida tasakaal politsei, läbipaistvuse pooldajate, andmekaitsjate ja loomulikult IT-ettevõtete huvide vahel.
<P>
Komisjon peaks suutma sellesse oma panuse anda, avades ühise töökonna, et leida ühised põhimõtted ja tasakaal erinevate huvide vahel selles tähtsas valdkonnas.
<P>
Lõpetuseks tahaksin tänada volinik Redingut ja raportööre nende hea töö eest.
<SPEAKER ID="044" NAME="Jacques Toubon" AFFILIATION="PPE-DE">
(FR) Proua juhataja, kõigepealt tahaksin tänada proua Redingut, meie volinikku, eesistujariiki Prantsusmaad, mis detsembris jõudis väga intelligentsele ühisseisukohale, ja eesistujariik Tšehhit, mis just oma eesmärgi saavutas. Samuti tahaksin tänada ja õnnitleda eelkõige kolme raportööri: härra Harbourit, proua Trautmanni ja proua del Castillo Verat, kes on teinud suurepärast tööd.
<P>
Pakett, mille üle täna hääletame, hõlmab sätteid, mis liiguvad täielikult selles suunas, mida telekommunikatsioonituru arengule soovida võib, tehes seda organiseeritult ja kõigi heaks: Euroopa määrus, mis on usaldatud elektroonilise side Euroopa reguleerivate asutuste ühendatud ametile (BEREC) koos segarahastamisega, ilma vetota; tasakaal konkurentsi ja uute investeeringute vajaduse vahel - funktsionaalne eraldamine piiratakse erandjuhtudega; soov koondada tähelepanu avalikele teenustele spektri haldamises; uued teenused; uus vaba juurdepääs ning tänu eriti just härra Harbourile, tarbijate õiguste märkimisväärne suurenemine. Mul on ainult kahju, et "peab kandma” tagasi lükati.
<P>
Prantsusmaa jaoks on see tekst täielikult tasakaalus; see on hea kompromiss ja siin mõtlen seda tõsiselt, pidades silmas neid kurikuulsaid vastuolulisi muudatusettepanekuid; lõplik versioon on minu arvates intelligentne, sest võimaldab rakendada Internetis intellektuaalse omandi õigusi ilma sellele juurdepääsu vabadust piiramata. Internet peab selles valdkonnas seadust kohaldama samamoodi nagu teisteski. Virtuaalmaailm ei ole seadusetu maailm ja see ei tohi alluda vaid reklaami võimule, mida toovad sisse operaatorid ja Interneti-teenuse pakkujad. Seega jagangi proua Trautmanni vaatenurka. Kompromiss asetab töötajate, artistide ja Interneti-kasutajate õigused võrdsele tasandile, ja see on hea.
<SPEAKER ID="045" NAME="Syed Kamall" AFFILIATION="PPE-DE">
Proua juhataja, tahan alustada, avaldades tänu komisjonile ja selle ametnikele ning ka kõigile raportööridele tehtud raske töö eest. Räägin kui üks kodanike õiguste, justiits- ja siseasjade komisjoni variraportööre kogu paketi e-privaatsust käsitlevast ajast. Tahaksin samuti avaldada kiitust Alexander Alvaro ja teiste variraportööride tööle, kaasa arvatud härra Lambrinidisele sotsialistide fraktsioonist.
<P>
Tegime kõik väga rasket tööd, et saavutada tasakaalu andmekaitse - mis on meie kõigi arust väga tähtis teema - ja ettevõtete õiguse vahel koostada turvaprogramme tagamaks, et meie võrgud on ohutud ja tuvastamaks neid, kes üritavad võrkudesse pahavara ja viirusi lasta. See on midagi, mis mõnikord hõlmab andmeliikluse uurimist.
<P>
See ei olnud otsustamine "kolme hoobi” stiili kasuks. Väga vähesed inimesed siin toetavad seda, ja on väga kahju, et mõned inimesed väljaspool parlamenti on üritanud seda kujutada kui "kolme hoobi” stiili toetamist.
<P>
Kui oleme juba andmepakettide teema juures, lubage mul puudutada Interneti neutraalsuse teemat. Minu arvates peame nõustuma, et teatud hulk võrguhaldust on vajalik. Kui ettevõtted ehitavad laiemaid torusid, tulevad teised ettevõtted ja täidavad neid torusid, ning see võib viia ummikuteni. Kes oleks võinud paar aastat tagasi ette kujutada, et meil on nüüd sellised teenused nagu BBC iPlayer või YouTube? Seega on tähtis, et operaatorid suudaksid oma võrke hallata. Idee "esimese paketina sisse, esimese paketina välja” võib osutuda kahjulikuks, eriti kui hädaabiteenuseid liiklusummikute tõttu jalge alla sõtkutakse.
<P>
Tahaksin tänada kõiki selle teema raportööre, kes üritasid õiget tasakaalu saavutada, ning paluksin väljaspool parlamenti tegutsevatel lobistidel mitte kujutada seda kui "kolme hoopi”; palun ärge kujutage seda kui suurt rünnakut meie vabadustele. Üritame lihtsalt õiget tasakaalu leida.
<SPEAKER ID="046" NAME="Christofer Fjellner" AFFILIATION="PPE-DE">
(SV) Tänan teid väga, proua juhataja. Palun vabandust, et veidi hilinesin. Tahaksin alustada, öeldes, et minu arvates on tähtis ära märkida, et telekommunikatsioonipakett sellisena, nagu see täna enne hääletust on, on täitsa hea. See tugevdab konkurentsi ja kasutajate õigusi ning seda on tähtis rõhutada, kuna arvan, et see on midagi, mis arutelu käigus sageli ära unustatakse. Keskendume peaaegu ainult pisiasjadele ja ei näe mõnikord üldist pilti, ja selles ju telekommunikatsioonipakett seisnebki - konkurentsi ja kasutajaõiguste tugevdamises.
<P>
Ent siiski on praegu palju ohte meie kodanikuvabadustele ja -õigustele Internetis ning Interneti avatud ja vabale struktuurile. Need ei ole kunagi olnud nii selged kui arutelus selle üle, kas peaksime võimaldama Interneti-kasutamise keelustamist ilma kohtuistungita. Olen uhke selle üle, et nõustusime siin parlamendis, et me ei loe seda aktsepteeritavaks. Inimestele ei tohi keelata Internetti enne nende juhtumi ärakuulamist kohtus. See on tähtis, sest see on väga tõsine kodanikuvabaduste ja -õiguste piiramine. See keerab ka juriidilised põhimõtted pea peale nii, nagu me teistes kontekstides kunagi ei aktsepteeriks. Me ei keela jalgratta varastanud isikul maanteid kasutada. Seega on mul hea meel, et ütleme sellisele ettepanekule homme "ei”.
<P>
Samal ajal ei kõrvalda see kõiki ohte Internetile. On palju teisigi teemasid, mille üle arutlemist jätkatakse, ja ootan neid arutelusid huviga. On teatud valdkondi, kus tahaksin, et saaksime veidi kaugemale minna, ent üldiselt on see samm õiges suunas. Olen uhke, et saame homme selgeks teha, et kodanikuvabadused ja -õigused Internetis, eriti seoses võimalusega, et juurdepääsu ei keelata ilma kohtuliku arutamiseta, on midagi, mida Euroopa Parlament toetab.
<SPEAKER ID="047" NAME="Helga Trüpel" AFFILIATION="Verts/ALE">
(DE) Proua juhataja, tahaksin öelda, et tänast arutelu on valitsenud järgmine küsimus: kuidas saame leida tasakaalu Interneti-vabaduse, vaba juurdepääsu, autoriõiguse kaitse ja põhiõigustest kinnipidamise vahel? Siin õige tasakaalu leidmiseks läheb tõepoolest vaja imevalemit.
<P>
Tahaksin rõhutada, et see ei tähenda Interneti suvalist blokeerimist. Me ei saa YouTube'i sulgeda, nagu tehti Türgis, sest seal olevat üleval olnud solvangud Atatürki suhtes. Me ei taha sellist olukorda, nagu on Hiinas. Loomulikult ei saa veebilehti suvaliselt poliitilistel põhjustel sulgeda. Ent tahaksin selgelt öelda, et kodanikel ei tohi olla piiramatut õigust piiramatule ebaseaduslikule allalaadimisele! See punkt ei ole läbiräägitav. Ent peame tagama - ja see on tasakaal, mida otsime ja veel leidma peame -, et loometeoste tootjad, kelle tööd ilmuvad Internetis, saavad õiglaselt hüvitatud. Vajame selleks uut mudelit. See ei ole Prantsuse mudel. Tahame kohtulikku piirangut, juriidilist otsust põhiõiguste üle. Ent peame veel leidma selle uue sotsiaallepingu teadusühiskonnas autoriõiguste ja põhiõiguste kaitse vahel.
<SPEAKER ID="048" NAME="Viviane Reding" LANGUAGE="FR">
Proua juhataja, tänan väga kõiki, kes on selle väga tähtsa paketi valmimise võimalikuks teinud. Loomulikult pean silmas raportööre ja nende kolleege, kuid ka eesistujariiki Tšehhi Vabariiki ning tahan siinkohal ametlikult öelda, et Tšehhi saadik Jana Reinišová on teinud käesoleva projekti elluviimiseks parlamendi ja komisjoniga fantastilist koostööd.
<P>
Nüüd on meil tasakaalustatud tekst, mis võimaldab turgude avamist, investeerimist, vabadust Internetis ning õigust Internetile. Meil on tekst, millel on potentsiaali kasutajatele ja ka tööstuse arendamiseks ning seega töökohtade säilitamiseks ja uute loomiseks. Nimetatud tekst tasakaalustab ühest küljest Lissaboni strateegia kasvu ja töökohtade loomise eesmärgid ning teisest küljest paljud Interneti tarbijate õiguste alased uuendused.
<P>
Lubage mul vastata mõnedele küsimustele.
<P>
Üks küsimustest puudutas investeeringuid järgmise põlvkonna võrkudesse tagamaks, et telekommunikatsioonivõrkude operaatorid saavad õiglase investeeringutasuvuse ja saavad arvestada piisavalt riskidega. Praeguste eeskirjade alusel on juba võimalik mitmel ettevõttel investeerimisriski jagada. Uued eeskirjad kinnitavad seda ning ütlevad samas ka, et tuleb järgida kehtivaid konkurentsi ja mittediskrimineerimise eeskirju. See on väga tähtis. Rõhutan seda, kuna kuulen vahetevahel ainult osa loost, kuid praktikas tuleb kasutada tervet investeerimise lugu.
<P>
Teine küsimus oli andmetega seotud turvarikkumiste kohta. Operaatorid peavad võtma vastutuse, mis kaasneb nende suurte andmehulkade töötlemisega ja salvestamisega. Seetõttu toovad uued eeskirjad esmakordselt Euroopa õigusesse kohustuse teavitada andmeid puudutavatest rikkumistest. See tähendab, et sideteenuse pakkujatel on kohustus teavitada pädevaid asutusi ja oma kliente nende isiklikke andmeid mõjutavatest turvarikkumistest. Lisaks tugevdatakse privaatsuse ja andmekaitse eeskirju, näiteks küpsiste ja sarnaste vahendite kasutamisel. Internetikasutajaid teavitatakse paremini sellest, mis juhtub nende isiklike andmetega ning neile antakse paremad võimalused oma isiklike andmete haldamiseks.
<P>
Teiseks elemendiks on avatum ja neutraalsem Internet tarbijatele. Euroopa tarbijatele pakutakse veel laiemat valikut lairibainterneti teenuse pakkujaid. Internetiteenuse pakkujatel on kasutada võimsad vahendid, mille abil on võimalik eristada erinevate Interneti andmevahetuse tüüpide vahel, nagu heliside või võrdõigusvõrkude side. Olgugi, et ka internetiliikluse haldamisega saab arendada esmaklassilisi teenuseid ning tagada turvalist sidet, saab samasid tehnikaid kasutada ka side ja muude teenuste kvaliteedi vähendamiseks vastuvõetamatult madalatele tasemetele. Seepärast on uute Euroopa Liidu eeskirjadega riiklikel telekommunikatsiooni reguleerivatel asutustel õigus määrata võrguside teenuste minimaalne kvaliteeditase Euroopa kodanike neutraalsuse ja vabaduste edendamiseks andmeside võrkudes.
<P>
Uude teksti lisasime uued väga olulised läbipaistvuse nõuded.
<P>
Neljandaks soovin tuua välja Internetile juurdepääsu õiguse. Uued eeskirjad ütlevad selgesõnaliselt, et juurdepääs Internetile on samasugune põhiõigus nagu sõnavabadus ja vaba juurdepääs teabele. Seega tagavad eeskirjad, et igat liiki meetmed, mis puudutavad juurdepääsu teenustele ja rakendustele, peavad austama füüsiliste isikute põhiõigusi ja vabadusi, kaasa arvatud õigust privaatsusele, sõnavabadust ning juurdepääsu teabele ja haridusele nagu ka õiglasele kohtumõistmisele.
<P>
(FR) Proua juhataja, minu arvates on väga oluline rõhutada põhiõigusi, kuna need on aluseks meie Euroopa väärtuste alustele, mis moodustavad omakorda ka uute telekommunikatsioonieeskirjade aluse.
<P>
Soovin lisada ka midagi vabaduse kohta Internetis, millest paljud kolleegid juba rääkinud on. Saavutatud kompromiss on võiduks kodanike ja Interneti kasutajate vabadusele.
<P>
Esmalt kinnitab kompromiss selgelt meie kodanike vabadusi nagu need on sätestatud ka põhiõiguste hartas, kaasa arvatud õigus juurdepääsuks Internetile, mis on oluline osa sõna- ja teabevabadusest. Teiseks näeb kompromiss ette, et ebaproportsionaalsed lahendused, mida pakuti välja interneti kasutajate õiguste piiramiseks, ei ole seaduslikud. Kolmandaks kinnitab kompromiss, et alati peab olema antud võimalus pöörduda juhtumiga kohtuniku, sõltumatu ja erapooletu kohtu ette, kelle langetatud otsust tuleb ka austada.
<P>
Kõik see sisaldub kompromissis ja arvan, et selle kompromissi näol on tööl, mida komisjon ja parlament peagi alustavad, kindel alus, mis rõhutab meie kodanike õigusi ja Euroopale omaseid väärtusi.
<P>
Olles seda öelnud, palun ma nõukogul kiiresti tegutseda, et teksti lõplik versioon, mille üle minu lootuste kohaselt homme hääletatakse, esimesel võimalusel kättesaadavaks tehakse.
<SPEAKER ID="051" NAME="Malcolm Harbour">
rapporteur. - Proua juhataja, esmalt soovin tänada kõiki selles arutelus osalejaid. Arutelu oli väga konstruktiivne. Eriti tervitan toetust, mida parlament mulle ja mu kolleegidele siseturu- ja tarbijakaitsekomisjonis osutas, et viia sisse need olulised parandused direktiivi seoses kasutajate õiguste ja andmete privaatsuse elementidega.
<P>
Oli suurepärane, et arutelu käigus kõik sellesse oma panuse andsid. Need on olulised kõigile tarbijatele. Saabuvate valimiste eel loodan, et te kõik räägite sellest olulisest tööst, mida te tegite selles kojas Interneti tarbijate kasuks.
<P>
Arvan, et minu teine ja tähtsam mõte on see, et internetiruum ise - elektrooniline side, sektor kui selline - on jõudsalt kasvav, üha arenev ja dünaamiline sektor. Meie ülesanne reguleeriva organina on tagada selle dünaamilisuse ja innovatsiooni jätkumine. Lõime reguleeriva raamistiku, et anda klientidele võimalus sellest osa saada, et anda neile õigus teada nendest teenustest, et anda neile võimalused neist kasu saada - see kõik on vajalik. Kuid Internet ei ole see jõuliselt kasvav koht - ja te nägite kui dünaamiline see on arvestades kõigi nende kirjadega, mis te seoses selle ettepanekuga saite - seda ei ole olemas, kuna oleme piiranud Interneti kasutamist, seda ei ole olemas, kuna oleme uusi ärimudeleid peale sundinud. Oleme piiranud seda, mida inimesed on teinud. Tahame uusi tegijaid, väikeettevõtteid, suuri ettevõtteid ja investeeringuid.
<P>
See on just see dünaamilisuse ja kiire arengu mõte, mida edendama peame. Viviane Redingil on õigus. Me peame julgustama liikmesriike neid parandusi võimalikult kiiresti sisse viima. Tahame, et uus elektroonilise side Euroopa reguleerivate asutuste ühendatud amet (BEREC) tööd alustaks; tahame, et uus reguleeriv asutus meiega parlamendis suhtleks, et need asjad esimesel võimalusel juhtuksid.
<P>
On aeg edasi liikuda ja tuleviku poole vaadata. Tänan teid, volinik, andmekaitse ja universaalse teenuse osas tehtud oluliste deklaratsioonide eest, mis annab meile võimaluse teiega koos töötada ning neil olulistel aladel edasi jõuda.
<SPEAKER ID="052" NAME="Catherine Trautmann" LANGUAGE="FR">
Proua juhataja, proua volinik, tänan teid väga teie seisukoha eest, mis heidab äsja toimunud arutelule väga positiivset valgust ning tänan kõiki arutelus osalenud Euroopa Parlamendi liikmeid.
<P>
Tahan öelda, et selle telekomi paketi kompromissi poolt hääletades näitab parlament üles selgelt, et valime reguleeritud turu, mitte reguleerimata konkurentsi. See näitab ka kasuliku arengustrateegia olemasolu praeguses kriisis ning samuti valmistab Euroopa ühiskonda ette digitaalseks ajastuks. Tänu mittediskrimineerimisklauslile vanade operaatorite ja uute turule pürgijate vahel aitab hääletamine tagada ka tasakaalu liikmesriikide õiguste ja komisjoni pädevuste vahel. Ka näitab hääletamine, et Euroopa Parlament teeb edusamme oma kaasotsustamisõiguste kasutamises, seda eriti spektrieralduse poliitika küsimuses, mida peetakse avalikuks kaubaks, ning toetuses mida parlament taas ringhäälinguorganisatsioonidele ja teenustele pakub.
<P>
Paljud kolleegid rääkisid internetiprobleemist avaliku ruumina, mis vajab vabadust ja turvalisust ning ma olen sellega nõus. Sellest tulenevalt loodi muudatusettepaneku 46 uue versiooniga esimest korda ühes direktiivis seos Internetile juurdepääsu ja kodanike põhiõiguste vahel.
<P>
Väljend "võetavad meetmed” on tõepoolest nagu puuduv lüli igat liiki elektrooniliste sidevõrkudega seoses võetavate meetmete, kas on siis tegemist juurdepääsu peatamisega või filtreerimisega, ning kasutajate põhiõiguste vahel. Arvestades mu kolleegide poolt väljendatud kahtlustega seoses raportööri valmisolekuga kaitsta õigust kohtu otsuse üle enne juurdepääsu peatamist, pean ma ütlema, et väljend "sõltumatu ja erapooletu kohtu” garanteerib internetikasutajatele sellise kohtuotsuse õiguse.
<P>
Tõestada, et Hadopi on sõltumatu ja erapooletu kohus, tähendaks seda, et sellele ülemametile tuleks anda kõik need kohustused, millest ka kohtunik peab kinni pidama: kaitseõigus, kohtuprotsess, milles kuulatakse mõlemat osapoolt ja avalikustatus. Loomulikult kukutaks see kokku süsteemi, mis - nagu Prantsusmaa õigussüsteem seda on - tugineb süüdistuste ja karistuste arvutistamisele ja individuaalsuselt eemaldumisele. Seepärast palun ma olla Euroopa komisjonil ülimalt hoolikas selle telekomi paketi seadusandlusesse üle kandmisel.
<P>
Kui ühenduse tekstis on kajastatud aluspõhimõte, mis on nõukogu ja Euroopa Parlamendi vahelise kompromissi tulemus kaasseadusandjatena, tuleb see ka korralikult siseriiklikkusse õigusesse üle kanda.
<P>
Lõpetuseks, daamid ja härrad, soovin öelda, et mul on hea meel laiaulatusliku mitmetasandilise partnerluse stiilis avaliku konsultatsiooni väljavaate üle, mis annab meile raske töö järel võimaluse töötada kompromissi raamistikus, mis austab muudatusettepanekus 46 sätestatut ning muudab selle kohaldatavaks.
<SPEAKER ID="053" NAME="Pilar del Castillo Vera">
raportöör. - (ES) Proua juhataja, sooviksin veel lühidalt avaldada oma tänu kõigile neile, kes selles pikas telekomi paketi arutelude protsessis osalesid - volinikku, teisi raportööre, lühidalt kõiki neid, kes veel peale nõukogu eesistujariigi osalesid.
<P>
Toon välja kolm peamist punkti, mida pean oluliseks selle otsuse eeliste kokkuvõtmiseks, mis, ma usun, homme selles kojas suure enamusega vastu võetakse. Telekommunikatsiooni õigusliku raamistiku läbivaatamisel on kolm otsest mõju.
<P>
Esiteks lihtsustab see järgmise põlvkonna telekommunikatsioonivõrkude arendamist ning toob seega kasu tarbijatele, kes saavad võimaluse kasutada, hallata ja teostada tehinguid kiiremas ja ohutumas internetikeskkonnas, mis on kasulik nii üksiktarbijatele kui ka väikese ja keskmise suurusega ettevõtetele, kes Internetist sõltuvad.
<P>
Teiseks suureneb konkurents siseturul, mis toob samuti kasu tarbijatele, olgu nad siis üksikisikud või ettevõtted. Selle laiaulatuslikuma, suurema ja reaalsema konkurentsi eelisteks on paremad hinnad, paremad tooted ja kasvav innovatsioon.
<P>
Lõppude lõpuks tehakse see kõik põhiõigusi austades ning selles ei tohi kahelda keegi väljaspool parlamenti ega kogu Euroopas. Ei saa olla ühtegi riiklikku seadust, mis neid õigusi ei austa, kuna Euroopa on otsustanud, et põhimõte, millel antud reform põhineb, tagab põhiõigusena juurdepääsu Inernetile.
<SPEAKER ID="054" NAME="Francisca Pleguezuelos Aguilar" LANGUAGE="ES">
Proua juhataja, soovin korrata veel oma tänuavaldusi oma kolleegidele parlamendis nende sõnavõttude eest ning selle väga positiivse arutelu eest.
<P>
Minu arvates ei saa olla mingit kahtlust selles, et see reform annab suure panuse meie innovaatilisse 21. sajandi ühiskonda. Oleme sillutanud tee uute võimaluste loomiseks telekommunikatsioonitööstuses, sektoris, mis on ülimalt dünaamiline Euroopa Liidu majanduslikuks ja sotsiaalseks arenguks ning ennekõike tarbijakaitseks.
<P>
Olen kindel, ja usun, et seda näitas ka arutelu, et põhimõtteliselt olid tulemused head, kuigi oli ka mõningaid probleemsemaid teemasid, nagu näiteks arutelu sisu kaasamise üle sellesse paketti, nagu proua volinik ja mitmed teised parlamendi liikmed kommenteerisid.
<P>
Sellegipoolest on mul tunne, et saavutatud kompromiss lahendas hästi ka selle aspekti, kuna, nagu öeldud, hõlmab kahe direktiivi kohaldamisala artiklis 1 tunnistatud põhiõigusi ja vabadusi nagu ka juurdepääsu Internetile.
<P>
Kahtlemata soovin toetada Catherine Trautmanni palvet, et kui liikmesriigid vastutavad privaatsuse, sõnavabaduse, andmevabaduse ja üldiselt kõikide Euroopa inimõiguste ja põhivabaduste konventsioonis olevate õiguste eest, siis teevad nad seda Euroopa Komisjoni range jäiga järelevalve all, mis on minu arvates hetkel parim kindlustus, koos parlamendiga, et vabadus Internetis on põhimõte, mis on tasakaalus kõigi teiste õigustega.
<P>
See on kõik. Tänan teid väga, daamid ja härrad. Arvan, et oleme teinud head tööd ja võime enda üle uhked olla ning seega palun ma teil poolt hääletada.
<SPEAKER ID="055" NAME="Juhataja">
Tänan teid, ühendatud arutelu on nüüd lõpetatud.
<P>
Hääletamine toimub homme, kolmapäeval.
<P>
°°°
<SPEAKER ID="056" NAME="Carl Schlyter" AFFILIATION="Verts/ALE">
(SV) Panen tähele, et nõukogu ei ole siin, et kokkulepet kommenteerida. Palun teil nõuda nende kohalolekut enne homset hääletamist. Arvan, et paljud Euroopa kodanikud sooviksid nõukogult vastust sellele, miks nad on vastu tekstile, mis ütleb, et kedagi ei tohi eelneva kohtuotsuseta internetiteenusest ilma jätta. Soovin kuulda nõukogu selgitust selle vastuseisu kohta. Arvan, et ka tuhanded eurooplased tahavad teada, miks see nii on.
<SPEAKER ID="057" NAME="Juhataja">
Teie palve antakse edasi.
<P>
Kirjalikud avaldused (artikkel 142)
<SPEAKER ID="058" NAME="Lidia Joanna Geringer de Oedenberg  " LANGUAGE="PL">
Euroopa Liidu telekommunikatsioonialane õiguslik raamistik koostati 1990ndatel eesmärgiga liberaliseerida riiklike monopolide võimu all olevat koduturgu. Vahepeal on aga toimunud murrangulised tehnoloogilised muudatused mobiilside ja Interneti valdkonnas. Euroopa Liidu telekommunikatsiooniteenuste turgu reguleerivate õigusaktide kavandatavate reformide eesmärgiks, mille üle parlament homme hääletab, on kohandada Euroopa Liidu seadused nende muudatustega, parandades näiteks kasutajate positsiooni elektroonikaseadmete turul.
<P>
Minu isiklik seisukoht on, et juurdepääs Internetile on oluline tegur, mis toetab haridusprotsessi ning näitab, et inimesed saavad kasutada oma sõnavabadust ning pääseda ligi teabele ning tööturule. Internetikasutajatele ei tohi keelata juurdepääsu Internetile ning nende kasutamisõigusi ei tohi piirata ilma eelneva pädeva kohtu otsuseta. Seepärast arvan, et tuleb taastada kaks kõige olulisemat muudatusettepanekut - number 138 ja 166 - mis võeti parlamendis vastu esimesel lugemisel 2008. aasta septembris. Need muudatusettepanekud taastaksid kasutajate õiguse tagamise, paneksid seire teostamise kohustuse sisemistele reguleerivatele asutustele ning muudaksid seadusevastaseks kodanike juurdepääsu suvalise peatamise ja vabalt kasutatava piiramise rakendustele, teenustele ja sisule, mis on Internetis avaldatud.
<P>
Vormis, milles need teiseks lugemiseks 6. mail esitati, on need muudatusettepanekud, mida on küll nähtavast kõigest natukene muudetud, kuid mida on tegelikult väga põhjalikult muudetud, tõsiseks ohuks sõnavabadusele, Internetile juurdepääsu vabadusele ja õigusele teabele, mis on modernsete, demokraatlike kodanikuühiskondade tugisammasteks.
<SPEAKER ID="999" NAME="Katrin Saks  " AFFILIATION="PSE">
kirjalikult. - (ET) Uued reeglid, mille esitleb uus telekomi pakett, aitavad kaasa telekomituru korrastamisele ja edendavad tarbijakaitset. Tarbijatel on oluliselt lihtsam saada infot oma teenusepakkujalt ning teenusepakkujat vahetada. Lepingueelne info peab ütlema, kas tarbija on lepinguga mingiks kindlaks ajaks seotud. Samuti ei saa teenusepakkujad tarbijad kinni hoida rohkem kui 24 kuud. Telefoninumbri liigutamine ühe teenusepakkuja juurest teise juurde peab ära tegema ühe tööpäevaga. Paranenud on teenuste pakkumise läbipaistvus, tarbijatele on hinnavõrdluse võimalus veebilehtedel ning kohalikke operaatoreid võib kohustada pakkuma teenuseid puudega inimestele. Tarbijad võivad küsida hinna ülempiiri, kui nende tarbimine jõuab kuus teatud piirini. Kui teenusepakkuja levitab tahtmatult kellegi isikuandmeid internetis, peavad nad sellest inimesele korralikult teada andma.
<P>
Uued reeglid aitavad kaasa ka telekomituru korrastamisele ning uute teenuste turule tulekule. Raadiospektri haldamise kooskõlastamine ELs loob võimaluse täiesti uute teenuste pakkumiseks ning eemaldab tõkked, mis seni eksisteerisid näiteks mobiiltelefonides TV programmide vaatamisele. Suurendatud on riiklike regulaatorite õigusi ning loodud uus EL regulaator, eesmärgiga tugevdada sõltumatut turujärelvalvet, mis kindlasti tuleb kasuks ka tarbijatele. Tänan!
