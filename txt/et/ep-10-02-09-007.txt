<CHAPTER ID="007">
Selgitused hääletuse kohta
<P>
Suulised selgitused hääletuse kohta
<SPEAKER ID="113" NAME="Clemente Mastella" AFFILIATION="PPE">
(IT) Austatud juhataja! Head kolleegid! Äsja vastu võetud raamkokkulepe täiustab oluliselt Euroopa Parlamendi rolli, mis on tänu Lissaboni lepingu jõustumisele palju tähtsamaks muutunud.
<P>
President Barroso, oleme teid usaldanud ning ootame teilt nüüd samasugust lugupidamist seoses meie uute laienenud pädevustega.
<P>
Eriti oluliseks peame tihedamat koostööd eesmärgiga seada sisse mõlema institutsiooni vaheline korrapärane dialoog. Võtame lähtepunktiks lubadused, mida te siin istungitesaalis andnud olete, teie valmiduse seada sisse korrapärane dialoog seoses olulisemate põhimõtteliste küsimustega ja tähtsate õigusloomega seotud ettepanekutega ning teie lubaduse anda aru õigusloomega seotud algatuste taotluste praktiliste järelmeetmete kohta kolme kuu jooksul pärast nende vastuvõtmist.
<P>
Austatud president, meie institutsioonidelt oodatakse nn demokraatliku meetodi rakendamist, milleks peame looma erilise partnerluse eesmärgiga määratleda, rakendada - ja mis kõige tähtsam - kaitsta Euroopa tegelikke huvisid. Sellega kaasneb suurem vastutus komisjonile, kuid samuti meile kui Euroopa kodanike otsestele esindajatele.
<P>
Austatud president, kõik need eesmärgid nõuavad suuremat pühendumist meilt kõigilt: komisjonilt, parlamendilt, liikmesriikide parlamentidelt ja valitsustelt. Sellist Euroopat tahavad meie kodanikud ning sellise Euroopa peame suutma neile järgmise viie aasta jooksul ka luua.
<SPEAKER ID="114" NAME="Bernd Posselt" AFFILIATION="PPE">
(DE) Austatud juhataja! Ma hääletasin komisjoni poolt ning pooldan ka praegust raamkokkulepet, mis kujutab endast ajaloolist sammu. Sellele vaatamata hääletasin ma resolutsiooni vastu, kuna selle lõplik tekst esitati meile alles eile, mistõttu me ei saanud selle üksikasjade üle tõsiselt arutleda. Seetõttu pean ütlema, et mulle valmistab muret paljude punktide sõnastus, näiteks seoses üksikute parlamendiliikmete õigusega esitada küsimusi või seoses päevakorraga seotud salakokkulepete sõlmimise ohuga komisjoni ja parlamendi vahel, kui komisjon esimeeste konverentsil osaleb.
<P>
Seetõttu palun ma teha tekstis enne selle lõpplikku heakskiitmist veel mõned parandused. Väga õigesti öeldi, et parlamendil on rohkem volitusi. Vajame tihedamat koostööd komisjoniga, kuid me ei vaja salakokkuleppeid. Vajame rohkem, mitte vähem demokraatiat, sest seoses nende uute volitustega vajab parlament seda rohkem, mitte vähem.
<SPEAKER ID="115" NAME="Daniel Hannan" AFFILIATION="ECR">
(FR) Austatud juhataja! Mitte keegi istungisaalis viibijatest ei saa tegelikult kindel olla, et 500 miljonist eurooplasest on need 27 kandidaati kõige sobivamad Euroopa Komisjoni volinike kohtadele. Komisjonil on liiga palju volitusi. Lisaks täidesaatvale võimule on komisjonil ka õigus teha õigusloomega seotud algatusi. Kuid kellele anname me õiguse neid volitusi kasutada? Hulgale kompromisskandidaatidele, kelle nimetasid liikmesriikide valitsused tänu nende teenetele või lihtsalt selleks, et oma rivaale vaos hoida.
<P>
Võtame näiteks minu oma riigi kandidaadi paruness Ashtoni. Meile öeldakse, et Prantsusmaa valitsus ei poolda teda, kuna ta ei räägi prantsuse keelt. Kuid see on veel tema kõige väiksem puudus, austatud juhataja. Paruness Ashton pole kunagi seadnud end olukorda, kus tema ametissevalimine oleks toimunud üldise valmisõiguse alusel. Kuidas saab Euroopa Liit õpetada Iraanile või Kuubale demokraatiat, kui naine, kes ELi välisteenistust juhib, pole oma ametikohale valitud? Paruness Ashton ja tema föderalistidest sõbrad kohtlevad meid nn antieurooplastena. Kui aga tema ja ta sõbrad tuumarelvastusevastasest organisatsioonist Campaign for Nuclear Disarmament oleksid omal ajal võitnud, olekski meie kontinent jäänud lõhestatuks ja sajad miljonid eurooplased kannataksid siiani marksistliku türannia all. Mitte ükski tõeline eurooplane ...
<P>
(Istungi juhataja katkestas sõnavõtu)
<SPEAKER ID="117" NAME="Viktor Uspaskich" AFFILIATION="ALDE">
(LT) Ka mina soovin kindlasti tervitada ja õnnitleda uut komisjoni, uusi liikmeid, kuid ma tahaksin juhtida tähelepanu mõnele tõsiasjale, mida ei arutletud fraktsioonides, parlamendi istungitel ega täiskogu istungitel. Pean silmas komisjoni liikmete ametissenimetamist. Oma fraktsioonis ütlesin ma, et Euroopa Komisjoni tuleb nimetada need kandidaadid, keda toetab vähemalt kaks kolmandikku riigi parlamendist. See on üks punkt.
<P>
Teine punkt, mille üle ei peetud arutelusid, kuid mis on minu arvates siiski väga tähtis, on see, et uus komisjon peaks pöörama erilist tähelepanu Euroopa Liidu ettevõtjate kaitsmisele kaupade importimise eest sellistest riikidest, mis ei jaga meie väärtusi. Nendeks väärtusteks on keskkond, sotsiaalsed tagatised ja lõppude lõpuks ka demokraatlikud institutsioonid. Just sellesse valdkonda tuleb suunata rohkem raha, sest nimetatud impordid tõstavad meie teenuste ja kaupade hindasid ning raskendavad meie ettevõtjate konkurentsiolukorda ...
<SPEAKER ID="118" NAME="Daniel Hannan" AFFILIATION="ECR">
(FR) Austatud juhataja! Paruness Ashton ja tema föderalistidest sõbrad kohtlevad meid nn antieurooplastena. Kui aga tema ja ta sõbrad tuumarelvastusevastasest organisatsioonist Campaign for Nuclear Disarmament oleksid omal ajal võitnud, olekski meie kontinent jäänud lõhestatuks ja sajad miljonid eurooplased kannataksid siiani marksistliku türannia all. Mitte ükski tõeline eurooplane ja tõeline demokraat ei saa puhta südametunnistusega neid kandidaate toetada. Hääletades nende poolt ainult seepärast, et nad Euroopa integratsiooni toetavad, mõistab parlament ise enda üle kohut.
<SPEAKER ID="120" NAME="Iva Zanicchi" AFFILIATION="PPE">
(IT) Austatud juhataja! Head kolleegid! Mul on väga hea meel, et ma uue volinike kolleegiumi poolt hääletasin. Mul on hea meel, sest ma nägin mehi ja naisi, kes on igati pädevad ning kellel on selged ja hästi sõnastatud programmid. Kui lubate, siis soovin ma kõigepealt soovida edu Antonio Tajanile, kes on väärt mees ja suudab anda Euroopa tööstusele kindlasti olulise panuse.
<P>
Lõpetuseks pean arengukomisjoni aseesimehena rõhutama, kui suurepärase mulje jättis volinikukandidaat Kristalina Georgieva. Ta on tõepoolest otsusekindel ja võimekas naine, kellest saab arengukomisjoni jaoks kindlasti suurepärane suunanäitaja. Ma soovin kõigile volinikele edu uutel ametikohtadel.
<SPEAKER ID="121" NAME="Peter Jahr" AFFILIATION="PPE">
(DE) Austatud juhataja! Arvestades suurte väljakutsetega, mis Euroopa ees seisavad, on uue toimiva komisjoni ametissenimetamine väga oluline ja teretulnud asjaolu. Lisaks sellele on edu saavutamiseks vaja parlamendi ja komisjoni vahelist koostööd, mis toimib võrdsetel alustel ning põhineb usaldusel. Täna vastu võetud kokkulepe annab selle saavutamiseks olulise aluse.
<P>
Nüüd on parlamendil täielikud volitused seoses kaasotsustamisega ning seeläbi on ta komisjoni ja nõukoguga võrdväärne kõikides valdkondades. Selles olukorras kavatseme teha tihedat koostööd komisjoniga, tuginedes usaldusele ja näidates üles ka mõistvust. SWIFT-kokkulepe on üks paremaid näiteid sellest, et ilma parlamendita ei saa enam ühegi teema üle otsustada. Ma arvan, et seoses SWIFT-kokkuleppega seisab meil siin täiskogul kindlasti veel üks arutelu ees.
<SPEAKER ID="122" NAME="Alfredo Antoniozzi" AFFILIATION="PPE">
(IT) Austatud juhataja! Head kolleegid! Hääletasin Barroso komisjoni poolt, sest ma olen kindel, et nad suudavad julgelt ja enesekindlalt astuda vastu majandus- ja finantskriisi väljakutsetele.
<P>
Loodan samuti, et nad pööravad tähelepanu mõnele teemale, mis minu jaoks on eriti südamelähedased. Siinkohal pean eeskätt silmas regionaalpoliitikat, mis muutub veel eriti oluliseks seoses meie territooriumide kasvamise ja arenemisega ning mille vahendeid ei tohi Euroopa Liidu eelarve reformi käigus mitte mingil juhul kärpida.
<P>
Loodan ka, et komisjon pöörab tähelepanu eluasemekriisile, mille käes meie kaaskodanikud kannatavad ja mis just suurtes linnastutes tihti murettekitavaid mõõtmeid saavutab. Sellega seoses loodan, et uus komisjon, millele ma kõike head soovin, võtab taas eesmärgiks spetsiifiliste rahastamisvahendite loomise seoses sotsiaalkorterite ja muu eluasemepoliitikaga.
<SPEAKER ID="123" NAME="Ryszard Czarnecki" AFFILIATION="ECR">
(PL) Austatud juhataja! Mitme kuu eest hääletasin ma täieliku veendumusega José Manuel Barroso kui uue Euroopa Komisjoni presidendi poolt. Kui aus olla, siis polnudki alternatiivi. Liberaalide alternatiiv Guy Verhofstadt ja föderalistide alternatiiv Jean-Claude Juncker polnud lihtsalt vastuvõetavad. Täna pean aga José Manuel Barroso pooldajana kurbusega tunnistama, et komisjoni koosseisus, mille ta meile esitas, on väga tõsiseid puudusi. Mina ja ükski minu kolleeg ei saa toetada komisjoni, kuhu kuulub volinik, kes on ausalt öeldes alles oma ametit õppimas. Kui ta oleks rahvusvaheliste suhete üliõpilane ja oleks end väljendanud suulisel eksamil nii nagu ta end ärakuulamistel väljendas, siis oleks ta lihtsalt ruumist välja visatud. Poolas ei saaks ta ühestki eksamist läbi. Ma ei saa toetada komisjoni, milles taanlasest volinik tahab sulgeda söekaevandusi, mille hulka kuulub ka kaevandusi minu koduriigis. Ka see on põhjus, miks ma hääletamisest hoidusin. Olen veendunud, et praeguse komisjoniga kaasneb väga palju küsimusi ja me kavatseme komisjoni väga hoolikalt jälgida.
<SPEAKER ID="124" NAME="Joe Higgins" AFFILIATION="GUE/NGL">
Austatud juhataja! Ma hääletasin uue Euroopa Komisjoni ametissenimetamise vastu, sest komisjon jätkaks lihtsalt sama parempoolse neoliberaalse majanduspoliitikaga, mis on põhjustanud juba katastroofilised kriisid paljude ELi liikmesriikide kapitalistlikes majandustes. Sellest, väidetavalt uuest Euroopa Komisjonist tuleb täpselt sama seisnud vein, mis kannab sama vana neoliberaalset Barroso etiketti.
<P>
Need liberaliseerimise, dereguleerimise ja privatiseerimise poliitikad - mis, olgem ausad, võeti vastu Euroopa suurettevõtete korraldusel - avaldavad katastroofilist mõju töölisklassi kuuluvatele inimestele, põhjustades massilist töötust ja kahjustades rängalt nende elukvaliteeti. Seoses kriisidega Kreekas ja Iirimaal leppis Euroopa Komisjoni ladvik kokku, et töölisklass peab maksma ning pankureid ja spekulante tuleb aidata. Euroopa töötajad ja vaesed peavad mobiliseerima oma jõu nende katastroofiliste poliitikate vastu ning nõudma tõeliselt demokraatlikku ja sotsiaalset Euroopat ning see tähendab, et tuleb hakata vastu selle uue Euroopa Komisjoni poliitikatele.
<SPEAKER ID="125" NAME="Frank Vanhecke" AFFILIATION="NI">
(NL) Väga lühikese sõnavõtuaja tõttu saan ma muidugi käsitleda ainult paari põhjust, miks me uut Euroopa Komisjoni ei toetanud. Üks nendest põhjustest on näiteks asjaolu, et praegune Euroopa Komisjon jätkab vanas vaimus läbirääkimisi mitteeuroopaliku islamiriigi Türgiga Euroopa Liiduga liitumise osas, seda hoolimata asjaolust, et Türgi liitumise vastu on enamik eurooplastest, kes ise pole saanud oma arvamust seoses liitumisega avaldada.
<P>
Teiseks põhjuseks on asjaolu, et Euroopa Komisjon pooldab endiselt miljonite ning pikemas perspektiivis isegi kümnete miljonite mitteeurooplastest sisserännanute saabumist meie kontinendile, kus on juba nüüd kümneid miljoneid töötuid. Lisaks asjaolu, mis ka juba ärakuulamiste käigus selgus, et mitte ükski uutest Euroopa volinikest pole valmis lahendama demokraatia puudujäägi probleemi.
<P>
Juba nendest põhjustest piisab, et mitte uue Euroopa Komisjoni poolt hääletada.
<SPEAKER ID="126" NAME="Francesco Enrico Speroni" AFFILIATION="EFD">
(IT) Austatud juhataja! Head kolleegid! Me pole saanud uuelt komisjonilt seni veel kindlat või rahuldavat vastust seoses võitlusega ebaseadusliku sisserände vastu Euroopa Liidus. Ainuüksi sellest piisaks, et mitte toetada komisjoni tööd ja selle programme.
<P>
On veel üks asjaolu. Nimelt pole komisjon ja ennekõike selle president olnud eriti aldis võtma vastu parlamendi õigusloomega seotud algatusi. Võiks öelda, et see on demokraatia põhimõtte rikkumine, vähemalt jääb selline mulje. Meie, Euroopa Parlamendi liikmed, oleme ainsad otseselt valitud rahva esindajad ning meie algatusõigusest mitte lugupidamine või vähemalt katsed seda eirata - isegi kui see uues Lissaboni lepingus asutamislepingute artikli 255 kohaselt nüüd lubatud on - ei võimalda usaldushääletust seoses president Barroso või tema volinikega.
<SPEAKER ID="127" NAME="Syed Kamall" AFFILIATION="ECR">
Austatud juhataja! Kui vaadata meie ees täna olnud kandidaate, siis ma arvan, et suurem osa siinolijatest ütleks, vaatamata oma poliitilisele veendumusele, et nende seas oli häid ja isegi väga häid kandidaate, aga ka halbu ja väga halbu. Kahjuks ei vastanud mõned kandidaadid ka kõikidele küsimustele oma mineviku kohta. Euroopa Parlamendi liikmetena aga puudus meil võimalus hääletada üksikute volinike poolt või vastu ning seega oli meil vaid võimalus hääletada kõigi volinike poolt üheskoos või nad kõik tagasi lükata. See on väga kurb ja kahetsusväärne ning sel põhjusel ma hoidusin hääletusest.
<P>
Kuulasime president Barroso sõnavõttu Euroopast, mis kriisile vastu astub. Kui me tahame tõepoolest kriisile vastu astuda, siis peame kandma hoolt selle eest, et me ei võtaks enam vastu üha rohkem ja rohkem sobimatuid määrusi. Peame kandma hoolt selle eest, et iga direktiivi või määruse kohta teostatakse korralik mõjuhinnang. Võtame näitena alternatiivsete investeerimisfondide valitsejaid käsitleva direktiivi, mis vähendab Euroopa ettevõtjatele saadavalolevat raha, mis omakorda sunnib rikkuse loojad Euroopa Liidust lahkuma ning vähendab investeeringuid arengumaadesse. Kui oleks ainult kuidagi võimalik vähendada siin vastuvõetavate määruste hulka!
<SPEAKER ID="128" NAME="Nirj Deva" AFFILIATION="ECR">
Austatud juhataja! Kagu-Inglismaa inimesed valisid mind selleks, et ma ELi ümber korraldaks. Ühe hääletusega korraga kõigi 27 voliniku poolt hääletamine ei näita, et midagi on muutunud. See pole ümberkorraldamine, see pole läbipaistvus, see pole vastutus ega vastutustundlik kinnitamine. Ma usaldan väga José Manuel Barrosot ning mõnda volinikku, kellega ma varem kokku puutunud olen. Kuid see ei tähenda veel usaldushääletust terve volinike kolleegiumi üle. Iga volinik on poliitikaajaloo seisukohalt ainulaadne. Mitte ühelgi teisel inimesel nn demokraatias pole seoses ühe ja sama õigusaktiga algatavat, seadusandlikku ja täideviivat võimu korraga, kui teda pole individuaalselt ametisse valitud. See on vastuvõetamatu, austatud president, ning seetõttu pidin ma kahjuks hääletusest hoiduma.
<SPEAKER ID="129" NAME="Philip Claeys" AFFILIATION="NI">
(NL) Hääletasin uue komisjoni vastu, sest pole mingeid märke sellest, et uus komisjon hakkaks töötama selle nimel, et vähendada lõhet keskmise eurooplase ja Euroopa institutsioonide, ennekõike Euroopa Komisjoni, vahel.
<P>
Kuulasin laienemisvoliniku kandidaati tema ärakuulamisel väliskomisjonis, mille käigus ta näis näiteks olevat igati valmis unustama kõik mitteeuroopaliku Türgi liitumise vastased kaebused, nagu seda on juba viis aastat tehtud.
<P>
Uus komisjon tahab ka suuremat majanduslikku sisserännet, veelgi soosivamat käitumist ning veel rohkem vahelesegamist, mis kõik on Lissaboni lepingu raames veel eriti häbiväärne asjaolu ja ei jäta üldsegi mitte head muljet.
<SPEAKER ID="130" NAME="Gerard Batten" AFFILIATION="EFD">
Austatud juhataja! Hääletasin komisjoni vastu, sest ma ei taha, et minu üle valitseks üldse mingisugune Euroopa Komisjon, olenemata koosseisust, kuid mul on ka kindlad põhjused praeguse komisjoni vastu hääletamiseks. Mitu komisjoni liiget olid kunagi kommunistliku partei liikmed või vähemalt sellega seotud. Näiteks kuulusid sinna muuhulgas José Manuel Barroso, Štefan Füle, Andris Piebalgs ja Janez Potočnik. Paruness Ashton oli laekur tuumarelvastusevastases organisatsioonis Campaign for Nuclear Disarmament, mis polnud eriti parem kui kommunistlik organisatsioon ning isegi osa organisatsiooni rahast tuli Nõukogude blokilt.
<P>
Ta ei kõlba vastutama välis- ja julgeolekupoliitika eest. Auväärt paruness tegeles oma koduriigi kaitsepoliitika õõnestamisega sel ajal, kui me seisime silmitsi vaenlaste loodud kõige suurema ohuga - tuumaohuga. Komisjon on Euroopa Liidu uus de facto valitsus. Euroopa kõnnib nagu kuutõbine hukatuse poole. Meid valitsevad nüüd kommunistid, kollaboratsionistid ja rahvareeturid.
<SPEAKER ID="131" NAME="Seán Kelly" AFFILIATION="PPE">
Austatud juhataja! Mul oli hea meel täna komisjoni poolt hääletada, sest minu arvates oli see antud tingimustes ja parlamendi kodukorrast lähtudes õige tegu. Me vajame komisjoni ja see on meil nüüd olemas.
<P>
Sellele vaatamata oleks süsteem palju parem, kui iga volinik valitakse eraldi tema teenete alusel, mitte üheskoos, nagu mitmed kolleegid juba õigesti märkisid. Näiteks jalgpallimeeskonna kokkupanemisel ei valita neid samuti kõiki korraga. Iga mängija valitakse tema enda saavutustest lähtudes, et saada võimalikult hea tulemus. Ma arvan, et see on eesmärk, mille nimel me töötama peame ning muutma eeskirju nii, et järgmine kord, kui komisjoni liikmeid valitakse, valitakse neid nende endi teenete tõttu. Nii oleksid riigid sunnitud esitama parimaid võimalikke kandidaate ning kandma hoolt selle eest, et need kandidaadid endast ka parima annavad. Minu arvates saaksime nii palju parema meeskonna. Vahepeal aga ootan ma juba kannatamatult võimalikult tihedat koostööd komisjoniga järgmise viie aasta jooksul.
<SPEAKER ID="132" NAME="Paul Rübig" AFFILIATION="PPE">
(DE) Austatud juhataja! Mul on hea meel, et parlamendis täna niivõrd suur üksmeel valitses. Paljud on nõudnud tugevat Euroopat. Üksmeel teeb meid tugevaks ja seetõttu on mul hea meel, et hääletus uue komisjoni üle nii positiivselt läks. Lõppude lõpuks saab ainult tõhus Euroopa olla ka sotsiaalne Euroopa. Komisjon andis seoses sellega selged lubadused, sest lõpuks saab ju jagada ainult seda, mis on juba tehtud. Seetõttu on väga tähtis, et me keskenduksime Euroopas väljaõppele ja haridusele ning infrastruktuurile ja teadusuuringutele.
<P>
Suhteliselt lihtne on teha rikastest vaesed, kuid vaestest rikaste tegemine on palju arukam, keerulisem ja kaugeleulatuvam ülesanne. See peab jääma Euroopa eesmärgiks.
<P>
Kirjalikud selgitused hääletuse kohta
<SPEAKER ID="135" NAME="Zigmantas Balčytis  " AFFILIATION="S&amp;D">
kirjalikult. - Lissaboni lepinguga liiguvad institutsioonidevahelised suhted parlamendi ja komisjoni vahel eri suunas. Meie, parlamendiliikmed, saadame komisjonile selge sõnumi, et Euroopa Parlament ei ole Euroopa poliitika edasisel kujundamisel enam kunagi kõigest vaatleja, vaid on võrdne osapool. Poliitilistes tegevustes ühenduse tasandil puudub sidusus ning see jätab Euroopa täielikult tegutsemisvõimetuks ootamatutes olukordades. Kui need olukorrad tekivad, siis ei suuda me neile tõhusalt ja koordineeritult reageerida. Komisjoni president lubas astuda avatud, läbipaistvasse ja konstruktiivsesse suhtesse Euroopa Parlamendiga, et seada üheskoos selged ja teostatavad poliitilised eesmärgid ning luua kvaliteetseid õigusakte. On aeg, et president Barroso oma lubadusi meelde tuletaks ning kannaks hoolt selle eest, et raamkokkulepe kajastaks selgelt Euroopa Parlamendi taotlusi.
<SPEAKER ID="999" NAME="Vilija Blinkevičiūt " LANGUAGE="LT">
Toetan kõnealust raamkokkulepet, sest koostöö Euroopa Parlamendi ja Euroopa Komisjoni vahel on eriti vajalik Euroopa Liidu stabiilsuse tugevdamise ja selle toimimise tõhususe seisukohalt. Kõnealuse kokkuleppe kohaselt peab Euroopa Komisjon pärast õigusloomega seotud algatuse esitamist Euroopa Parlamendile vastama sellele ühe kuu jooksul ning valmistama ühe aasta jooksul ette sobiva Euroopa Liidu õigusakti. Kui Euroopa Komisjon ei ole valmis nõutud õigusakti ette valmistama, peab ta oma otsust üksikasjalikult õigustama. Seni sai ainult Euroopa Komisjon teha algatusi seoses Euroopa Liidu õigusaktidega, kuid Lissaboni lepingus on sätestatud, et ka Euroopa Parlamendi enamusel on õigus luua Euroopa Liidu õigusakte. Parlamendi ja komisjoni vahel toimub tihe koostöö juba varajases etapis seoses kodanike algatatud õigusloomega seotud algatuste taotlustega. Rahvusvaheliste lepingute allkirjastamisel osalevad läbirääkimistel ka Euroopa Parlamendi eksperdid. Kokkuleppega antakse Euroopa Parlamendile õigus osaleda vaatlejana teatud Euroopa Liidu rahvusvahelistel läbirääkimistel ning õigus saada täiendavat teavet rahvusvaheliste lepingute kohta.
<SPEAKER ID="136" NAME="Andrew Henry William Brons  " AFFILIATION="NI">
kirjalikult. - Me oleme nõus ettepaneku nende osadega, mis käsitlevad parlamendi võrdset kohtlemist komisjoniga võrreldes seoses juurdepääsuga koosolekutele ning teabele, komisjoni presidendi korrapäraseid arutelusid Euroopa Parlamendi presidendiga, koostööd seoses kodanike algatustega, õigusaktide mõjuhinnanguid ning mittesiduvate õigusaktide kasutamist (karistusõiguse asemel?). Samas ei ole me nõus direktiivide ülevõtmiseks kehtestatavate siduvate tähtaegade rangemaks muutmise ja paindumatusega ning õnnitleva keelekasutusega seoses Euroopa Liidu ja selle ametnikega.
<SPEAKER ID="998" NAME="Maria Da Graça Carvalho  " LANGUAGE="PT">
Tervitan täna heaks kiidetud resolutsiooni ettepanekut seoses uue poliitilise raamkokkuleppega, mis hakkab juhtima Euroopa Komisjoni ja Euroopa Parlamendi vahelisi institutsionaalseid suhteid ning tugevdab Euroopa Parlamendi volitusi, mis tulenevad Lissaboni lepingust.
<P>
Üks tähtsamaid aspekte uue institutsionaalse tasakaalu jaoks, mida praegune kokkulepe käsitleb, on garantii, et komisjon rakendab parlamendi ja nõukogu puhul võrdse kohtlemise põhimõtet.
<P>
Rõhutan ka, kui tähtis on korrapärane dialoog komisjoni ja parlamendi vahel tänu juurdepääsule esimeeste konverentsi ja komisjonide esimeeste konverentsi ning volinike kolleegiumi vahelistele kohtumistele.
<P>
Lisaks parandab täidesaatva institutsiooni vastutust ka uus ümberkorraldatud infotund komisjoni liikmetega täiskogu istungitel.
<SPEAKER ID="137" NAME="Edite Estrela  " LANGUAGE="PT">
Andsin poolthääle Euroopa Parlamendi resolutsioonile Euroopa Parlamendi ja komisjoni vahelise läbivaadatud raamkokkuleppe kohta parlamendi järgmiseks ametiajaks, kuna nimetatud kokkulepe pole tähtis ainult oma sümboolse väärtuse tõttu - resolutsioon on selgeks märgiks sellest, et mõlemad Euroopa institutsioonid, parlament ja komisjon, on ühiselt pühendunud Euroopa projekti arendamisele -, vaid ka selle sisu pärast, kuna selles on mõlema osapoole kohustused sätestatud nii, et need on suutelised paremini lahendama tuleviku probleeme ja meie kodanike muresid.
<SPEAKER ID="138" NAME="Diogo Feio  " LANGUAGE="PT">
Euroopa Parlament on pidanud minevikus tihti leppima komisjoni või nõukogu fait accompli'dega ning kiitma heaks juba langetatud otsuseid. Selline olukord, mille üle parlament kurtnud on, lõi tasakaalutuse kolme peamise Euroopa institutsiooni vahelistes suhetes. Parlament, mis on otsuste tegemise protsessi seisukohalt üha enam komisjoniga võrdseks partneriks muutumas, peaks praegu saama komisjonilt sama tähelepanu, mida saab nõukogu.
<P>
Selle asemel, et probleemseid valdkondi vaid veidi täiustada, loodan ma, et Euroopa Parlamendi ja komisjoni vaheline läbivaadatud raamkokkulepe kiirendab menetlusi, parandab veelgi meie koostööd ning edendab kiiret ja tõhusat teabevahetust nii, et liikmesriikide valitud esindajad saaksid õigeaegselt sõna sekka öelda ja et sellega siis ka arvestatakse. Arvestades seda, kuidas raamkokkulepe valmis, arvan ma, et see saab tõesti võimalikuks.
<P>
Nendel põhjustel on Euroopa Komisjoni presidendi algatus seoses erilise partnerluse loomisega parlamendi ja komisjonile alluvate institutsioonide vahel täielikult õigustatud. Loodan, et see ainult ei õitse, vaid kannab ka vilju.
<SPEAKER ID="139" NAME="José Manuel Fernandes  " LANGUAGE="PT">
Arvestades Lissaboni lepingu mõju Euroopa Liidu institutsioonide toimimisele ja ühise vastutuse tugevdamisele otsuste tegemise protsessis, on igati vajalik kehtestada menetlused, millega oleks tagatud ning garanteeritud teabe ja seisukohtade hästi toimiv ja tõhus vahetamine seoses Euroopa integratsiooni tugevdamise ja arendamise strateegiatega. Võimalus korraldada korrapäraseid töökohtumisi enne seda, kui iga institutsioon esitab materjalid seoses õigusaktide ja regulatsioonidega, edendab kindlasti koostööd, ideede, projektide ja seisukohtade sobitamist ning otsuste eelnõude täiustamist. Sel viisil väldime administratiivseid ja bürokraatlikke menetlusi ennekõike seoses resolutsioonide tagasisaatmise ja parandamisega, millega väldime omakorda ettepanekute ja vastuettepanekute arvu kasvamist.
<P>
Tegemist on kokkuleppega, mis tugevdab koostööd Euroopa institutsioonide vahel ning tagab, et komisjon kohaldab seoses parlamendi ja nõukoguga võrdse kohtlemise põhimõtet. Seetõttu on väga tähtis, et kõnealune raamkokkulepe võimalikult kiiresti rakendatakse. Samavõrd oluline on ka tunnistada, et kokkulepet tuleb pidavalt hinnata, et oleks võimalik täiustada sellega loodud institutsionaalse suhte tõhusust ja mõjusust.
<SPEAKER ID="140" NAME="Robert Goebbels  " LANGUAGE="FR">
Loobusin hääletusest Euroopa Parlamendi ja komisjoni vahelise raamkokkuleppe üle. Parlament ei peaks nõudma kaasseadusandjana veel suuremaid volitusi komisjoni volituste arvelt. Kogu leping ja ainult leping - nii kärbib parlament komisjoni algatuste tegemise õigust. Nagu president Buzek ütles, astusime me veel ühe sammu selle poole, et parlamendiliikmed saavad teha õigusloomega seotud algatusi. Kui saabub päev, mil parlamendiliikmed saavad teha õigusloomega seotud ettepanekuid, leiab iga huvigrupp endale parlamendiliikme, kes nende huvide eest seisaks. Ma tahan säilitada äraproovitud ühenduse meetodit, kus komisjon kaitseb ja teeb otsuseid seoses ühiste Euroopa huvidega, millest tulenebki komisjoni õigusloomega seotud algatuste tegemise ainuõigus. Komisjoni ja parlamendiga seotud institutsioonide vahel toimuvate kohtumiste arvu suurendamine ei aita meil luua tõhusamat Euroopa poliitikat.
<SPEAKER ID="141" NAME="Ian Hudghton  " AFFILIATION="Verts/ALE">
kirjalikult. - Hääletasin parlamendi ja komisjoni vahelise uue raamkokkuleppe poolt. Lissaboni lepingu jõustumisega sai täiskogu rohkem volitusi ja meie töösuhet komisjoniga tuleb vastavalt kohandada. Eriti hea meel on mul uue kokkuleppe osa üle, mille kohaselt peab komisjoni president vastama parlamendile, kui täiskogu palub komisjoni presidendil avaldada umbusaldust ühele volinikule. Vaatamata sellele, et ma hääletasin täna uue komisjoni koosseisu poolt, ei poolda ma seda kõik-või-mitte-midagi-süsteemi, millega parlament peab kiitma heaks komisjoni kui terviku. Ma tervitan igat menetlust, mis annab meile parema võimaluse võtta volinikke eraldi vastutusele.
<SPEAKER ID="142" NAME="Elisabeth Köstinger  " LANGUAGE="DE">
Euroopa Parlamendi heakskiit uuele komisjonile ei tähenda täielikku tegevusvabadust, vaid kõigest usaldushääletust. Nüüd aga saame vähemalt alustada koostööd täiesti pädeva komisjoniga. Lissaboni lepingu jõustumisega tasakaalustati ja tugevdati oluliselt Euroopa Parlamendi rolli ning täna vastu võetud Euroopa Parlamendi ja komisjoni vahelisi suhteid käsitleva raamkokkuleppega sai lõpuks kinnitatud Euroopa Parlamendi positsioon komisjoniga võrdse partnerina, mille üle mul on väga hea meel. Raamkokkuleppega lõime hea aluse edasiseks koostööks ning edaspidi rõhutame kindlasti dialoogi pidamise tähtsust võrdse partnerina. Euroopa Parlamendi kaasamine õigusloomega seotud algatustesse juba varajases etapis on kahtlemata ka komisjoni huvides, et tagada protsessi tõhusus, mis on Euroopa rahva ning aktiivse demokraatia huvides ja neile kasuks.
<SPEAKER ID="143" NAME="Jean-Luc Mélenchon  " LANGUAGE="FR">
Euroopa Parlamendi liikmed valitakse üldise valimisõiguse alusel ning seega esindavad nad Euroopa rahvast. Seetõttu on lausa hämmastamapanev, et esimeeste konverents peab paluma juurdepääsu samale teabele, mis on kättesaadav komisjonile ja nõukogule, või luba nende kohtumistel osalemiseks, kui neid ennast parlamendi kohtumistele lausa kutsutakse. Kuidas on võimalik, et parlament ei nõua oma esindavale rollile tuginedes, et komisjon parlamendi algatusi harilikus korras toetaks? Miks lepib parlament asjaoluga, et komisjon võib lükata tagasi parlamendi taotluse seoses umbusalduse avaldamisega ühele volinikule? Kidas on vastuvõetav, et parlament ei saa avaldada siduvat arvamust, kui komisjon oma töökorda muudab?
<P>
Kidas on võimalik, et parlament ei esita tugevamaid nõudmisi seoses parlamendi delegatsiooni esimeestele vaatleja staatuse andmisega rahvusvahelistel konverentsidel? Üks asi on see, kui Lissaboni leping taandab parlamendi mingiks päraparlamendiks, kuid hoopis teine asi on see, kui parlamendiliikmed sellise nonsensiga ka nõus on. Ma hääletan otsuse vastu, sest ma pean lugu mandaadist, mille Prantsusmaa rahvas mulle andis.
<SPEAKER ID="144" NAME="Nuno Melo  " LANGUAGE="PT">
Lissaboni lepingu jõustumisega tekkis vajadus sõlmida Euroopa Parlamendi ja komisjoni vahelisi suhteid käsitlev raamkokkulepe. Siin täna suure häälteenamusega heaks kiidetud resolutsiooni ettepanek kajastab Euroopa Parlamendi uut ja väga tähtsat rolli. Dokumendis on selgesti tunda Lissaboni lepingu vaimu seoses parlamendi vastutuste laienemisega, parlamendi ja nõukogu võrdse kohtlemise põhimõttega ning parlamendi uute volitustega erinevates küsimustes. Sellest vaatenurgast kujutab heakskiidetud resolutsiooni ettepanek endast ELi konstitutsioonilise protsessi täiustumist.
<SPEAKER ID="145" NAME="Andreas Mölzer  " LANGUAGE="DE">
Resolutsiooni ettepanekus Euroopa Parlamendi ja komisjoni vahelise läbivaadatud raamkokkuleppe kohta parlamendi järgmiseks ametiajaks on väga mõistlikke lähtekohti. Resolutsiooni ettepanekus on komisjoni garantii seoses võrdse kohtlemise põhimõtte rakendamisega tulevikus parlamendi ja nõukogu puhul ning selles on määratletud kindlad tähtajad, millest komisjon seoses õigusloomega seotud algatuste esitamisega kinni peab pidama.
<P>
Mis puudutab aga parlamendi taotlust komisjoni presidendile ühe komisjoniliikme tagasiastumise nõudmise kohta, siis see on vastuvõetamatu ja mõttetu. See oleks mõttekas ainult siis, kui komisjoni valimisel oleks võimalik hääletada iga komisjoniliikme osas eraldi, mis praegu aga võimalik pole. Sel põhjusel hääletasin ma resolutsiooni ettepaneku vastu.
<SPEAKER ID="146" NAME="Birgit Schnieber-Jastram  " LANGUAGE="DE">
Minu jaoks on kahetsusväärne, et raamkokkuleppes puudub viide Euroopa Parlamendi kontrollmehhanismidele ja et mõnes kokkuleppe lõigus puudub selgus seoses võimude lahususega. Seetõttu otsustasin ma hääletusest hoiduda.
<SPEAKER ID="147" NAME="Nuno Teixeira  " LANGUAGE="PT">
Lissaboni leping kehastab uut institutsionaalset tasakaalu, mis annab Euroopa Parlamendile palju parema staatuse teiste institutsioonidega võrreldes. Raamkokkulepe on nähtud ette Euroopa Parlamendi ja komisjoni vaheliste igapäevaste suhete korraldamiseks partnerluses, mida on nüüd tugevdatud ja kohandatud Lissaboni lepingu uutele aspektidele tuginedes. Lähtepunktiks võeti hiljuti ametisse valitud komisjoni presidendi José Manuel Durão Barroso lubadused ning tema ettepanek luua Euroopa Parlamendi ja komisjoni vahel eripartnerlus. Mul on väga hea meel komisjoni kohustuse üle anda lühikese aja jooksul aru kõigi õigusloomega seotud algatuste taotluste kohta, kuna see kajastab Euroopa Parlamendi kasvavat tähtsust kaasseadusandjana, ennekõike sellistes valdkondades nagu regionaalpoliitika. Minu arvates on väga positiivne ka asjaolu, et kokkuleppega tagab komisjon, et kohaldab parlamendi ja nõukogu suhtes võrdse kohtlemise põhimõtet, ning et kokkuleppega on tagatud tihedam institutsioonidevaheline koostöö seoses õigusloomekava ja iga-aastase tööprogrammi koostamise ja rakendamisega. Nendel põhjustel ning ennekõike seepärast, et raamkokkulepe tugevdab Euroopa Parlamendi rolli ning annab uut jõudu Euroopa Liidule, hääletasin ma ettepaneku poolt.
<SPEAKER ID="148" NAME="Róża Gräfin Von Thun Und Hohenstein  " LANGUAGE="PL">
Uues Euroopa Parlamendi ja komisjoni vahelises raamkokkuleppes on mitu tähtsat elementi. Esmalt võrdse kohtlemise põhimõtte rakendamine parlamendi ja nõukogu puhul, mis tugevdab Euroopa Liidu demokraatlikke volitusi. Teiseks annab kokkulepe parlamendile täiendavad volitused komisjoni õigusloomega seotud algatuste järelevalve üle, tänu millele saab parlament avaldada suuremat mõju vastuvõetavatele seadustele.
<P>
Kokkuleppesse on kaasatud ka klausel kohustuslike vastavustabelite avaldamise kohta, mida ma nõudsin oma raportis siseturu tulemustabelite kohta, ning siduvad tähtajad seoses direktiivide rakendamisega, mis ei tohi ületada kahte aastat. Tänu sellele on lootust, et ühisturu loomise plaan saab palju kiiremini teoks. Kokkulepe tugevdab ka ühenduse lähenemisviisi ning täiustab mõlema institutsiooni toimimist. Samuti kohustab kokkulepe institutsioone toimima nii, et Euroopa Liit oleks tõeline ühendus.
<SPEAKER ID="997" NAME="Silvia-Adriana Ţicău  " LANGUAGE="RO">
Hääletasin Euroopa Parlamendi resolutsiooni poolt seoses Euroopa Parlamendi ja komisjoni vahelise läbivaadatud raamkokkuleppega parlamendi järgmiseks ametiajaks, sest minu arvates on nimetatud kokkulepe igati vajalik Euroopa Parlamendi ja tulevase Euroopa Komisjoni vahelise koostöö seisukohalt. Euroopa institutsioonid peavad tagama nn ühenduse meetodi tõhusa rakendamise Euroopa kodanike hüvanguks. Vastavalt Lissaboni lepingu uutele sätetele, millega luuakse uus institutsionaalne tasakaal, saab Euroopa Parlament nõuda komisjonilt õigusloomega seotud ettepanekute esitamist ning komisjon peab esitama õigusloomega seotud ettepaneku ühe aasta jooksul pärast parlamendilt sellekohase taotluse saamist. Tänu parlamendi volituste laienemisele, institutsioonidevahelisele koostööle ja lihtsamate ELi õigusaktide edendamisele toimib ELi õigusloomeprotsess palju paremini ning kodanikud on palju aktiivsemalt ja otsesemalt Euroopa õigusaktide koostamisse kaasatud. Komisjon peab reguleerima Lissaboni lepingus sätestatud menetlusi ja tingimusi, mille kohaselt ELi kodanikel on õigus paluda, et komisjon esitaks õigusloomega seotud ettepanekuid teemadel, mida nad vajalikuks peavad.
<SPEAKER ID="996" NAME="Anna Záborská  " LANGUAGE="FR">
Tänasel 2010. aasta veebruari täiskogu istungil oleme tunnistajaks institutsionaalse koostöö algusele, mis kestab järgmised viis aastat. Vaatamata sellele, et parlament alustas tööd pärast kogu Euroopas toimunud valimisi ja tegi kiiresti vajalikud otsused seoses institutsioonisisese vastutuse jagunemise ja kodukorraga, on läinud kaua aega, et leppida kokku üksikasjad seoses Lissaboni lepingust tuleneva institutsioonidevahelise koostööga nõukogu ja komisjoni vahel. Samaaegselt aset leidnud volinike ametissenimetamise protsess lihtsustas kindlasti õigusloomega seotud algatuste tegemise õiguse andmist, mis Euroopa Parlamendil nüüdsest peale on. Nüüdsest peale on komisjon kohustatud andma aru õigusloomega seotud algatuste taotluste praktiliste järelmeetmete kohta pärast õigusloomega seotud algatusraporti vastuvõtmist vastavalt Euroopa Liidu toimimise lepingu artiklile 225. Kui Euroopa Parlament seda kvalifitseeritud häälteenamusega nõuab, peab komisjon esitama õigusloomega seotud ettepaneku hiljemalt ühe aasta pärast või lisama ettepaneku järgmise aasta tööprogrammi. Palun igal hea tahtega inimesel parlamendi tööd hästi jälgida, sest on selge, et parlamendiliikmed kavatsevad kasutada seda sätet eeskätt universaalse sotsiaaleetika valdkonnas.
<SPEAKER ID="150" NAME="Andrew Henry William Brons  " AFFILIATION="NI">
kirjalikult. - See võib üllatada nii mõndagi, et me toetame fraktsiooni GUE/NGL ettepanekut. Olgugi et me oleme nõus osaga fraktsiooni kriitikast seoses Euroopa Liiduga, oleks meie ettekujutus sellest, mis ELi asendama peaks, oluliselt erinev. Ka meie ideoloogilised veendumised on täiesti erinevad. Me oleme natsionalistid ja hindame rahvusriigi iseseisvust. Nemad on internatsionalistid. Me usume süsteemi, mis põhineb eraettevõtlusel, milles on mõningane reguleerimine ja mõningane avalike teenuste eraomandis olemine, nemad seevastu usuvad arvatavasti suuremasse riikliku omandi osakaalu. Oleme nõus neoliberaalse majanduspoliitika hülgamisega, vajadusega suurema sotsiaalse õiguse järele (kuigi meie määratlused võivad olla erinevad) ja kriitikaga seoses mõne voliniku ebapiisava ja seosetu vastusega ning vastustest kõrvalepõiklemisega. Sellegipoolest on meil hea meel hääletada koos igaühega, kui me nende ettepanekuga nõus oleme.
<SPEAKER ID="151" NAME="Carlo Casini  " LANGUAGE="IT">
Oma tugeva poolthäälega tahan ma anda rohkem jõudu president Barroso sõnadele, millega ta rõhutas rohkem ühendatud ja tugevama Euroopa loomist järgmise viie aasta jooksul.
<P>
Oma sõnavõtu alguses meenutas ta Euroopa ühtekuuluvuse põhiväärtusi, millest kõige tähtsam on inimväärikus. Ma olen temaga täiesti nõus, aga probleem seisneb selles, et sõna "väärikus” on muutunud liiga mitmetähenduslikuks, sest seda kasutatakse nii elu ja inimeste võrdsuse tagamise kontekstis kui ka selleks, et diskrimineerida ja teha liiga kõige haavatavamatele ühiskonna liikmetele ning isegi surma õigustamiseks. Loodan seetõttu, et järgmise viie aasta jooksul teeb komisjon oma tööd nii, et sõna "väärikus” saab tagasi oma ühemõttelise ja tõelise tähenduse.
<P>
Väga sümboolne on asjaolu, et möödunud aasta 15. detsembril, kui uue komisjoni kokkupanemine oli alles täies hoos, palus 500 000 eurooplast 17 riigist ühises taotluses, et meie institutsioonid tõlgendaksid ja rakendaksid põhiõiguste hartat kõigis oma otsustes iga inimese võrdsest väärikusest lähtudes.
<SPEAKER ID="152" NAME="Diogo Feio  " LANGUAGE="PT">
Hääletasin volinike kolleegiumi poolt, sest ma tean, kui olulist rolli see Euroopa struktuuris tervikuna täidab ja milline tähtsus sel õigusloomega seotud algatuste koostamisel on. Portugallasena ei suuda ma jätta väljendamata oma heameelt selle üle, et komisjoni presidendi tähtsale kohale valiti taas mu kaasmaalane José Manuel Durão Barroso, kes antud rolli eelnevalt vaieldamatu silmapaistvusega täitis.
<P>
Olgugi et viimased aastad on olnud väga rasked, on mul lootust, et Euroopa Liidu ja Euroopa projekti jaoks seisavad ees paremad päevad ning seoses sellega soovin ma talle ja ta meeskonnale kõike head.
<SPEAKER ID="153" NAME="José Manuel Fernandes  " LANGUAGE="PT">
Lähtudes subsidiaarsuse, esindatuse ja erinevate liikmesriikide võrdsete õiguste põhimõttest, rõhutan ma, kui tähtis on vastutuste ja pädevuste jagamine Euroopa Komisjoni liikmete vahel. Liikmesriikidevahelise koostöö süvenemise ja Euroopa Liidu ülemaailmsel tasandil sekkumisvõime kasvanud tähtsuse kontekstis oleks arusaamatu, kui jaotaksime erinevad strateegilised ja poliitilised otsused ning valikud Euroopa institutsioonide vahel laiali.
<P>
Kõiki uusi volinikke küsitleti Euroopa Parlamendis, kus nad said tutvustada oma ootusi ja projekte oma vastavatel pädevusaladel, rõhutades seejuures alati, kui oluline on jagada vastutust vastastikkuse koostöö raames erinevate Euroopa Komisjoni portfellide ja pädevuste vahel. Selle asemel, et näidata üles oma võimetust või viidata mingil viisil presidentalismile, tugevdab selline lähenemine kaasotsustamise vaimu, mida edendab koostööaldis juhtkond, mis edendab ka ise tõhusat ja kasulikku dialoogi Euroopa Liidu tugevdamise nimel. Kõike seda arvesse võttes hääletasin ma ettepaneku vastu.
<SPEAKER ID="995" NAME="João Ferreira  " LANGUAGE="PT">
Euroopa Ühendatud Vasakpoolsete / Põhjamaade Roheliste Vasakpoolsete liitfraktsiooni esitatud resolutsioon käsitleb olulisi aspekte seoses parlamendi hinnanguga volinike kolleegiumile ning selles on võetud kokku ka mõned tähtsamad põhjused, miks me esitatud komisjoni vastu hääletasime. Nendeks põhjusteks on meile esitatud komisjoni presidendi programm, mis kujutab endast eelmise komisjoni läbikukkunud neoliberaalse poliitika jätkamist ja millega volinikud on loomulikult seotud ning mida nad parlamendis toimunud ärakuulamiste käigus ilma mingeid kõhklusi üles näitamata kaitsesid. Samuti asjaolu, et kõne all olev meeskond valiti välja selle programmi elluviimiseks, lähtudes seejuures strateegiast, mille tulemuseks pole vajalike muudatuste tegemine poliitilises suundumises, millega oleks võimalik tagada suuremat sotsiaalset õiglust, töökohtade loomist ja vaesuse kaotamist, vaid mis sisaldab pigem ohtlikke elemente, mis nimetatud probleeme hoopis tõsisemaks muudavad. Kokkuvõtteks ei ole komisjoni väljapakutud suuniseid järgides lihtsalt võimalik luua sellist Euroopat, mille nimel me siin võitleme - Euroopat, mis on õiglane ja sotsiaalselt arenenud ning majanduslikult ja sotsiaalselt ühtekuuluv, kus iseseisvad ja võrdsed liikmesriigid omavahel koos töötavad, Euroopat, mis rahu eest seisab.
<SPEAKER ID="154" NAME="Nuno Melo  " LANGUAGE="PT">
Pärast mitmeid nädalaid kestnud uute volinike ärakuulamisi poleks nüüd enam õige aeg, et hakata kahtlema volinike kolleegiumi pädevuses, mis on tunde kestnud ärakuulamistel erinevates komisjonides andnud ülevaatlikke selgitusi seoses poliitikatega, millest komisjon lähtuda kavatseb. Seepärast on nüüd aega anda ELile õigusjärgne komisjon, mis suudaks tegeleda viimase aja raskete sündmustega.
<SPEAKER ID="155" NAME="Nuno Teixeira  " LANGUAGE="PT">
Parlament ja komisjon peavad tegelema väga tähtsate Euroopa Liidu probleemidega, nagu kriisist üle saamine majanduse ja tööhõive taastamise abil, liikmesriikide rahanduse tasakaalustamine ja 2013. aasta järgse perioodi finantsraamistiku kokkuleppimine, millega seoses ma veel ühtekuuluvuspoliitika olulisust mainiksin.
<P>
Mul oli võimalus esitada küsimusi regionaalpoliitika volinikukandidaadile Johannes Hahnile seoses tema huviga luua liidu äärepoolseimate piirkondade jaoks spetsiifiline alalise finantstoe programm.
<P>
Esitasin talle ka ettepaneku seoses paindlikuma struktuurifondide toetuse abikõlblikkuse süsteemi loomisega üleminekustaadiumis olevatele piirkondadele, ehk siis piirkondadele, mis on kinni lähenemiseesmärkide ja konkurentsivõime ning tööhõive eesmärkide vahel.
<P>
Lisaks pädevusele ja sihikindlusele näitas volinikukandidaat ka, et ta on valmis nende võimalustega lähemalt tutvuma, mis annab mulle usku tema edasisse valmidusse ja tundlikkusse selliste äärepoolseimate piirkondade suhtes nagu Madeira.
<P>
Annan oma usaldushääle José Manuel Barroso volinike meekonnale, sest üldiselt on nad näidanud üles head tehnilist ettevalmistust, tõsidust ja ambitsioonikust seoses ELi ees seisvate väljakutsetega, unustamata seejuures solidaarsuse ja territoriaalse ühtekuuluvuse väärtusi, mille tuginedes EL loodi.
<SPEAKER ID="157" NAME="Zigmantas Balčytis  " LANGUAGE="LT">
Täna kiitsime heaks uue Euroopa Komisjoni koosseisu, kuigi tuleb tunnistada, et paljusid kahtlusi seoses volinikukandidaatidega ei suudetud siiski täielikult hajutada. Nii komisjoni tegevuste raamistikus kui ka üksikute volinike programmides on ennekõike märgata sotsiaalse aspekti puudumist. Jääb mulje, et eesmärkide ja ülesannete sõnastamise juures oli peamiseks kriteeriumiks Euroopa rolli tugevdamine maailmas, sel ajal kui meie kodanike õigused ja lootused ning sotsiaalne kaitse sai tagaplaanile lükatud. Fraktsioon S&D otsustas uut komisjoni toetada, sest ajal, mil Euroopat vaevavad lõputud majandus- ja finantskriisid ning kui valitseb üha kasvav töötus ja Euroopa kodanikud pole Euroopaga rahul, ei tohi tekkida Euroopa Parlamendis ja Euroopas kui tervikus sügavat lõhet positsiooni ja opositsiooni vahel. Hetkel on kõige tähtsam keskenduda poliitilise tegevuskava kõige tähtsamatele punktidele, teha võimalikult kiiresti lõpp ebakindlale ja ebastabiilsele olukorrale Euroopas ning leida kiire ja tõhus lahendus sellistele kõige pakilisematele probleemidele nagu finantskriis ja töötus.
<SPEAKER ID="158" NAME="Bastiaan Belder  " LANGUAGE="NL">
Barroso teine komisjon on kirev kamp. Viimaste nädalate jooksul oleme kohtunud väga tugevate, aga ka väga nõrkade kandidaatidega. Seetõttu pole ka komisjonile kui tervikule hinnangu andmine eriti lihtne ülesanne. Neid vastandlikke tundeid tugevdab ka asjaolu, et paljud volinikukandidaadid tegid end Euroopa Parlamendi ees ärakuulamisel häbitult tähtsaks. Sellegipoolest pole kohati veel selge, mis on nende tegelikud seisukohad.
<P>
Hollandi Poliitiliselt Reformitud Partei esindajad Euroopa Parlamendis otsustasid hääletusest hoiduda. Sellega tahame väljendada vastandlikke tundeid, mis meile seoses kõnealuse komisjoni koosseisuga tekkisid. Sellele vaatamata on veel teisi probleeme. Meile valmistab kõige rohkem muret üks volinik, kes on ka komisjoni asepresident. Paruness Ashtonile kuulub kaheldav au olla esimene ELi ametnik, kes kuulub nii komisjoni kui ka ministrite nõukogusse. Me ei saa toetada sellist õigustamata ning institutsiooniliselt riskantset ettevõtmist. Lisaks sellele ei jätnud paruness Ashton meile kordagi muljet, et ta on suuteline täitma voliniku ametikohaga kaasnevaid kohustusi. Ta on üks komisjoni kõige nõrgemaid lülisid ning pole jätnud kunagi muljet, et ta välissuhete valdkonnas eriti pädev oleks. Sel põhjusel suhtume me perioodi 2010-2014 teatud kartusega.
<SPEAKER ID="159" NAME="Sebastian Valentin Bodu  " LANGUAGE="RO">
Uus komisjon asus täitma oma kohustusi väga raskel ajal, kuid komisjon pandi kokku oma ala asjatundjatest, kes vastutavad kõigi 27 liikmesriigi eest. Ka jõustunud Lissaboni leping muudab institutsionaalseid suhteid ning nõuab komisjonilt kohanemisvõimet. Sellest tulenevalt on Euroopa Liit uues tundlikus olukorras, mis vajab sidusate poliitikate loomiseks ja rakendamiseks kindlat tegutsemist, stabiilsust ja sihikindlust.
<P>
Seisame silmitsi uute finantsraskustega, mis nõuavad komisjonilt mõistlikku lähenemist ümberkorralduste ja kohandamiste kaudu igas sektoris, alustades majandusega.
<P>
Kõik liikmesriigid tunnevad finantskriisi täit mõju. Kreekas löödud häirekell kajab tugevalt vastu nii riikidest, mille majandused hästi toimivad, kui ka riikidest, mis näevad kõvasti vaeva oma eelarvepuudujäägi vähendamisega. Stabiilne ja hästi koordineeritud poliitika kõigi 27 liikmesriigi ulatuses annab võimaluse vältida suuri tasakaalutusi ELi tasandil ja toob kasu teisel etapil. ELi tegevused on suunatud kriisiga seotud probleemide lahendamisele ning loomingulisusele seoses stabiilsuse taastamisega liikmesriikides, ehk siis puudujäägi kõrvaldamisele, erinevuste vähendamisele ning majanduse tugevdamisele.
<SPEAKER ID="994" NAME="Sophie Briard Auconie  " LANGUAGE="FR">
Nagu minu kolleegid kolmest suuremast fraktsioonist Euroopa Parlamendis, nii kiitsin ka mina heaks president Barroso esitatud uue volinike kolleegiumi. Tegemist on suurepärase meeskonnaga, kus on üheskoos väga erinevate ja üksteist täiendavate taustadega inimesed. 2014. aastani unustavad kristlikud demokraadid, liberaalid ja sotsiaaldemokraadid oma poliitilised ja geograafilised erimeelsused ja töötavad koos kolleegiumiga Euroopa üldiste huvide edendamise nimel. Kolme nädala jooksul tegid parlamendiliikmed parlamendis aset leidnud ärakuulamiste käigus suurepärast tööd kandidaatide pädevuste hindamise osas. Selle perioodi lõppedes oli meie kohuseks uuele meekonnale oma täielik toetus anda. Nüüd ootame, et Barroso teine komisjon üllataks meid oma vankumatu sihikindlusega Euroopa Liidu edendamise nimel. Komisjoni tähtsaimaks ülesandeks on näidata iga päev Euroopa projekti lisandväärtust kõikidele Euroopa kodanikele.
<SPEAKER ID="993" NAME="Maria Da Graça Carvalho  " LANGUAGE="PT">
Praegusel Euroopa jaoks rahanduslikult, majanduslikult ja sotsiaalselt kriitilisel perioodil vajame tugevat komisjoni, millel on ambitsioonikad ja julged programmid sellistes kõige tähtsamates valdkondades nagu energia varustuskindlus ja kliimamuutus, teadusuuringud ja innovatsioon.
<P>
Uus komisjoni ülesehitus, kus üks portfell vastutab täielikult kliimamuutuse ning teine innovatsiooni ja teadusuuringute eest, on kindel näide ambitsioonikast projektist ja usaldusväärsest Euroopa strateegiast kuni aastani 2020.
<P>
Uus komisjon president Barroso juhtumise all ja uue ülesehitusega nimetatud valdkondades täidab kõiki nõudeid, et olla liikumapanevaks jõuks majanduse taastamise jaoks, mis põhineb ressursside tõhusal kasutamisel ja innovatsioonil ning mille eesmärgiks on suurem sotsiaalne õiglus.
<P>
Tervitan uut volinike kolleegiumi ja president Barrosot ning õnnitlen neid valimistulemuste puhul. Valimised näitasid, et parlament toetab uut komisjoni rohkem kui eelmist ja annab julgustavaid märke seoses uue institutsionaalse koostööga parlamendi ja komisjoni vahel, mille raames mõlemad saavad rääkida aina rohkem ühel häälel ELis, mis on maailmatasemel juht.
<SPEAKER ID="160" NAME="Françoise Castex  " LANGUAGE="FR">
Hääletasin uue komisjoni vastu nagu kõik mu prantslastest kolleegid Sotsiaaldemokraatide ja demokraatide fraktsioonist Euroopa Parlamendis. Suurem osa volinikest kajastasid Euroopa Liidu liberaalset hoiakut, mida me ei poolda. Mõne liikmesriigi volinikukandidaadil puudusid jälle ambitsioonid seoses Euroopaga või isiklik visioon. Üks asi on kindel: tulevased volinikud ei andnud ühtegi kindlat lubadust seoses punktidega, mis meie arvates on kõige tähtsamad. Millist strateegiat järgitakse kriisi lahendamiseks? Kuidas peaksime tegelema sotsiaalse- ja kliimaprobleemiga? Kuidas peaksime taaselustama Euroopa projekti? Me ei saanud nendele küsimustele rahuldavaid vastuseid ning sel põhjusel hääletasime komisjoni vastu, sest me ei saa anda Euroopa Komisjonile tegevusvabadust. Ma ei usu, et komisjon suudab pakkuda Euroopa kodanikele uut tulevikku või kinnitada Euroopa positsiooni maailmas, kui see nimetatud eesmärkide saavutamisega toime ei tule, ning sel põhjusel me komisjoni ei toeta. Loomulikult pean ma nüüd järgmised viis aastat selle komisjoni ettepanekutest lähtuvalt töötama. Oma tänase häälega väljendan ma umbusaldust ja poliitilist valvsust, mida ametiaja jooksul üles näidata kavatsen.
<SPEAKER ID="992" NAME="Nessa Childers  " AFFILIATION="S&amp;D">
kirjalikult. - Koos oma kolleegidega Sotsiaaldemokraatide ja demokraatide fraktsioonist Euroopa Parlamendis olen ma väga rahul uue komisjoni lõpliku koosseisuga. Kõige tähtsamat rolli hakkavad tulevastel aastatel täitma Euroopa tuleviku jaoks keskkonna- ja energiavolinik ning ma olen rahul, et president Barroso valis nendele kohtadele õiged esindajad.
<SPEAKER ID="161" NAME="Nikolaos Chountis  " LANGUAGE="EL">
Hääletasin meile esitatud volinike kolleegiumi vastu, sest nad kavatsevad rakendada edasi samasid neoliberaalseid poliitikaid, mis põhjustasid Euroopa Liidus praeguse paljutahulise kriisi ja tohutu ebavõrdsuse. Nad edendavad Lissaboni lepingut ja ELi 2020. aasta strateegiat, mis tugevdab turgude iseseisvust, tõstab töötuse taset ja muudab ebakindlaks töökohti, purustab sotsiaalkindlustuse süsteemi ning piirab demokraatlikke ja sotsiaalseid õigusi. Euroopa Liidu varjatud menetlused ja demokraatlik puudujääk tekitavad kodanike seas umbusaldust ja süvendavad usalduskriisi seoses Euroopa institutsioonidega, nagu seda näitas ka äärmiselt väike hääletajate osakaal viimastel kogu Euroopas toimunud valimistel. Sellise poliitika edasine rakendamine hävitab Euroopa kodanike ootused. Euroopa vasakpoolsed astuvad Euroopa Parlamendis sellele poliitikale vastu ja võitlevad külg külje kõrval töötajatega ja ühiskondlike liikumistega, et anda nooremale põlvkonnale lootust seoses demokraatliku, sotsiaalse, feministliku, ökoloogilise ja rahuarmastava Euroopaga.
<SPEAKER ID="162" NAME="Carlos Coelho  " LANGUAGE="PT">
Õnnitlen doktor Barrosot nii suurepärase töö eest tema esimese ametiaja jooksul kui ka tema valimise puhul Euroopa Komisjoni presidendiks teiseks ametiajaks. Loodan, et parlament ja komisjon suudavad teha tihedat koostööd, pidades seejuures täielikult lugu teineteise pädevustest ja õigustest, et luua mõlema institutsiooni vahel see eripartnerlus, mida president Barroso oma poliitilistest eesmärkidest rääkides silmas pidas. Olen kindel, et komisjoni ametisseastuv president peab kinni parlamendile antud lubadustest, mille alusel luuakse läbivaadatud raamkokkulepe. Ainul nii on võimalik viia lõpuni Euroopa integratsioon, mille peamiseks eesmärgiks on meie kodanike õiguste kaitsmine.
<P>
Volinikukandidaatide ärakuulamine on alati väga tähis aeg, sest siis paljastub meile Euroopa demokraatia tegelik ulatus. Parlament kasutas oma pädevusi ja ärakuulamised laabusid väärikalt, teravamõtteliselt ja läbipaistvalt. Usun, et Barroso teine komisjon on veelgi tugevam ja veel parema poliitilise ettevalmistatusega kui eelmine. Loodan ka, et komisjon on ühtne ja et selle liikmed tulevad toime oma suure vastutusega ajal, mil kõik ootavad majanduse taastumist ja uute töökohtade loomist.
<SPEAKER ID="163" NAME="Mário David  " LANGUAGE="PT">
Euroopa Parlament kiitus uue Barroso komisjoni suure häälteenamusega heaks. Loomulikult hääletasin ka mina komisjoni poolt. Ma ei teinud seda ainult teadlikult, vaid ka suure pühendumuse ja enesekindlusega. Tegin seda seepärast, et uuel volinike kolleegiumil on nende kogemuste põhjal palju suurem poliitiline võimekus ning kolleegium tagab, et kavatseb astuda kindlakäeliselt ja enesekindlalt vastu Euroopa Liidu ees seisvatele uutele väljakutsetele, milleks on praegune tõsine finantskriis ning selle kohutavad sotsiaalsed ja majanduslikud tagajärjed. Neist kõige tõsisemad on töötus, turvalisus ja võitlus terrorismi vastu, Euroopa rolli tugevdamine maailmas, mis tähendab Euroopa jaoks aktiivsemat ühist välis- ja julgeolekupoliitikat, võitlus kliimamuutuse vastu ning meie majanduste konkurentsivõime arendamine meie sotsiaalmudeli kaitsmiseks. Lõpuks saab hakata rakendama kõigi 500 miljoni eurooplase heaks realistlikku ja ambitsioonikat programmi, mille José Manuel Barroso meile esitas ja mille parlament nüüd heaks kiitis. Soovin Euroopa Komisjoni presidendile ja tema meeskonnale edu.
<SPEAKER ID="164" NAME="Marielle De Sarnez  " LANGUAGE="FR">
Septembris ei hääletanud demokraatliku liikumise (Mouvement Démocrate) liikmed José Manuel Barroso Euroopa Komisjoni presidendiks nimetamise poolt, kuna tema eelmise ametiaja saavutused ei õigustanud tema taasvalimist. Samuti ei hääletanud nad täna volinike kolleegiumi poolt, sest paljud kolleegiumi liikmed ei näidanud ärakuulamiste käigus üles piisavat ambitsioonikust, sellise tugeva komisjoni jaoks, mida Euroopa Liit vajab. Lisaks on viimase aja sündmused kahjuks näidanud, et kõne all olev meeskond ei suuda nendega toime tulla. Esimesed kahtlused tekkisid detsembris toimunud Kopenhaageni tippkohtumisel, kus Euroopa polnud suuteline üksmeelselt otsustama. Need kahtlused said kinnitust jaanuaris, kui paruness Ashton ei külastanud Haitit, et näidata Euroopa solidaarsust, ega külastanud doonorriikide konverentsi Montréalis, kus ta oleks pidanud koordineerima ELi ja liikmesriikide abi. Viimased kahtlused kadusid nüüd veebruaris, kui Kreekat ründavad spekulandid, ilma et komisjon suudaks esitada tõsiseltvõetavat päästeplaani. Nendel põhjustel ei avaldanud meie demokraatliku liikumise valitud esindajad Barroso teisele komisjonile oma usaldust.
<SPEAKER ID="165" NAME="Martin Ehrenhauser  " LANGUAGE="DE">
Pühendunud Euroopa pooldajana ei saa ma uut Euroopa Komisjoni heaks kiita. Selle komisjoni aluseks on riiklike fraktsioonide ja valitsuste ametite läbipaistmatud otsused. Välja pakutud ELi volinikud ei ole need sõltumatud poliitilised raskekaallased, keda just nooremad kodanikud väga näha tahavad. Valimisprotsessil ei rakendatud mitte ühtegi kriteeriumit, mis oleks seotud erialateadmistega. Seda tõestab juba asjaolu, et Austria voliniku Johannes Hahni ametissenimetamise ja tema portfelli jaotamise vahele jäi neli nädalat. Nüüdseks jõustunud ELi reformimiseks ette nähtud Lissaboni lepingust hoolimata ei saa Euroopa Parlament ikka veel valida volinikke eraldi ega avaldada neile eraldi umbusaldust. See saab komistuskiviks sellistele poliitilistele isiksustele nagu Prantsuse ja Hispaania volinikud. Uus Euroopa Komisjon ei esinda tugevamat demokraatiat ja taasärkamist, vaid jätkab samal teel, mis meid praeguse kriisini viis.
<SPEAKER ID="166" NAME="Göran Färm, Anna Hedh, Olle Ludvigsson, Marita Ulvskog ja Åsa Westlund  " LANGUAGE="SV">
Möödunud sügisel hääletasime José Manuel Barroso vastu, sest ta ei jaga meie vaateid seoses heade töötingimuste tähtsusega, võrdsete õigustega ja üleminekuga jätkusuutlikku ühiskonda. Tänane hääletus on seotud 26 volinikust koosneva kolleegiumiga.
<P>
Enne José Manuel Barroso taasvalimist komisjoni presidendi kohale esitasime selged nõudmised seoses töötajate lähetamise direktiivi läbivaatamisega. President Barroso oli sunnitud alla andma ja tunnistama esimest korda, et Euroopa Ühenduste Kohtu otsustega oli probleeme, muuhulgas ka Lavali juhtumi puhul. Ta lubas ka esitada määruse nende probleemide lahendamiseks esimesel võimalusel. See oli komisjoni presidendi jaoks väga oluline seisukohamuutus, kuid sellest ei piisanud, et me tema kandidatuuri toetanud oleksime.
<P>
Täna väljendame oma seisukohta seoses terve volinike kolleegiumiga ja loodame, et teatud volinikud - need kellele anti kõige tähtsamad kohad selleks, et nad saaksid tegeleda töökohtadekriisiga, finantsturgude reguleerimisega ja ametiühingute põhiõiguste kaitsmisega - suudavad midagi muuta. Väga positiivne on asjaolu, et Michel Barnier ja László Andor ütlesid selgelt, et Euroopa Ühenduste Kohtul on probleeme seoses töötajate lähetamise direktiivi tõlgendamisega. Nad ütlesid ka selgelt, et nad on valmis tegema vajalikke muudatusi Euroopa õigusaktides.
<SPEAKER ID="167" NAME="Diogo Feio  " LANGUAGE="PT">
Tervitan asjaolu, et Lissaboni lepinguga on endiselt võimalik igal liikmesriigil oma volinik komisjoni nimetada, selline lähenemine on väga oluline, kui me tahame, et komisjoni protsessides ja projektides oleksid kajastatud kõik võimalikud Euroopa seisukohad.
<P>
Mul on kahju mõne parlamendis toimunud ärakuulamiste käigus esinenud raskuse pärast, mille tõttu üks kandidatuur tagasi võeti, ja ma loodan siiralt, et sellised juhtumid muutuvad harvemaks.
<P>
Minu hinnangul on praegune meetod, mille raames parlament saab küsitleda volinikukandidaate, väga hea Euroopa integratsiooni seisukohalt. Nii on tagatud suurem läbipaistvus aruteludes ja üksikute kandidaatide hindamises ametikohtadele sobivuse osas. Minu soov on, et neid ärakuulamisi korraldatakse nõudlikus, kuid meeldivas õhkkonnas, sest Euroopa Parlament ja selle liikmed ei tohiks muuta neid ärakuulamisi vaatemängudeks, mida iseloomustavad solvangud ja konfrontatsioonid.
<P>
Loodan, et komisjon koostab edaspidi paremaid õigusakte, ei unusta kunagi lähtuda subsidiaarsuse põhimõttest ja annab oma poliitikates keskse rolli võitlusele majanduskriisiga.
<SPEAKER ID="168" NAME="José Manuel Fernandes  " LANGUAGE="PT">
Majanduse taastumise jaoks väga tähtsal etapil saavad ühtse ja sotsiaalselt võrdse Euroopa säilitamisel otsustavaks José Manuel Durão Barroso juhitud komisjoni kogemused ja mitmekülgsus ning samuti parlamendis ärakuulatud volinike ilmsed kohustused, pädevused ja nende usk Euroopa suurtesse eesmärkidesse. Selline Euroopa suudab võtta enda kanda liidrirolli võitluses kliimamuutusega ning tugevdada teadusuuringute ja innovatsiooni toetamisega meie ettevõtete konkurentsivõimet.
<P>
Rõhutan uusi ootusi meeskonnalt, mis võtab aluseks Euroopa kultuuride ja identiteetide mitmekesisuse, et suurendada liikmesriikide parimat väärtust. Arvestades uute institutsionaalsete suhetega, mis Lissaboni lepinguga loodi, ja kaasaegsete ühiskondade arenemisega seotud väljakutsetega, arvan ma, et uue komisjoniga tugevdas Euroopa Liit oma võimekust sekkuda praeguses majanduslikus, sotsiaalses ja poliitilises raamistikus nii liidusiseselt kui ka rahvusvahelisel tasandil.
<SPEAKER ID="169" NAME="Ilda Figueiredo  " LANGUAGE="PT">
See, kuidas me Euroopa Komisjoni vastu hääletasime, on igati loomulik, kui arvestada seda, et me pole nõus komisjoni programmiga. Samuti pole me nõus suurema osa seisukohtadega, mida volinikukandidaadid ärakuulamistel esindasid, ega ka Lissaboni lepingu eesmärkide ja sisuga, mida komisjon küll kaitsta lubab, kuid millega me nõus pole.
<P>
Euroopa Komisjon on tõepoolest üks Euroopa Liidu tähtsamaid institutsionaalseid organeid, kuid fakt on ka see, et volinike kolleegium koosneb volinikest, kelle on nimetanud Euroopa Liidu liikmesriigid. Suurem osa ELi riikide valitsustest on aga sarnaste poliitikatega parempoolsed konservatiivid või sotsiaaldemokraadid, ning seetõttu pole üllatav, et Euroopa Komisjon kaldub oma süvenenud neoliberaalsete, militaarsete ja föderalistlike poliitikatega samasse suunda. Seetõttu ei kuulnud me praktiliselt ühtegi vastust küsimustele seoses tõsiste majandus- ja sotsiaalprobleemidega, mille all töötajad ja kodanikud kannatavad.
<P>
Meie võitleme teistsuguse Euroopa eest, kus on kõige tähtsamal kohal õiglus ja sotsiaalne areng, kus majanduslik ja sotsiaalne ühtekuuluvus kuuluvad argipäeva ning kus eesmärkideks on koostöö iseseisvate ja võrdsete õigustega liikmesriikide vahel ning samuti rahu.
<SPEAKER ID="170" NAME="Robert Goebbels  " LANGUAGE="FR">
Hääletasin uue Barroso teise komisjoni poolt. Alates 2009. aasta juunis peetud Euroopa Parlamendi valimistest on Euroopa Liit olnud poliitiline vaakum ning seda olukorda halvendas veelgi Lissaboni lepingu hilinenud jõustumine. Seetõttu on nüüd uue komisjoni ametisseastumine hädavajalik, sest komisjon on ainus Euroopa institutsioon, millel on õigus teha õigusloomega seotud algatusi. Parlamendiliikmed toetasid kõiki 26 volinikku, välja arvatud Rumiana Jelevat, kes pidi oma kandidatuuri tagasi võtma. Kolleegiumi tagasilükkamine oleks mõttetu olnud, mistõttu oli ka hääletus seoses komisjoni heakskiitmisega kõigest formaalsus, nn administratiivne "jah”. Barroso teise komisjoni poolt hääletades ei kavatse ma sellele siiski oma tingimusteta poliitilist toetust anda. Ma kavatsen komisjoni selle poliitiliste tegude järgi hinnata.
<SPEAKER ID="171" NAME="Sylvie Goulard  " LANGUAGE="FR">
Vaatamata asjaolule, et komisjonis on mitmeid võimekaid isikuid, hääletasin ma komisjoni ametisse nimetamise vastu kahel põhjusel. Majandus- ja rahandusprobleemidest rääkides (Lissaboni strateegia, järelevalve euroalal) teame kõik väga hästi eelmise komisjoni läbikukkumisi. Mis puudutab omakorda ELi esindamist välissuhetes, siis puuduvad paruness Ashtonil selleks vajalikud oskused ja nagu me Haiti tragöödia puhul nägime, pole ta ka eriti pühendunud. Ta kuulus Blairi valitsusse, mis tungis rahvusvahelisi õigusi eirates sisse Iraaki ja kauples välja ka erandi seoses põhiõiguste hartaga.
<SPEAKER ID="172" NAME="Mathieu Grosch  " LANGUAGE="DE">
Hääletasin uue komisjoni poolt, sest üldiselt on komisjon näidanud, et suudab oma tööd edukalt teha ja seda eriti seoses uute ametissemääramistega. Rahuldav on ka komisjoni ja parlamendi vahel toimunud läbirääkimiste tulemus. Arvan, et kõige tähtsam on siiski tõsiasi, et komisjon ei saa järgmiseks viieks aastaks täielikku tegevusvabadust, vaid allub pidevale hindamisele.
<P>
Jääb veel üks suur väljakutse seoses erinevate poliitikate sidumisega erinevates valdkondades, nagu keskkond ja sotsiaal- ning majandusküsimused, ja seoses sellega, kuidas suhelda välismaailmaga nii, et Euroopa poliitikad oleksid palju läbipaistvamad ja mõistetavamad kõikidele kodanikele.
<SPEAKER ID="173" NAME="Sylvie Guillaume  " LANGUAGE="FR">
Hääletasin José Manuel Barroso komisjoni vastu, sest see ei täida minu nõudeid seoses sotsiaalsete reformide edendamisega, mis on vajalikud praegusest kriisist välja tulemiseks. On täiesti selge, et komisjon ei ole mingi ennetav jõud, mis toimib poliitiliselt tugeva Euroopa kasuks ja et see erineb põhimõtteliselt sellisest Euroopast, mida ma väga näha tahan. Sellel halvasti määratletud portfellide ja nõrgendatud volitustega komisjonil pole tegutsemiseks vahendeid ja kindlasti pooldab see Euroopa huvidele hoopis riiklikke huvisid.
<SPEAKER ID="174" NAME="Ian Hudghton  " AFFILIATION="Verts/ALE">
kirjalikult. - Ma hääletasin uue volinike kolleegiumi poolt. Minu esindatud Šotimaa seisukohalt ootavad komisjoni ees lahendamist vajavad väga tõsised probleemid. Seoses ühise kalanduspoliitika reformimisega ning eesseisva ühise põllumajanduspoliitika reformimisega tuleb korraldada ümber ka Šotimaa põhihuvid seoses nimetatud poliitikatega ning ma palun asjaomastel volinikel kanda hoolt selle eest, et Šotimaa ranniku- ja maapiirkonnad sotsiaalselt ja majanduslikult õitseda saaksid. Arvestades sellega, et Šotimaa on potentsiaalne energiaallikas, eriti taastuvenergia poolest, peaks komisjon keskenduma projektidele ja algatustele, mis aitavad arendada Šotimaa potentsiaali keskkonnasõbraliku energia tootjana.
<P>
ELi pooldava fraktsiooni liikmena loodan ma, et uus komisjon suudab taastada osa usaldusest ELi, mille kaotasid paljud šotlased näiteks ühise kalanduspoliitika läbikukkumistest saadud kogemuste tõttu.
<SPEAKER ID="991" NAME="Cătălin Sorin Ivan  " LANGUAGE="RO">
Barroso teine komisjon on esimene komisjon, mis tegutseb Lissaboni lepingu raames, mis annab Euroopa Parlamendile rohkem volitusi ja teeb parlamendist rohkem nähtava ja aktiivsema partneri. Hääletuse tulemuste põhjal nimetasime ametisse volinike kolleegiumi, olgugi et see ametissenimetamine ei laabunud tõrgeteta, nagu näitas Bulgaaria voliniku ja tema asendamise juhtum. Asjaolu, et me suutsime edukalt kolleegiumi koosseisu muuta, on tegelikult suur võit Euroopa Parlamendile ning eriti meie fraktsioonile. Sellegipoolest arvan ma, et hetkel oli kolleegiumi koosseisu poolt hääletamine kõige õigem tegu, kuna selle otsuse edasilükkamine oleks pannud ELi ebamugavasse olukorda, kus oleks võinud õigustatult öelda, et EL ei toimi tõhusalt. Nüüd on kõige tähtsam, et uus komisjon asuks võimalikult kiiresti tööle ja jõuaks vähemalt seoses tehtud tööga kiiresti järele Euroopa Parlamendile, mis juba seitsme kuu eest ametisse valiti. Võime nüüd oodata vaid head koostööd, kus eesmärgid ja tegevuskavad on palju konkreetsemalt sõnastatud, kui ärakuulamiste käigus välja paistis.
<SPEAKER ID="990" NAME="Danuta Jazłowiecka" AFFILIATION="PPE">
(PL) Hoidusin hääletusest Euroopa Komisjoni koosseisu üle, sest heade kandidaatide seas oli palju nõrku ja väga nõrku kandidaate. Ma ei saa anda oma heakskiitu Euroopa välissuhete voliniku, majandus- ja rahandusküsimuste voliniku ning tööhõive, sotsiaalküsimuste ja sotsiaalse kaasatuse voliniku ametikohale kandideerivatele inimestele, kui nad pole nende ametikohtade jaoks pädevad. Me ei tohi unustada, et oleme ikka veel kriisis ja otsime sellest ikka veel väljapääsu. Euroopa ei saa seepärast lubada endale volinikke, kes alles nüüd portfellidega saadud ametit õppima hakkavad. Mind hämmastab suhtumine, mida näitas üles Euroopa Komisjoni president, kes pärast viieaastast ametiaega ja olles omandanud põhjalikud kogemused komisjoni juhina, nüüd nii nõrgad kandidaadid esitas. Kui aus olla, siis oleksin pidanud hääletama meile esitatud komisjoni koosseisu vastu, kuid nõrkade kandidaatide kõrval oli ka mitu väga head kandidaati, nagu näiteks Poola kandidaat Janusz Lewandowski. Hoolimata asjaolust, et ma hääletusest hoidusin, soovin ma tervele komisjonile kõike head, sest see on tähtis kõikidele eurooplastele.
<SPEAKER ID="175" NAME="Tunne Kelam  " AFFILIATION="PPE">
kirjalikult. - Ma hääletasin volinike kolleegiumi poolt, millega ma väljendan ennekõike oma usaldust Euroopa Komisjoni presidendi vastu. Komisjoni koosseis pole minu arvates ideaalne. Mulle valmistab jätkuvalt muret välisasjade kõrge esindaja, kuna tal puuduvad vajalikud kogemused välispoliitika valdkonnas ning samuti pole tal selget nägemust sellest, kuidas ELi välis- ja julgeolekupoliitikat juhtida. Sellegipoolest leian ma, et komisjon peab alustama tööd täieliku mandaadiga ning seoses sellega on Euroopa Parlamendi toetus väga oluline, sest minu arvates on komisjon ja Euroopa Parlament kõige lähedasemad liitlased, kui tegemist on ELi ühiste poliitikate kujundamisega.
<SPEAKER ID="989" NAME="Alan Kelly  " AFFILIATION="S&amp;D">
kirjalikult. - Me kõik soovime uuele komisjonile edu. Komisjonil on palju prioriteete, kuid kahtlemata nõustuvad kõik, et neist tähtsaim on töökohtade loomine. Töökohtade loomine peaks olema ka mõõdupuuks, mille järgi me uut komisjoni hindame. Olgem ausad, paljude liikmesriikide majandused on kokku varisenud või kokkuvarisemise äärel. Selle olukorra ümberpööramine ja aruka sotsiaalse turumajanduse väljatöötamine, kus EL on ülemaailmne juht kõikides majanduselu valdkondades, saab mõõdupuuks, mille alusel me uut komisjoni hindame. Ma loodan eriti, et Iiri volinik Máire Geogheghan-Quinn võtab uues komisjonis teadusuuringute, innovatsiooni ja teaduse voliniku portfelliga juhtiva rolli. Tema täita on kriitiline roll Euroopa taastumises ja ma soovin talle selleks edu.
<SPEAKER ID="176" NAME="Morten Løkkegaard  " LANGUAGE="DA">
Austatud juhataja! President Barroso uue volinikemeeskonna kohta on öeldud palju häid sõnu, mis on igati õigustatud.
<P>
Ma leian, et pean juhtima tähelepanu suurele veale, mis seoses uue komisjoniga tehti: komisjonis pole enam teabevahetusstrateegia voliniku ametikohta. See ametikoht lihtsalt LAKKAS OLEMAST ning seda ajal, mil EL vajab rohkem kui kunagi varem korralikku, koordineeritud ja hästi läbimõeldud teabevahetuspoliitikat.
<P>
Paari nädala eest saatsin José Manuel Barrosole Euroopa Demokraatide ja Liberaalide Liidu fraktsiooni nimel kirja, milles ma meie muret väljendasin ja küsisin, MIKS meil enam teabevahetusstrateegia volinikku pole.
<P>
Ma pole sellele kirjale vastust saanud, mis ongi ehk omaette vastuseks, kuid mitte rahuldavaks vastuseks.
<P>
Seetõttu jääb mulje, et mitte keegi pole kindel, miks ELil pole volinikku uskumatult tähtsa, et mitte öelda hädavajaliku valdkonna jaoks. Kas kõik need arvutud ja tähtsad sõnavõtud selle kohta, et peame ELi kodanikele lähemale jõudma ja looma ühise Euroopa avaliku ruumi, olid kõik vaid tühjad sõnad?
<P>
Ootan ikka veel vastust president Barrosolt ning loodan, et selles vastuses on ka järgmise viie aasta jaoks korralik teabevahetusstrateegia kava.
<SPEAKER ID="988" NAME="Isabella Lövin  " AFFILIATION="Verts/ALE">
kirjalikult. - Jagan kriitikat seoses komisjoni ametissenimetamise menetlusega, mida selgitati Roheliste fraktsiooni resolutsioonis, eriti mis puudutab puudulikku läbipaistvust seoses asjaoluga, et liikmesriigid valivad oma kandidaadid riigisiseste poliitiliste kaalutluste alusel, mitte nende sobivuse tõttu, ja seoses sellega, et eraldi volinikukandidaate pole võimalik heakskiitmata jätta. Samas ei saanud ma ka kogu komisjoni vastu hääletada, sest volinikukandidaate selliste tähtsate ja kriitiliste valdkondade jaoks nagu kliima, keskkond, areng, humanitaarabi, põllumajandus ja kalandus, hinnati väga pädevateks ja pühendunuteks. Nendel põhjustel jätsin ma uue komisjoni osas hääletamata.
<SPEAKER ID="177" NAME="Thomas Mann  " LANGUAGE="DE">
Olgugi et see polnud lihtne otsus, kiitsin ma just heaks uue Euroopa Komisjoni. Selle põhjuseks oli asjaolu, et ärakuulamiste käigus selgus, et mõne liikmesriigi kandidaadil polnud vajalikke erialateadmisi ega olnud nad ka positsioonil, et töötada välja konkreetseid ideid oma portfellide jaoks, ning mõnel neist polnud mitte mingisugust tulevikuvisiooni. Palju vastamata küsimusi jäi ka seoses Euroopa Parlamendi ja komisjoni vahelist edaspidist koostööd käsitleva raamkokkuleppega. Hetkel pole see midagi enamat kui Euroopa Parlamendi soovide nimekiri, seoses millega pole komisjonil mingeid kohustusi. Nüüd on vaja konkreetsetel läbirääkimistel täpsustada üksikasjalikult, milliseid meie õigusi eurooplaste esindajatena Lissaboni lepinguga üldse tugevdati. Sellele vaatamata on institutsioonidevahelises kokkuleppes mitmeid olulisi samme õiges suunas. Kolmas osapool peab andma kõikidele komisjoni meetmetele korrapäraselt oma sõltumatu hinnangu. Parlamenti teavitatakse juba varakult muudatustest komisjoni koosseisus. Parlamendi delegatsiooni esimeestele antakse rahvusvahelistel konverentsidel vaatleja staatus. Euroopa Parlamendil on õigus osaleda ELi iga-aastase tööprogrammi koostamisel ja rakendamisel. Viimaks kohustub Euroopa Komisjon andma kolme kuu jooksul aru oma õigusloomega seotud algatuste kohta. Kõigest sellest lähtuvalt hääletasin ma täna president Barroso komisjoni poolt.
<SPEAKER ID="987" NAME="Bogdan Kazimierz Marcinkiewicz  " LANGUAGE="PL">
Euroopa Komisjoni poolt hääletamine tähendab minu jaoks, et me usaldame president Barroso äsja valitud kabinetti ja meil on seoses sellega palju lootusi. Arvan, et hoolimata vaidlustest ja võimalusest, et mõnel volinikul pole piisavalt kogemusi, peaksime andma Euroopa Komisjonile võimaluse astuda vastu eesseisvatele probleemidele. Oma tõelist väärtust saavad volinikud näidata ainult siis, kui nad aktiivselt komisjoni tegevustes osalevad ja reaalset tööd teevad. Loodan, et oma tihedas koostöös Euroopa Liidu Nõukogu ja Euroopa Parlamendiga ning tõhusa järelevalvega tõestab uus kabinet, et ma hääletasin õigesti.
<SPEAKER ID="178" NAME="David Martin  " AFFILIATION="S&amp;D">
kirjalikult. - Tervitan uue komisjoni ametissenimetamist ja ootan põnevusega, kuidas volinikud antud lubadusi täitma hakkavad. Eriti hea meel on mul selle üle, et Cathy Ashton kõrge esindaja ametikohale heaks kiideti ja ma olen kindel, et tema vaikne diplomaatia toob kasu tervele Euroopale.
<SPEAKER ID="179" NAME="Jean-Luc Mélenchon  " LANGUAGE="FR">
Nagu näitas komisjoni presidendi valimine, jätkab Barroso teine komisjon eelmise komisjoni neoliberaalsete poliitikatega, mille tõttu sattus EL pikaajalise majandus-, sotsiaal- ja keskkonnakriisi, millega uus komisjon nüüd tegelema peab. President Barroso programm ega ka volinikukandidaadid ei viita üldsegi muudatustele komisjoni poliitilistes eesmärkides.
<P>
Kusagil halvima võimaliku olukorra jätkamise ja selle allakäigu vahel olles kehastab Barroso teine komisjon Euroopat, mis on taandatud sotsiaalse hävinguni ning atlantitsismini, mida neoliberaalne eliit nii väga armastab; Euroopat, mis keeldub loobumast neoliberaalsest dogmast, mille eesmärgiks on keskenduda vaid kasumile, seejuures inimesi ja meie planeeti hävitades. Minu tööks parlamendiliikmena on luua võrdse rikkuse jaotumisega ja keskkonnasõbraliku planeerimisega iseloomustatav Euroopa, mida meie rahvas vajab. Seetõttu hääletan ma komisjoni vastu, mis on kõige selle antitees.
<SPEAKER ID="180" NAME="Nuno Melo  " LANGUAGE="PT">
Pärast mitmeid nädalaid kestnud uute volinike ärakuulamisi poleks nüüd enam õige aeg, et hakata kahtlema volinike kolleegiumi pädevuses, mis on tunde kestnud ärakuulamistel erinevates komisjonides andnud ülevaatlikke selgitusi seoses poliitikatega, millest komisjon lähtuda kavatseb.
<P>
Seepärast on nüüd aega anda ELile õigusjärgne komisjon, mis suudaks tegeleda viimase aja raskete sündmustega. Seda kajastavad ka selgitused hääletuste kohta seoses resolutsiooni ettepanekutega, ja. Eriti tervitab allakirjutanu asjaolu, et Euroopa Liidu käsutuses on nüüd paremad vahendid praeguste probleemide ja tulevaste väljakutsete lahendamiseks.
<SPEAKER ID="986" NAME="Elisabeth Morin-Chartier  " LANGUAGE="FR">
Vankumatu eurooplasena ning nüüd, kus Euroopa Parlamendi ja komisjoni vahelist koostööd käsitlev raamkokkulepe järgmiseks viieks aastaks on vastu võetud, annan ma oma poolthääle ka uuele Euroopa Komisjoni koosseisule, nagu seda tegi ka suurem osa minu kolleegidest Euroopa Rahvapartei (kristlike demokraatide) fraktsioonist. Hääletuse tulemus on selge: 488 kolleegi kiitsid Euroopa Komisjoni volinike kolleegiumi heaks. Juhiksin tähelepanu asjaolule, et see oli esimene kord Euroopa ajaloos, kus me nimetasime Euroopa Komisjoni ametisse tõelise kaasseadusandjana. Kriisist räsitud Euroopas ja nüüd uue institutsionaalse suhtega vajame ambitsiooni ja suurt ühendavat projekti, et luua tugevam Euroopa oma kodanikele. Seepärast palun ma Euroopa Komisjonil viivitamatult tegutsema asuda.
<SPEAKER ID="181" NAME="Rareş-Lucian Niculescu  " LANGUAGE="RO">
Mul oli Barroso teise komisjoni poolt hääletamiseks kaks põhjust. Kõigepealt esitas komisjon usaldusväärse ja realistliku programmi, mis minu arvates suurepäraselt meie praegustele vajadustele vastab. Loodan, et uus kolleegium alustab võimalikult kiiresti selle programmi rakendamist. Teiseks põhjuseks on, et president Barroso meeskond koosneb paljudest usaldusväärsetest asjatundjatest, kes annavad minu arvates olulise panuse reformidele, mida me tulevatel aastatel vajame.
<SPEAKER ID="985" NAME="Wojciech Michał Olejniczak  " LANGUAGE="PL">
Poola delegatsioon Sotsiaaldemokraatide ja demokraatide fraktsioonis Euroopa Parlamendis hääletas usaldushääletuses uue Euroopa Komisjoni poolt. Sellele vaatamata oleme teadlikud uue komisjoni nõrkadest külgedest ja muredest, mida väljendati seoses mõne voliniku pädevustega. Pidime uut Euroopa Komisjoni väga kaua ootama. Siiski tuleb tunnistada, et uus komisjon sai väga suure häälteenamuse. See on tugev mandaat tulevikuks. Teisest küljest aga hääletasid vähesed parlamendiliikmed uue komisjoni poolt ilma mõningaid muresid väljendamata. Üheks probleemiks on kahtlemata asjaolu, et 27 voliniku portfellid kattuvad tihti ja selline olukord pole eriti selge.
<P>
Paljud kolleegid viitasid ka asjaolule, et teatud volinikud on president Barroso liigse kontrolli all. Tervitame asjaolu, et uus komisjon teostab finantskriisi sotsiaalsete ja majanduslike tagajärgede hindamise. Pean aga siiski suure pettumusega tõdema, et president Barroso ei öelnud oma sõnavõtus midagi kindlat ühise põllumajanduspoliitika või ühtekuuluvuspoliitika reformimise kohta. Need valdkonnad vajavad Euroopa Komisjoni uuel ametiajal kindlasti kõige enam tähelepanu.
<SPEAKER ID="182" NAME="Justas Vincas Paleckis  " LANGUAGE="LT">
Kõikide ELi liikmesriikide kodanikud ja institutsioonid peaksid tahtma, et volinikeks saavad ainult kõige paremad ja tugevamad kandidaadid. Nii kandidaate esitanud riikide kui ka Euroopa Parlamendi liikmete vastutus on suur. Kahjuks ei näita mõned riigid üles sellist suhtumist. Jääb mulje, et vahetevahel saadavad ELi liikmesriikide valitsused Brüsselisse nõrku või nii-öelda mittesoovitavaid poliitikuid, et riigi valitsuses mõni ametikoht vabastada. See on väga ohtlik tendents. Euroopa Parlament proovib näidata punast kaarti nõrkadele kandidaatidele, kelle kandidatuuri esitasid nende valitsused ja kelle president Barroso heaks kiitis, või kandidaatidele, kelle rahalised huvid pole piisavalt läbipaistvad. Viie aasta eest kukkus läbi kaks kandidaati, sel aastal üks. Kuna parlamendiliikmetel pole veel õigust hääletada üksikute volinike üle, vaid ainult terve volinike kolleegiumi poolt või vastu, ja kuna suurem osa volinikukandidaatidest jättis hea mulje, hääletasin ma uue Euroopa Komisjoni ametissenimetamise poolt.
<SPEAKER ID="183" NAME="Alfredo Pallone  " LANGUAGE="IT">
Euroopa vajab väga autoriteetset juhti ning uus komisjon kehastab seda täielikult.
<P>
Uue komisjoni ees seisab raske ülesanne: jätkusuutliku kasvu edendamine, rakendades selleks Euroopa majandusmudelit ehk siis sotsiaalse turumajanduse mudelit.
<P>
Siseturu tugevdamine peab looma tingimused eluterve konkurentsi jaoks, mille eesmärgiks on edendada töökohtade loomist ja majanduskasvu. Eriti uhke olen asjaolu üle, et uues Euroopa täidesaatvas institutsioonis tagab just Itaalia jätkuvuse teenete ja pädevusega seoses, kuna Itaalia volinik Antonio Tajani vastutab väga tähtsa tööstusvoliniku portfelli eest, mis on kriisi haldamise ja Euroopa tootva tööstuse ümberkorraldamise seisukohalt strateegilise tähtsusega.
<P>
Oma järgmise ametiaja jooksul peab komisjon seadma täpsed eesmärgid ning suutma anda Euroopa näo sisserändepoliitikale ja energiapoliitikale ning andma sellega ühendusele järjekindla lähenemise, mida on hetkel väga raske saavutada. Komisjon peab pakkuma Euroopa Liidule ka oma nime väärivat välis- ja julgeolekupoliitikat.
<SPEAKER ID="184" NAME="Teresa Riera Madurell  " LANGUAGE="ES">
Tööstuse, teadusuuringute ja energeetikakomisjon vastutab teadusuuringute, energia ja infoühiskonna arendamise eest. Need on kolm prioriteeti kriisist väljumiseks ja meie tootmissüsteemi taaselustamiseks, millega seoses minu Sotsiaaldemokraatide ja demokraatide fraktsioon Euroopa Parlamendis tahab, et need oleksid palju konkurentsivõimelisemad ja uuenduslikumad, kuid samas ka sotsiaalselt ja keskkonnaalaselt jätkusuutlikumad. Teadusuuringud ja innovatsioon on suurte muudatuste liikumapanev jõud. President Barroso lubas investeerida 3% teadusuuringutesse ja arendustegevusse. Meile valmistas aga muret, kui nägime, et antud valdkond jäi poliitilistes ajakavades ja eelarvetes üha enam tagaplaanile. Komisjon andis selles suhtes palju selgemad lubadused. Peamiseks teguriks majanduse taastumises on meie energiamudeli muutmine. Majanduse tulevik on keskkonnasõbraliku majanduse tulevik. Komisjon kinnitas ka selle eesmärgi. Infoühiskonna osas oleme nõus paljude meie ees seisvate väljakutsetega seoses teabele juurdepääsu tagamise ja teabevahetustehnoloogiate saadavakstegemisega kõigile ja igal pool. Tööstuse, teadusuuringute ja energeetikakomisjonis käinud volinikud andsid palju olulisi ja spetsiifilisi lubadusi ning me hääletasime nende poolt, kuid võite olla kindlad, et me nõuame ka nende lubaduste täitmist.
<SPEAKER ID="185" NAME="Bart Staes  " LANGUAGE="NL">
Andsin eitava hääle seoses küsimusega, kas meie arvates on Barroso teine komisjon Euroopa projekti jaoks sobivaks eestvedavaks jõuks, algatajaks ja inspireerijaks. Barroso pole see tugev juht, keda me vajame. Ta lasi viiel väga tähtsal aastal lihtsalt mööda minna. Kõigi nende aastate jooksul oleks EL võinud lähtuda palju vähem neoliberaalsest ja rohkem sotsiaalsest poliitikast. Euroopa oleks võinud edendada VKEsid. Kõigi nende aastate jooksul oleks José Manuel Barroso võinud toetada Euroopa sõltumatut meediat ning aidata demokratiseerida Euroopa otsuste tegemise protsesse, et suurendada miljonite kodanike usku Euroopa koostööprojekti. Midagi sellist ei juhtunud.
<P>
Pimesi liberaliseerimisele, kõrgetele aktsiaturu hindadele ja makromajanduslikule kasvule keskendudes muutus ELi sotsiaalne ja jätkusuutlik nägu väga ilmetuks. Maailma räsivad kolm kriisi: finants- ja majanduskriis, sotsiaalkriis ja keskkonnakriis. Asjaolu, et meil pole nendele kriisidele kollektiivset lahendust, kütab ainult üles avalikkuse küünilisust ja poliitilist nihilismi. Barroso nõrk ja ebamäärane poliitika ei ärata palju lootusi muutuste osas. Ta leppis asjaoluga, et vahetevahel esitavad liikmesriigid täiesti ebapädevaid kandidaate ning jaotas mõnede volinike portfellid laiali, mistõttu on nüüd selgusetu, kes tegelikult tähtsate poliitiliste valdkondade eest vastutab. Barrosol pole visiooni ja poliitilist südikust ning see pole Euroopa jaoks üldsegi hea. Seepärast hääletasingi ma komisjoni ametissenimetamise vastu.
<SPEAKER ID="186" NAME="Nuno Teixeira  " LANGUAGE="PT">
Parlament ja komisjon peavad tegelema väga tähtsate Euroopa Liidu probleemidega, nagu kriisist üle saamine majanduse ja tööhõive taastamise abil, liikmesriikide rahanduse tasakaalustamine ja 2013. aasta järgse perioodi finantsraamistiku kokkuleppimine, millega seoses ma veel ühtekuuluvuspoliitika olulisust mainiksin. Mul oli võimalus esitada küsimusi regionaalpoliitika volinikukandidaadile Johannes Hahnile seoses tema huviga luua liidu äärepoolseimate piirkondade jaoks spetsiifiline alalise finantstoe programm. Esitasin talle ka ettepaneku seoses paindlikuma struktuurifondide toetuse abikõlblikkuse süsteemi loomisega üleminekustaadiumis olevatele piirkondadele, ehk siis piirkondadele, mis on kinni lähenemiseesmärkide ja konkurentsivõime ning tööhõive eesmärkide vahel. Lisaks pädevusele ja sihikindlusele näitas volinikukandidaat ka, et ta on valmis nende võimalustega lähemalt tutvuma, mis annab mulle usku tema edasisse valmidusse ja tundlikkusse selliste äärepoolseimate piirkondade suhtes nagu Madeira. Annan oma usaldushääle José Manuel Barroso volinike meekonnale, sest üldiselt on nad näidanud üles head tehnilist ettevalmistust, tõsidust ja ambitsioonikust seoses ELi ees seisvate väljakutsetega, unustamata seejuures solidaarsuse ja territoriaalse ühtekuuluvuse väärtusi, mille tuginedes EL loodi.
<SPEAKER ID="187" NAME="Róża Gräfin Von Thun Und Hohenstein  " AFFILIATION="PPE">
kirjalikult. - (PL) Hääletasin komisjoni ametissenimetamise poolt, kuigi ma oleksin oma seisukohta seoses mõne volinikuga eraldi väljendanud. Nagu me kõik teame, hääletab Euroopa Parlament ainult terve komisjoni koosseisu suhtes. Vaatamata asjaolule, et ma paruness Ashtoni valimise üle eriti õnnelik pole, koosneb volinike kolleegium valdavalt väga pädevatest ja kogenud inimestest. Euroopa Rahvapartei (kristlike demokraatide) fraktsioon, millesse ma kuulun, otsustas Euroopa Liidu tõhusa toimimise nimel uue komisjoni heaks kiita. Kui ma oleksin komisjoni ametissenimetamise vastu hääletanud, siis oleks see olnud kõigest demonstratiivne žest, mida oleks võinud tõlgendada ka puuduva lojaalsusena oma fraktsiooni vastu, kuid see poleks parlamendi otsust sellegipoolest mõjutanud. President Barroro uude komisjoni kuulub kogenud ja tarku poliitikuid, nagu Michel Barnier ja Viviane Reding, kellega ma tihedat koostööd tegema hakkan. Kindlasti on ka eelarvevolinik Janusz Lewandowski suurepärane volinik. Võime olla tõesti uhked. Euroopa Parlament suutis mõjutada ka Bulgaariat asendama Rumiana Jeleva, kes ei olnud humanitaarabi ja arengu valdkonnas eriti pädev, Kristalina Georgievaga. Minu arvates saavutas Euroopa Parlament suure edu ning suutis anda konstruktiivse panuse seoses uue komisjoni loomisega. Ma arvan, et heade otsuste tegemine ja kaudselt president Barrosole ning liikmesriikidele mõju avaldamine on praegu kõige tõhusam viis töötamiseks. Komisjoni vastu hääletamine oleks kalleid läbirääkimisi veelgi edasi lükanud ja lõpptulemus ei oleks tingimata olnud palju parem praegusest.
<SPEAKER ID="188" NAME="Georgios Toussas  " LANGUAGE="EL">
Euroopa Komisjoni liikmed said kapitali poliitiliste esindajate usaldushääle, aga mitte töötajate esindajate oma. Euroopa Komisjoni liikmed nimetati ELi neoliberaalsete ja sotsiaaldemokraatlike valitsuste poolt ning Euroopa Parlamendi hääletusega, ainus poliitiline kriteerium nende valimiseke oli seejuures nende oskus takistusteta teenida kapitali huvisid. Euroopa Komisjoni liikmed nägid ka ärakuulamiste käigus Euroopa Parlamendi komisjonides palju vaeva, et seda kinnitada, ja toetasid kõhklematult näiteks ELi imperialistlikku iseloomu, liidu rohujuuretasandivastase poliitika tugevust ja sõjaväelist sekkumist rahvusvahelisel tasandil. Nad rõhutasid ka oma pühendumust ühisturu loomise lõpuleviimisele ja neljale Maastrichti vabadusele, konkurentsivõimealast ja kapitalistlikku ümberkorraldamist kapitali kontsentreerumise jaoks sobivate tingimuste loomiseks nagu ka rohujuuretasandivastaste meetmete tugevdamist ulatusliku rünnakuga töötajate töö-, palga-, sotsiaal- ja kindlustusõiguste vastu, et suurendada veelgi monopolide kasumit, ning samuti rõhutasid nad töötajate ja rohujuuretasandi meeleavalduste mahasurumiseks ette nähtud reaktsionistlike kohtuvahendite arvu suurendamist ja tugevdamist. Parlamendiliikmed Kreeka kommunistlikust parteist hääletasid Euroopa Komisjoni ametissenimetamise vastu, kuna komisjon rakendab jätkuvalt ja võimendab poliitikat, mille eesmärgiks on töötajate, vaeste põllumajandustootjate ja eraettevõtjate ekspluateerimine.
<SPEAKER ID="189" NAME="Geoffrey Van Orden  " AFFILIATION="ECR">
kirjalikult. - Me tahame pragmaatilist Euroopa Komisjoni, mis surub läbi reforme, mille hulka kuulub dereguleerimine ja ELi kulutuste kärpimine, ning mis keskendub haldusküsimustele, mitte poliitilisele integratsioonile. Olgugi et mõned volinikukandidaadid on pädevad, on ka neid, kes seda pole. Kõrge esindaja ametikoht loodi Lissaboni lepinguga. Ma ei poolda nimetatud lepingut ega sellega loodut. Lissaboni lepingul pole demokraatlikku õigusjärgsust. Paruness Ashton valiti tagatoas Euroopa sotsialistlike fraktsioonide kokkuleppel ning kõigest Briti peaministri järelmõttena. Lisaks sellele, et tal pole vajalikke kogemusi oma ülesande täitmiseks, on tal ka väga kahtlane minevik tuumarelvastusevastase organisatsiooni CND riikliku laekurina. See õõnestav organisatsioon kavatses ühepoolsel otsusel külma sõja haripunktis Inglismaa desarmeerida ning kartusi ja rusutust levitada. Veel paljudel teistel kandidaatidel on kommunistlikud taustad. Mõned kandidaadid, näiteks László Andor, ei paistnud mõistvat oma portfelli sisu ning jäi mulje, et nende kavatsuseks on kehtestada veel rohkem kasutuid määrusi. Asjaolu, et parlament ei saa hääletada üksikute volinike üle, vaid peab hääletama terve komisjoni üle, on vale. Olgugi et ma oleksin kiitnud heaks mõned kandidaadid, oleksin ma samas teiste kandidaatide vastu hääletanud. Meie fraktsiooni solidaarsuse huvides hoidusin ma hääletusest.
<SPEAKER ID="984" NAME="Angelika Werthmann  " LANGUAGE="DE">
President Barroso! Pragmaatiline põhjus komisjoni ametissenimetamise poolt hääletamiseks oli, et nüüd saab lõpuks alustada tööd, mida on vaja teha. Nii hoiame kokku maksumaksjate raha. José Manuel Barroso, olete näidanud üles suurepäraseid oskusi seoses komisjoni valimisega. Mõned volinikukandidaadid on lausa suurepärased ning on ka neid, kellel on kindlasti palju arengupotentsiaali. Neile tuleb anda, nagu nad soovivad, võimalus tutvuda Euroopa ees seisvate probleemidega. Sellele vaatamata esitati ka mõned ebapädevad volinikukandidaadid, kes ei paista omavat vajalikke erialateadmisi ning vajalikku ambitsioonikust Euroopa juhtivate ametikohtade täitmiseks.
<P>
Nimetatud põhjustel lükkasin ma ettepaneku seoses komisjoni praeguse koosseisuga tagasi. Ma tahan, et volinikke nimetatakse ametisse palju läbipaistvamalt ja ma tahan näha palju pädevamaid naisvolinikke.
<SPEAKER ID="983" NAME="Anna Záborská  " LANGUAGE="FR">
Hääletasin resolutsiooni ettepaneku ja seega ka Euroopa Komisjoni ametissenimetamise poolt. Euroopa Parlament ei anna president Barrosole ja tema volinike kolleegiumile tegevusvabadust. Kohtusin president Barrosoga tema esimese ametiaja jooksul korduvalt, kui ma samal ajal parlamendi naiste õiguste ja soolise võrdõiguslikkuse komisjoni tööd juhtisin. Seetõttu nägin pealt tema tundlikku lähenemist seoses Euroopa Komisjoni töö juhtimisega ja austust, mida ta teiste inimeste ja nende ühise heaolu suhtes üles näitas. Mul on ka hea meel Slovakkia kandidaadi üle, keda rünnati ebaausalt võhiklikkusest ja puhtalt poliitilistel põhjustel. Kui kasutatakse laimukampaaniat ja vähemusi, et seada poliitilistel põhjustel kahtluse alla ühe poliitilise tegelase ausus, siis tähistab see institutsionaalse poliitilise kultuuri allakäigu algust. Soovin siiralt kõikidele Euroopa Komisjoni liikmetele kõike head nende tulevasteks ettevõtmisteks.
