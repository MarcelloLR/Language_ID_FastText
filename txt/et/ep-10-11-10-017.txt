<CHAPTER ID="017">
Ühtse turu akt (arutelu) 
<SPEAKER ID="164" NAME="Juhataja">
Järgmine päevakorrapunkt on komisjoni avaldus ühtse turu akti kohta.
<SPEAKER ID="165" NAME="Michel Barnier" LANGUAGE="FR">
Austatud juhataja! Head kolleegid! Mul on ülimalt hea meel esitleda täiskogu liikmetele komisjoni 27. oktoobril vastu võetud teatist ühtse turu akti kohta ning koos teiega seda siin arutada. Tegelikult algas arutelu eile Malcolm Harbouri ja Louis Grechi õhutusel ühes teises kohas, kuid koos mitmesaja Euroopa riigisisesel ning piirkondlikul tasandil aktiivse poliitilise, majandusliku ja sotsiaalse sidusrühmaga.
<P>
Tegemist on tähtsa dokumendiga. See on tähtis, head kolleegid, sest usume, et Euroopalt nõutakse mitmel rindel aru. Välismaailmal on küsimusi kriiside põhjuste kohta. Viimasel kahel aastal oleme kogenud uskumatult ränka finantskriisi ning selle paljud majanduslikud, sotsiaalsed ja inimtagajärjed on siiani kõigis meie riikides tuntavad. Meil on üldine majanduskriis ja siis on veel teised kriisid, mida me ei saa eirata, nagu toidukriis, kuigi neist räägitakse vähem. Ligikaudu miljardit inimest varitseb oht surra nälga või veepuudusesse. Siis on veel keskkonnakriis, mis on arvatavasti neist kõige hullem.
<P>
Peame nendele küsimustele vastama, kuid lisaks väljastpoolt esitatud küsimustele on sisemised küsimused, millest kaheldamatult on kõige tähtsam see, mille on esitanud Euroopa kodanikud, kes ei saa aru, kes tihti on mures ja mõnikord vihased, kes ei ole veendunud ning kellel on küsimusi selle suure ühtse turu kohta, mis on nurgakivi ja on seda olnud alates Euroopa Söe- ja Teraseühenduse loomisest 1950. aastal - selle suure Euroopa turu kohta, mida oleme kannatlikult koos ehitanud.
<P>
Meie kodanike, väikeste ja keskmise suurusega ettevõtjate esitatav küsimus on: mida on sellel ühtsel turul meile pakkuda? Mida teeb Euroopa meie jaoks? Me peame sellele küsimusele andma positiivse vastuse, kuid me ei tee seda alati.
<P>
See oli Mario Monti järeldus president Barroso tellitud raportis, mida olete paljudel kordadel arutanud ja mis sisaldab palju kasulikke järeldusi. Näiteks sedastab Mario Monti, et ühtse turu järgi on aina suurem vajadus, kuid see muutub aina vähem populaarsemaks. Head kolleegid! Me oleme poliitikud, igaüks oma mandaadiga, ja kui kuuleme sedalaadi järeldusi, peame üritama tagada, et see, mis vajalik, muutuks populaarseks ja koguks igal juhul toetust ning oleks paremini arusaadav.
<P>
Sel põhjusel tahtsime kõigi nende kriiside ja küsimuste valguses oma mandaadi kohaselt esitada konkreetsed järelmeetmed Mario Monti järeldustele ning tõepoolest neile terviklikele järeldustele, mida parlament on Louis Grechi - keda ma tänan - suunamisel teinud selle suure ühtse turu ebatäiusliku, ebatäieliku ja mõnikord pettumustvalmistava toimimise kohta.
<P>
Seega on täna teile esitletav dokument algupärane, austatud juhataja, head kolleegid. See ei ole midagi, mida saate võtta või jätta. See sisaldab pigem tegevuskava ja mitte õigusakti ettepanekut; tegevuskava, milles on hetkel 50 ettepanekut, mille esitame arutamiseks ja millest kõik on mõeldud parandama ühtse turu toimimist, nii et sellest tõuseks kasu väikestele ja keskmise suurusega ettevõtjatele, majanduskasvule ja kodanikele. See turg on kasvu ja sotsiaalse arengu saavutamise vahend ja mitte vastupidi, nagu ma olen sageli varemgi öelnud.
<P>
Me arutasime just riskikapitali ja erakapitali investeerimisfondide direktiivi. Lubage mul öelda, et mul on olemas väga selge strateegia, mida kavatsen viie aasta jooksul visalt ellu viia! Nagu ma teile 13. jaanuaril ütlesin, tahame tagada ning me ka tagame, et elutähtsad finantsteenused ja finantsturud hakkavad taas kord teenima reaalmajandust, mitte vastupidi. Seda tehes tagame, et reaalmajandus ja selle aluseks olev ühtne turg teenivad kasvu ja sotsiaalse arengu huve.
<P>
Meie kasvustrateegia, mis on kooskõlas 2020. aasta strateegiaga, eesmärk on panna ühtne turg paremini toimima. Selles turus tuleks näha platvormi, millele Euroopa majandus on ehitatud. Me oleme veendunud, et seda platvormi on võimalik panna tänasega võrreldes paremini toimima - mis on tegevuskava eesmärk -, mille järel hakkab paremini toimima kõik, mis sellelt platvormilt luuakse: era- ja avaliku sektori algatused, kohalikud, piirkondlikud, riigisisesed ja Euroopa algatused, ühenduste ja muude turul olevate organite tegevus.
<P>
Tahame küsimustele ja katsumustele vastata, milleks töötame koos ettevõtjatega, et naasta tugeva jätkusuutliku ja õiglase kasvu juurde. Teeme ettepaneku mitmete meetmete kohta, milles keskendutakse konkreetselt uuendustele ning väikestele ja keskmise suurusega ettevõtjatele.
<P>
Ühtse turu akt hõlmab väga olulist patendiküsimust, mida me konkurentsinõukogus just praegu Belgia eesistumise all arutame - sellest probleemid minu ajakavaga, austatud juhataja. Üldisemalt tahame reguleeriva ja maksunduskeskkonna ettevõtjatele soodsamaks muuta ning võimaldada juurdepääsu rahastamisele, mida nad vajavad oma investeeringute toetamiseks.
<P>
Viimaseks - Euroopa konkurentsivõime tõstmise puhul tahame tõhustada meie välisstrateegiat vastastikkuse ja mõlemapoolse kasu vaimus.
<P>
Selleks et tagada, et kodanikud oleksid ühisturu keskmes, tahab komisjon tõestada, et turg ei ole üldhuviteenuste ning olulise infrastruktuuri arendamisel takistuseks. Esitame teatise, mida parlament kahtlemata toetab, täiustab ja parandab: teatise üldhuvi- ja avalike teenuste kohta. Me tahame, et oleks selge, et ühtne turg toetab põhiõiguste hartas talletatud sotsiaalseid õiguseid, et see võib pakkuda uusi arenguvõimalusi sotsiaalselt uuenduslikele ettevõtjatele, kes teenivad ühtemoodi Euroopa töötajaid ja tarbijaid.
<P>
Jõuame nüüd ühtse turu akti kolmanda peatüki juurde. Selline terviklik käsitusviis on mõttekas ainult siis, kui see on asetatud parema juhtimise konteksti, kui see toimub suurema dialoogi ning partnerluse kaudu meie ettevõtjate ja meie kaaskodanikega, kuid ka Euroopa institutsioonide, liikmesriikide, piirkondlike ja kohalise asutuste vahelise ning parema sotsiaalse dialoogi kaudu. Kogu meie ühises töös oleme veendunud, et konkurentsivõime probleemile, Euroopa kodanike oodatava majanduskasvu suurendamise ülesandele vastamiseks on vaja iga viimase kui kodaniku ja iga viimase kui ettevõtja abi. Selleks on vaja iga viimase kui ühenduse abi.
<P>
See on neli kuud kestva Euroopa avaliku arutelu, mille koos teiega käivitada tahame, eesmärk. Mitmed volinikud, 13 meist, töötasid ühtse turu aktiga - mille eest ma neid tänan -, mille komisjon pärast pikki majasiseseid arutelusid heaks kiitis. See küsimus on üks meie suurematest prioriteetidest ja arutame neid 50 ettepanekut. Me kuulame hoolikalt, mida meie eri institutsioonidel ja meie partneritel öelda on, ning konsultatsioonide lõpus, arvatavasti veebruaris, vormistame lõplikult loetelu kohustustest, mille kohta asjaomased volinikud esitavad maksimaalselt kahe aasta jooksul oma ettepanekud. Selle tulemusel ei varjuta 2012. aastal, kui me 20 aastat pärast Jacques Delors'i ettepanekuid ja endale võetud kohustusi tähistame ühtse turu 20. aastapäeva, seda aastapäeva nostalgia ja melanhoolia - praegu ei ole aeg nostalgiaks -, vaid pigem saab see olema ennetav ja dünaamiline sündmus.
<P>
Selle tõttu paneme asjad liikuma - nagu ka eile. Järgneval neljal kuul koordineerin koos oma kolleegidega Euroopa avalikku arutelu, mis sai alguse täna Euroopa Parlamendis. Tahame selles mängida asjalikku ja väga tähelepanelikku rolli.
<SPEAKER ID="166" NAME="Andreas Schwab" LANGUAGE="DE">
Austatud juhataja! Lugupeetud volinik! Head kolleegid! Arutasime sel nädalal niinimetatud ühtse turu foorumil Euroopa Komisjoni ettepanekut, mille eesmärk on saavutada Euroopas väga konkurentsivõimeline sotsiaalturumajandus. Kõik kolm ideed - konkurentsivõime, sotsiaal- ja turumajandus - on meile sel puhul tähtsad ning tunnustame selgesõnaliselt asjaolu, et siseturu eest vastutav volinik Michel Barnier on suutnud elu sisse puhuda horisontaalsele või, nagu Louis Grech oma raportis ütles, terviklikule käsitusviisile, mida me ühtse turu puhul oleme tahtnud. Me usume, et see on oluline samm, kuid usume ka seda, et lisaks on vaja väiksemaid samme, et tõepoolest selle õigusakti eelnõu horisontaalne lähenemisviis oleks täielik. See on koht, kus Euroopa Parlament sekkub.
<P>
Euroopa Parlamendi osalemist saadab edu üksnes siis, kui meil on võimalik üle saada tehnilistest, institutsioonilistest ja poliitilistest erimeelsustest, mida sedalaadi õigusakti eelnõu endaga kaasa toob, sest ainult siis saame täielikult ära kasutada selles ettepanekus loomupäraselt sisalduvat õigusloome potentsiaali. Seda tahame teha.
<P>
Ma olen kindel, et kodanikke ja huvitatud sidusrühmi hõlmav avalik ärakuulamine aitab kõiki kaasata sellesse õigusakti ettepanekuga seonduvasse ning võimaldab neil tunda, et nad on osa otsusest selle kohta, mis sellest õigusakti ettepanekust lõpuks välja kujuneb. Volinik Barnier, parlament teeb oma osa selle eesmärgi saavutamiseks. Me tahame läbi vaadata 50 ettepanekust koosneva programmi, me tahame seada prioriteedid, me tahame aidata tagada, et kaasatakse kõik Euroopa Parlamendi komisjonid ning et me saavutame institutsioonidevahelise konsensuse, mis on sedalaadi õigusakti jaoks vajalik.
<P>
Head kolleegid! Lõppkokkuvõttes peame tagama, et sellel ühtsel turul oleks igaühel oma koht ja et ühtsel turul koos töötamisest tõuseb tulu meile kõigile. Tahame seda tõestada 2012. aastaks - ühtse turu 20. aastapäevaks - ning teeme tõsist tööd, et seda saavutada.
<SPEAKER ID="167" NAME="Evelyne Gebhardt" LANGUAGE="DE">
Austatud juhataja! Volinik Barnier, ma tänan teid teie tehtud töö eest! See ülesanne ei olnud kergete killast ja te olete lisanud midagi, mida professor Monti sedastas oma raportis ning midagi, mida Louis Grech valmistas ette Euroopa Parlamendile. Näeme midagi sellest siin, nagu ka püüdlusi järgida terviklikku käsitusviisi, mis ei ole päriselt välja tulnud nii, nagu me seda ette kujutasime, kuid mis on siiski õigel teel. Samuti on väga tähtis, et olete täiesti selgelt välja öelnud, et tahate muuta reaalsuseks kodanike sotsiaalsed õigused, mis loomulikult peaksidki olema Euroopa Liidu õigusaktide keskmes. Pean siiski oma fraktsiooni nimel ütlema, et meile tundub, et kohati on tekst liiga ähmane, liiga lihtne või liiga tähendusetu ning kohati on üldse midagi puudu, sest üks meie tähtsamatest nõudmistest oli - ja te nõustusite sellega -, et sotsiaalne klausel tuleb lisada Euroopa poliitika kõigisse olulistesse valdkondadesse. Me ei suuda seda sotsiaalset klauslit leida. Meid võiks rahuldada kohustus teostada sotsiaalse mõju hinnanguid. Sotsiaalne klausel on siiski midagi märksa rohkemat kui see, mida me siin tekstis leiame. Me proovime teid aidata, et saaksite teha edusamme õiges suunas, sest see on meie jaoks väga tähtis.
<P>
On veel üks punkt, mis on minu arvates üsna problemaatiline ja mis oli ka meie fraktsiooni jaoks väga tähtis. Me nõuame kollektiivset regressiõigust. Me tahame kodanike jaoks kollektiivset regressiõigust, et neil oleks tõepoolest võimalik oma tarbijakaitseõigusi maksma panna. Te teatasite Euroopa Komisjoni nimel, et on vaja teostada uuringuid. Selles valdkonnas on uuringuid tehtud kolm aastat. Arvan, et on aeg selleks, et sellega ühele poole saada ja et saaksime ka tegelikult teilt õigusakti ettepaneku, mitte vaid järjekordse ettepaneku uuringute tegemiseks, nii et saaksime vaadata, kuidas edasi liikuda.
<P>
Nagu näete, on asju, millega oleme rahul, kuid on ka asju, millega me nii rahul ei ole, ning me teeme teie, nõukogu ja kaasparlamendiliikmetega teistest fraktsioonidest tõsist tööd selle nimel, et meil lõpuks saaks olema tõeliselt hea tekst.
<SPEAKER ID="168" NAME="Jürgen Creutzmann" LANGUAGE="DE">
Austatud juhataja! Volinik Barnier! Head kolleegid! Majandusliku võimsuse mõttes kõige suuremast ühtsest turust on globaliseerumise ajastul saanud Euroopa Liidu jaoks ülimalt tähtis asukohaeelis. Sel põhjusel on nii tähtis seista vastu protektsionistlikele kalduvustele ja laiendada ühtset turgu edasi. Liiga suurtes võlgades liikmesriikide eelarveid arvestades ei jää Euroopal üle muud, kui tõhustada struktuurireformide abil oma majandust. Ühtne turg on selle rajamisest saadik 1992. aastal juba kasvanud lisaks 1,85%. Väljakuulutatud meetmete abil tahetakse tõsta kasv 2%-lt 4%-le.
<P>
Komisjoni ühtse turu algatusi käsitlevad 50 ettepanekut saab jagada kolmeks: esiteks arvukad konkreetsed ettepanekud, mille abil tõhustatakse igal juhul ühtset turgu ettevõtjate ja kodanike jaoks. Need hõlmavad täielikult toimiva energiaturu loomist, mis on Euroopa kui majandus- ja tööstuskeskuse jaoks eriti oluline. Siis on olemas Euroopa kutsekaart ja Euroopa oskuste pass, mis võimaldavad liikuvust Euroopa Liidu sees ja mis muutuvad tulevikus Euroopa konkurentsivõime säilitamiseks globaliseerunud maailmas aina olulisemaks, ning autoriõiguste parema haldamise kaudu elektroonilise kaubanduse tõhustamine ja uued suunised teenuste direktiivi tõhusaks rakendamiseks eesmärgiga luua juurde töökohti.
<P>
Teiseks on aga ka palju ettepanekuid, mille sõnastus on liiga ähmane, et me neid hinnata saaksime. Seetõttu peame ikkagi ära ootama komisjoni konkreetsed ettepanekud. Ma liigitan siia ELi riigihangete eeskirjad, üldhuviteenuste meetmed ja samuti - Evelyne Gebhardt! - arutlus Euroopa arusaamast kollektiivsest regressiõigusest. Ma ei tea, kas peaksime minema samasugust ekslikku teed mööda nagu Ameerika Ühendriigid.
<P>
Kolmandaks sisaldab teatis ettepanekuid, mis minu arvates on ühtse turu tõhustamise mõttes edasiliikumist segavad, sest need koormavad ettevõtjaid liigse bürokraatiaga. Peame seega neid ettepanekuid arutama ja oleme valmis seda tegema.
<SPEAKER ID="169" NAME="Emilie Turunen">
fraktsiooni Verts/ALE nimel. - Austatud juhataja! Arutame täna midagi, millest ma usun, et võib saada ELi jaoks saabuvatel aastatel kõige tähtsam õigusakt. Ühtse turu reformi taustal on meil reaalne võimalus kujundada Euroopa sotsiaalsemaks ja jätkusuutlikumaks liiduks, mistõttu on küsimus järgmine: kas teatis suudab meid viia keskkonnahoidlikuma ja sotsiaalselt õiglasema siseturu suunas?
<P>
Ma arvan, et me ei ole veel päriselt seal. Lubage mul esitada kaks näidet! Esiteks 29. ettepanek. Ma pean siinkohal küsima teilt, Michel Barnier, kuhu on jäänud streigiõiguse garantii? Kus on garantii, et turuvabadusega ei tallata jalge alla sotsiaalseid õiguseid? Ma tean, et komisjonis arvamused selles küsimuses lahknevad, ning tahaksin teilt täiesti otse küsida: kas on tõsi, et teiste seas on sotsiaalse klausli lisamise vastu võidelnud Taani, Rootsi, Saksa ja Briti volinikud? Kui see nii on, siis peaksite teadma, lugupeetud volinik, et teil on täiskogu toetus, sest selliste tagatiste saavutamine oleks tõeline lepitus.
<P>
Teine näide ettepanekust, mida oleks vaja parandada, on 19. ettepanek - ühtse konsolideeritud äriühingute tulumaksubaasi loomine. Meie, rohelised, oleme seda kaua nõudnud ja peaksime seega õnnelikud olema, kuid meil tekib teksti lugedes küsimus. Selles öeldakse, et ühtse konsolideeritud äriühingute tulumaksubaasi eesmärk peaks olema kaotada ettevõtjate jaoks killustatus. Kuulake! Ma usun, et äriühingute maksustamise puhul on Euroopas probleem mitte killustatus, vaid liikmesriikidevaheline ebaterve konkurents makse vähendada. See on kestnud juba 15 aastat. Pole ime, et meil on praegu probleeme sotsiaalhoolekande rahastamisega!
<P>
Ma usun, et ühtse konsolideeritud äriühingute tulumaksubaasi eesmärk peaks olema kaotada Euroopas ebaterve konkurents. See on tegelik probleem. Pealegi arvan, et peaksime minema siseturu keskkonnahoidlikkuse puhul ettepanekust kaugemale, näiteks võttes kasutusele keskkonnahoidlikud hanked. Ma usun, et saame selles palju rohkem saavutada. Nõnda siis, Michel Barnier, usun, et meil on vaja tööd teha. Ootan seda ja tänan teid, et kutsusite meid osalema selles väga laiapõhjalises arutelus. Me hindame seda!
<SPEAKER ID="170" NAME="Malcolm Harbour">
fraktsiooni ECR nimel. - Austatud juhataja! Ma arvan, et on oluline meenutada, et ELi 2020. aasta strateegia ei sisaldanud ideed, et meil oleks auahne kava, milles käsitletakse ühtse turu väljakujundamist - või meie tegevust selle väljakujundamiseks, sest arvan, et see on töö, mis ei lõpe kunagi. Seda ei olnud tõepoolest ka teie kavas, kui te eelmisel aastal meie ette ärakuulamisele tulite. Ma arvan, et ühtse turu väljakujundamise ja selle nähtavuse suurendamise vajaduse taga oli poliitiline tõuge, mille andis president Barroso otsus paluda Mario Montil seda küsimust uurida, ning samal ajal palve meie komisjonile Louis Grechi juhtimisel sama küsimust uurida.
<P>
Meil on tõeliselt hea meel, et te olete astunud esimesed sammud, et asjaga edasi liikuda. Te olete ka aimu saanud sellest, missugune arutelu olema saab. Ma usun, et peaksime sellesse suhtuma kui sobivasse juhusesse tegeleda millegagi, mida Euroopa meeleheitlikult vajab: majanduskasv, töökohad, dünaamiline väikeettevõtete sektor, rohkem uuenduslikkust, tõhusamad riigihanked - see on see, mille järgi meie kodanikud meid hindavad. Kui suudame rohkem inimesi tööle tagasi saada ja käivitada rohkem ettevõtteid, siis on see kõige suurem sotsiaalne saavutus, mida me selle akti abil saavutame.
<SPEAKER ID="171" NAME="Kyriacos Triantaphyllides" LANGUAGE="EL">
Austatud juhataja! Me usume, et Euroopa Komisjoni uus dokument ühtse turu kohta on kooskõlas Lissaboni strateegia filosoofiaga, ning me kõik nõustume, et see oli läbikukkumine. Nii nagu meie seda näeme, tuleb konkurentsile kehtestada ranged eeskirjad ning vajalik on riigi sekkumine - nagu kriis on näidanud. Tarbijaid tuleb kaitsta spekuleerimise eest, mis võimaldab oligopolistidel turgusid kontrollida, ning turu puudujäägid tuleb tasa teha tõhusate avalike teenuste abil.
<P>
Komisjoni ettepanekus eelistatakse ignoreerida põhilise sotsiaalse kaitse puudumist ning vaadata läbi sõrmede paljude Euroopa riikide praegusele tegelikule olukorrale. Kuigi Euroopa Komisjon on valmis toetama ettevõtjate aitamiseks mõeldud meetmeid, ei ole toimunud edasiminekut tarbijakaitse sektoris, mille jaoks on korratud varasemaid ettepanekuid mõjuhinnangute teostamise kohta. Nii et tarbijate jaoks ei ole edasiminekut toimunud. Kuidas saame siis veenda kodanikke, et see direktiiv neid puudutab? Mis on varasemaga võrreldes muutunud?
<P>
Tarbijate ja töötajate kaitse peab olema kõigi ELi õigusloomega seotud algatuste keskmes. Konkurentsi- ja siseturuõiguse ning subsiidiumeid reguleerivate või riigihangete liberaliseerimise eeskirjadega ei tohi reguleerida eriti just üldhuviteenuseid. Poliitika põhikriteerium peab olema universaalne juurdepääs kvaliteetsetele avalikele teenustele.
<SPEAKER ID="172" NAME="Matteo Salvini" LANGUAGE="IT">
Austatud juhataja! Head kolleegid! Tahaksin volinikku tänada ja ma loodan, et ta ei unusta, et Euroopa rahvas ei ole turu teenistuses, vaid turg on rahva teenistuses - vaatamata sellele, mida enne mind välja öeldi -, mistõttu peab turg vastama rahva vajadustele.
<P>
Ma räägin ühe Euroopa majanduse nelja mootori nimel - Lombardia nimel. Meie juures annavad väikesed ja keskmise suurusega ettevõtjad tööd mitmetele miljonitele inimestele. Ma loodan, et Michel Barnier' allkirjastatud kaugeleulatuv plaan, mida me lugenud oleme, ei ole vastuolus mõnede tema kaasvolinike ettepanekutega. Ma räägin tollimaksu kaotamisest Pakistani tekstiilitoodetele, mis võib viia sadade tuhandete töökohtade kadumiseni Lombardias ja ülejäänud Euroopas.
<P>
Me aitame seda fakti avalikustada, kuid ma ei ole kindel, kas neljast kuust piisab. Ma mõtlen Veneto ettevõtetele, mis on praegu vee all. Ma ei tea, kas nad suudavad alates tänasest kuni veebruarini osaleda piisavalt selles igal juhul kaugeleulatuvas kavas, mida meie, Vaba ja Demokraatliku Euroopa fraktsioon ja Lega Nord, suudame parandada ning ka sellega aidata.
<SPEAKER ID="173" NAME="Lara Comi" AFFILIATION="PPE">
(IT) Austatud juhataja! Lugupeetud volinik! Head kolleegid! Ühtne turg kujutab endast Euroopa jaoks põhjapaneva tähtsusega strateegilist eesmärki, mille täitmise poole tuleb püüelda uuenenud poliitilise meelekindlusega. Aastate jooksul saavutatud eesmärgid on erakordne tulemus, kuid peame praegu kindlasti tulevikku vaatama. Euroopa ei ole enam 1985. aasta Euroopa. Uute realiteetide tõttu on tõepoolest vaja uusi vastuseid.
<P>
Praeguses Euroopa ja rahvusvahelises kontekstis, mida iseloomustab kaubanduse globaliseerumine, tehnoloogiline areng ja maailmaareenil uute osalejate esilekerimine, teeb kindlasti vajalikuks ühtse turu otsustava taaskäivitamise, et tagada õiges tasakaalus kaitse kõigile asjaosalistele: ettevõtjatele, tarbijatele ja töötajatele. Esitatud dokument kujutab endast head algust, kuid nüüd tuleb seda võimalikult palju edendada ja avalikustada.
<P>
Dokumendis seatud paljude eesmärkide seast tahaksin rõhutada konkreetselt kolme aspekti tähtsust. Esiteks nõustun sellega, et standardimise abil on vaja tõhustada reguleerivat raamistikku, mis saavutatakse edaspidiste läbivaatamiste käigus. Euroopa ühtse turu täielikuks toimimiseks on tõesti vaja standardimist, mis viimastel aastatel on osutunud otsustavaks faktoriks kaupade vabas liikumises ning on aidanud kaasa vabakaubanduse tõkete kaotamisele.
<P>
Täpselt sama tähtis on kooskõlastada liikmesriikide eelarvepoliitikat ning määrata kindlaks maksubaas. Lähikuudel on minu tööks tõsta võimalikult palju teadlikkust sellest tähtsast dokumendist ning rääkida kõigi mõjutatud pooltega, et võtta vastu strateegia, mis vastaks ettevõtjate ning meie kodanike vajadustele ja ootustele.
<SPEAKER ID="174" NAME="Louis Grech" AFFILIATION="S&amp;D">
Austatud juhataja! Ühtse turu taaskäivitamist tuleb poliitiliselt toetada, see peab olema majanduslikult elujõuline ning vastuvõetav Euroopa kodanikele. Ühtse turu taaselustamine ei õnnestu, kui me ei suuda neid veenda, et ühtse turuga tõepoolest esindatakse nende huvisid. Selles suhtes hindan väga volinik Barnier' tõsist pühendumust arvestada kodanike muresid ja püüdlusi. Volinik Barnier tegi oodatust rohkemgi, üritades lepitada konfliktseid vaateid ja siluda pingeid ning arvestada eri sidusrühmade mitmesuguste prioriteetidega.
<P>
Ühtse turu aktis selle praegusel kujul ei arvestata siiski piisavalt sotsiaalset mõõdet, mis tagaks õige tasakaalu avatud majanduse, kasvu ning töökohtade soodustamise vahel, samal ajal kaitstes tarbijate ja kodanike õigusi. Me ei tohi unustada ühtse turu terviklikku visiooni ega käsitleda akti lüüasaamismeeleolus ning ma nõustun siinkohal, volinik Barnier, et peaksime võitlema nõndanimetatud ühisest turust väsimise vastu, eriti kuna see väsimus tuleneb institutsioonide endi seest.
<P>
Minu arvates ei ole ühtsel turul poliitilist toetust, mida on hädasti vaja, et tagada, et sellest ei saaks n-ö eilne päev. Komisjoni ja nõukogu presidentide poliitilise juhtimise suurendamine siseturul aitaks tublisti kaasa elujõulise ühtse turu saavutamisele, mis oleks majanduse taastamise katalüsaator. Me usume, et volinik Barnier arvestab saabuvatel tõsiste arutelude kuudel meie muredega. Me ei tohi kaotada seda poliitilist hoogu ja seda ainulaadset võimalust taaselustada ühtne turg. Ma kordan: turu lõimumine ei ole pöördumatu protsess ja seda ei tohi endastmõistetavaks pidada; nõrk ja habras ühtne turg tooks sellele Euroopa projektile kaasa pigem lagunemise kui lõimumise.
<SPEAKER ID="175" NAME="Olle Schmidt" AFFILIATION="ALDE">
(SV) Austatud juhataja! ELi siseturg on arvatavasti kõige tähtsam vahend, mis annaks Euroopale uut hoogu. Eksivad need, kes üritavad globaliseerumist näidata ohuna. Euroopa jaoks on globaliseerumine võimalus. Kui me ei taha, et Euroopa oleks isoleeritud kontinent, siis peame jätkama tõkete ja piiride kaotamist. Teil on selles töös minu ja minu Euroopa Demokraatide ja Liberaalide Liidu fraktsiooni täielik toetus. Peame tegema rohkem tõkete kaotamisest! See on meie kõigi ühine kohustus.
<P>
Oleksin tahtnud, et te oleksite läinud kaugemale ja et teie töö oleks olnud lähem sellele, mida Mario Monti meile mõni päev tagasi esitles. Ta esitas väga üksikasjaliku analüüsi selle kohta, mida Euroopa saaks teha. Komisjon peab muutuma julgemaks, kuid ka meie siin Euroopa Parlamendis peame muutma julgemaks. Meie sihid peavad olema selged. Euroopa saab kriisist jagu, kuid mitte juhul, kui tammume paigal, jäädes praegusesse kohta.
<SPEAKER ID="176" NAME="Edvard Kožušník" AFFILIATION="ECR">
(CS) Malcolm Harbour rääkis auahnusest, mina aga julgusest. Kui Mario Monti koostas enda imelise raporti - vähemalt mina nimetasin seda nii -, siis küsisin ma temalt, kas ta usub, et poliitikutel on julgust tema soovitusi Euroopa tasandil ning ka liikmesriikides ellu viia. Ta vastas väga targalt, sest ta on tark poliitik: see sõltub sinust - sina oled poliitik. Tahaksin ühtlasi rääkida julgusest edendada asju, mis minu arust on Euroopa jaoks tähtsad, sest siseturg on üks kõige tähtsamatest vahenditest, mille abil globaalse Euroopa kontekstis konkurentsi kujundada, kuid ka töökohti säilitada. Seega tahaksin lihtsalt paluda volinikku jääda liikmesriikide, nende parlamentide ja ka meiega suheldes julgeks, sest see arutelu ei saa kindlasti lihtne olema. Kindlasti on küsimusi, millega me täiesti ühel nõul olema, kuid on ka küsimusi, mille üle meil saavad olema väga pingelised arutelud.
<SPEAKER ID="178" NAME="Anna Maria Corazza Bildt" AFFILIATION="PPE">
Austatud juhataja! Saksamaa liidukantsler Angela Merkel ütles eile ajalehele Financial Times, et suurim meid ähvardav oht on protektsionism. Selles suhtes tuleb komisjoni algatus just õigel ajal: ajal, mil peame kriisist väljumiseks uuesti reaalmajandusele keskenduma.
<P>
Ühtse turu akt on ajalooliselt tähtis algatus. Minu arvates peaks see saama sama staatuse, mis Delors'i valge raamat 20 aasta eest. Ma tõepoolest loodan, et see saab komisjonis, nõukogus ja liikmesriikides kõrgeima poliitilise tähelepanu osaliseks.
<P>
Ma olen tänulik eesistujariik Belgiale, et see hakkas tegelema minu fraktsiooni EPP nimel võetud kohustusega kutsuda konkurentsivõime nõukogu ministrite tasandil kokku ning asuda ühtse turu aktiga tegelema. Samuti toetan volinik Michel Barnier' visiooni kodanikukeskse turu arendamisest. See nõuab partnerlust ja jagatud vastutust. Selles suhtes võite loota meile, kes me oleme fraktsioonis EPP ning siseturu- ja tarbijakaitsekomisjonis. Vajalik on kõikide ELi asutuste partnerlus.
<P>
Sama tähtis on ka äriringkonna pühendumus, kus edu saavutamise võti on enesekontrollisüsteem. Eelseisvat nelja kuud tuleb kasutada avalikuks aruteluks, et saavutada poliitiline toetus ja edendada koos kodanike ning sidusrühmadega ühtse turu akti 50 ettepanekuga tegevuskava.
<P>
On aeg tegutseda! Tahaksin täna meile kõigile asja kiireloomulisusega survet avaldada. Töötud ei saa enam kauem oodata töökohti, kodanikud paremaid valikuid ja väiksemaid kulusid ning ettevõtted paremat konkurentsivõimet. Tõhusama ja õiglasema jaemüügituru teema raportöörina tahan rõhutada, et jaekaubandus on ühtse turu ja meie kodanike elujärje parandamise aluseks.
<P>
Ikka veel on vaba liikumist takistavaid riiklikke eeskirju; ebaausaid kaubandustavasid ja piiranguid turulepääsule; mänguasju, mida tuleb uuesti katsetada, kuigi need on mõnes teises liikmesriigis juba sertifitseeritud. Selles suhtes soovin tänada eesistujariiki Belgiat õigusaktide ülevõtmisele pühendumise eest! Tunneli lõpus paistev valgus ei ole mitte protektsionism, vaid hoopis vaba liikumine, ning uuel ühtse turu aktil on potentsiaal võimaldada Euroopal globaalse tähtsusega rolli mängida.
<SPEAKER ID="179" NAME="Stephen Hughes" AFFILIATION="S&amp;D">
Austatud juhataja! President Barroso palus oma eelmisel aastal prof Mario Montile saadetud missioonikirjas vaadelda värske pilguga seda, kuidas saab turgu ja integreeritud Euroopa majanduse sotsiaalset mõõdet vastastikku tugevdada. Professor Mario Monti avaldas omapoolses raportis aga julge üleskutse poliitilisele konsensusele, öeldes, et konsensusele jõudmine [...] saab seega olema otsustavaks osaks ühtse turu uues strateegias. Konsensuse saavutamiseks tehtavad jõupingutused peavad väljendama täielikku teadlikkust ühtset turgu hetkel ümbritsevatest põhiprobleemidest.
<P>
Meie jaoks tähendab see, et konsensusele jõudmiseks on vaja uut tasakaalu siseturu strateegia sotsiaalsete ja majanduslike aluste vahel. Volinik Michel Barnier, nüüd ma tean, et saate sellest tõepoolest aru, ning avaldan teile kiitust teie isiklike jõupingutuste eest selle tasakaalustatud konsensuse saavutamise nimel! Kahjuks ei jaganud aga teised kolleegiumist seda arusaama ja seega, kuna see teatis sisaldab positiivseid elemente - nagu mu kolleegid on öelnud, ei mõtle me seda praegu -, on see konsensuse saavutamise aluseks. Loodan, et meie fraktsioonid saavad siin täiskogul teha tõhusalt koostööd õige tasakaalu saavutamise ja konsensuse leidmise nimel, ning loodan ka, et konsultatsiooniaja lõpuks peab komisjoni kolleegium seda meeles ja töötab välja tasakaalustatud üksmeelse paketi.
<P>
Lugupeetud volinik, sooviksin väga näha 29. ja 30. ettepaneku kohta tehtud muudatustega teksti. Arvan, et oleks põnev näha, kes on vastutav nende muudatuste ja väga spetsiifilise keelekasutuse eest. Mõned parlamendiliikmed on viidanud sotsiaalsele klauslile, 29. ettepanekule, ja ma arvan, et ka 30. ettepanek on väga tähtis. Mainin siinjuures viidet vajadusele õigusakti ettepaneku järele, millesse või mille juurde on lisatud täpsustused põhiõiguste rakendamise kohta siseturu majandusvabaduste kontekstis. Lugupeetud volinik, siit võib välja lugeda viite määrusele, mida on hakatud nimetama II Monti määruseks. Ma loodan, et see on nii, sest see käsitleks otseselt meie muret sotsiaalse klausli üle. Teeme teiega selles suhtes eelseisvatel kuudel koostööd.
<SPEAKER ID="180" NAME="Kay Swinburne" AFFILIATION="ECR">
Austatud juhataja! Komisjoni 50st ühtse turu akti käsitlevas teatises sisalduvast eesmärgist lugesin kokku 13, mis käsitlevad minu tööd parlamendi majandus- ja rahanduskomisjonis, kuid kõik 50 puudutavad minu valimisringkonda ja inimesi, keda mind esindama valiti. Paljud nendest ELi projektidest saavad hea teostuse korral olema väga positiivse mõjuga kõikide minu valijaskonna liikmete jaoks Walesis. VKEd on Walesi majandusele ja Euroopale tervikuna väga olulised. Seepärast on mul hea meel ettepanekute üle nii kapitaliturgude kaudu rahastusele juurdepääsu kohta kui ka tagamaks, et ükskõik millises liikmesriigis rajatud riskikapitalifondid saavad ELis toimida ja vabalt ettevõtetesse investeerida.
<P>
Mario Monti väitis oma hiljutises töös selgelt, et ühtne turg oli seiskunud. Meil tuleb see protsess uuesti käima saada ja sellega oma valijaskondade liikmetele meelde tuletada, et EL ei tegele suurte summade eest kõigest määruste loomise ja bürokraatiaga, vaid peaks tooma ja ka tegelikult saab tuua reaalset kasu nii ettevõtetele ning kaubandusele kui ka tarbijatele ja üksikisikutele. Selles peitubki ELi tegelik lisaväärtus.
<SPEAKER ID="181" NAME="Sandra Kalniete" AFFILIATION="PPE">
Austatud juhataja! Fraktsioon EPP on alati olnud suur ühtse turu toetaja ning ma võin kinnitada, et me anname endast parima selle algatuse jõustumiseks, et 2012. aastal saaksime ühtse turu tähtpäeva uhkusega, mitte kahetsusega tähistada.
<P>
Ma soovin korrata professor Monti mõtet, mida ta väljendas eilsel esimesel ühtse turu foorumil. Ta nentis, et ühtne turg ei ole algatuste lipulaev, sest tegemist ei ole ei lipu ega laevaga. Meri ja tuul on need, mis panevad laevad liikuma. Ma olen kindel, et parlament otsib oma raportis ühtse turu akti kohta õiget tasakaalu selle sotsiaalse mõõtme ning ettevõtluse ja majanduskasvu edendamise vahel.
<P>
Fraktsioon EPP pöörab erilist tähelepanu väikeste ja keskmise suurusega ettevõtjate tegevuskeskkonnale ning aitab kaasa ühtse turu juhtimise kohta selgete ideede edendamisele. Ma tänan volinikku Michel Barnier'd selle väga ajakohase ettepaneku ning tema visiooni eest! Tal on meie täielik toetus.
<SPEAKER ID="182" NAME="Małgorzata Handzlik" AFFILIATION="PPE">
(PL) Ühtse turu akt on hea uudis siseturu ning seega ka ettevõtete, tarbijate ja kodanike jaoks. Mul on väga hea meel, et komisjon on esitanud nii põhjaliku tegevuskava ühisturu loomise lõpetamiseks. Eilsel siseturu foorumil, kus volinik esitles esmakordselt 50 ettepanekust koosnevat tegevuskava, avaldati selle akti kohta palju arvamusi. Valitsevaks arvamuseks oli, et meil on vajadus ühisturu loomise kohta tervikliku visiooni järele, et aidata lõpetada juba üle 20 aasta tagasi alustatud projekti. Tähtis on luua tõeliselt ühtne kodanikusõbralik turg, kus inimestel ei ole probleeme pangas arve avamisega, autode registreerimisega, kvalifikatsiooni tunnustamisega, pensioniõiguste ülekandmisega või teistest liikmesriikidest Interneti teel kaupade ja teenuste tellimisega.
<P>
Minu jaoks jääb teenuste vaba liikumise saavutamine siiski prioriteetseks küsimuseks ning see nõuab omakorda lisatööd teenuste direktiivi rakendamise nimel. Pean siiski nõustuma professor Mario Monti eilse avaldusega. Ta ütles, et me oleme juba pikka aega paljudest ühtse turu aktis sisalduvatest algatustest teadlikud olnud, mispärast ei ole need ei uued probleemid ega uued lahendused. Seepärast pöördun Euroopa Komisjoni, liikmesriikide ja oma kaasparlamendiliikmete poole Euroopa Parlamendis palvega seda protsessi kiirendada ning rakendada kodanike, tarbijate ja ettevõtete jaoks väga tähtsad õigusaktid.
<SPEAKER ID="183" NAME="Regina Bastos" AFFILIATION="PPE">
(PT) Soovin alustuseks kiita volinikku Michel Barnier'd selle tähtsa dokumendi esitlemise puhul! See tegi kindlaks, et praeguse kriisi mõju annab end igas meie ühiskonna ja majanduse sektoris tunda, põhjustades üldsuse seas kohkumust ning usaldamatust ühtse turu suhtes.
<P>
Just see sama ühtne turg on aga Euroopa üheks suurimaks relvaks praeguse kriisi vastu. Seepärast toetame soojalt seda teatist, mis annab ühtse turu strateegiatele uue püüdluse, võimaldades meil taastada usu meie sotsiaalsesse turumajandusmudelisse. Praeguses olukorras peaks Euroopa Liit pöörama erilist tähelepanu oma 20 miljonile väiksele ja keskmise suurusega ettevõtjale. Seda arvesse võttes peaks ELi üheks prioriteediks olema selliste mehhanismide loomine, mis lahendaks nende ettevõtete jaoks krediidile juurdepääsu probleemi.
<P>
Soovime ka rõhutada komisjoni ettepanekut rakendada 2010. aasta lõpuks Euroopa väikeettevõtlusalgatus "Small Business Act”, et muuta nende ettevõtete elu lihtsamaks, lihtsustades eriti bürokraatiat ja maksude küsimusi ning pannes suuremat rõhku sotsiaalsele vastutusele. Loodame, et need esitatud 50 meedet aitavad kaasa siseturu edasisele arengule ja sellest maksimumi võtmisele, kuna see võib osutuda Euroopa majanduse jaoks täiendava majanduskasvu allikaks.
<SPEAKER ID="184" NAME="Sophie Auconie" AFFILIATION="PPE">
(FR) Austatud juhataja! Lugupeetud volinik! Head kolleegid! Ajal mil Euroopa kodanikud vajavad rohkem kui kunagi varem solidaarsust ja püüdlusi väljendavat Euroopat, sotsiaalset, ent samas ka dünaamilist Euroopat, soovin avaldada tunnustust Michel Barnier' käsitlusviisile. See käsitlusviis, ühtse turu akt, on üldine terviklik ühtse turu käsitlusviis, ühine käsitlusviis. Michel Barnier, teil on õnnestunud ühisesse arutellu kaasata mitmed Euroopa volinikud, kes tunnevad huvi kogu selle dokumendi vastu, ja te olete teinud seda avatult, kuna tulete täna siia avama arutelu selle dokumendi üle, et igaüks meist saaks seda enda ideedega täiustada; samuti olete teinud seda kodaniku seisukohalt lähtuvalt, kuna soovite panna kodaniku ja ka ettevõtted jälle siseturu keskmesse, ning mina arvan, et sellest saab eesolevate kuude ja aastate tohutu katsumus.
<P>
Lisaks sellele tugineb see käsitlusviis põhimõtetel ja minu arvates vajab Euroopa eelkõige rohkem põhimõtteid ning see on kindlasti ka üheks meie parlamendi kohustuseks. Selle sisu suhtes sooviksin keskenduda üldhuviteenuste punktile. Nagu teiegi, Michel Barnier, arvan ka mina, et vajame õiguskindlust rohkem kui õiguslikku raamistikku. Majandus- ja rahanduskomisjoni arvamuses, mille ma peagi ka esitan, räägin juhistest korraldusorganitele; teie räägite vahendite kogust. Me mõtleme juba praegu sarnaselt, kuigi semantilisel tasandil on meil mõlemal vaja samm astuda. Arvan, et peame töötama konkreetsemalt selle vahendite koguga, mis on tõeline katsumus, ning samuti läbipaistvusega kõigi üldhuviteenuste kasutajate ja neid pakkuda soovijate heaks.
<SPEAKER ID="185" NAME="Damien Abad" AFFILIATION="PPE">
(FR) Austatud juhataja! Euroopa on jõudnud otsustavasse punkti ja sellel lasub kohustus tegeleda püüdlikult ning ettenägelikult majandus- ja finantskriisiga, millel on loomulikult suur mõju Euroopa kodanikele. Toetan voliniku Michel Barnier' algatust; ta on ära teeninud kiitused kasutatud meetodi eest, mida ta kavatseb järgnevate aastate jooksul rakendada. Toetan ka muudatust komisjoni suhtumises siseturgu. Sellel on olemas eesmärgitaju ja tahe teha koostööd selle suurepärase projekti - siseturu - edu nimel.
<P>
Mis sisu puudutab, on mul hea meel näha, et lõpuks ometi võetakse arvesse meie siseturu välismõõdet, seda nii meie tööstuste edendamise kui ka kodanike kaitsmise suhtes. Ainult siis, kui oleme seesmiselt tugevad, saame asju väliselt mõjutada. Nagu teie, usun ka mina kindlalt siseturgu, kuid mitte lihtsalt mõnda eelnevasse, ja seepärast lõpetan, tsiteerides Jacques Delorsit, kes ütles, et on vastu Euroopale, mis oleks lihtsalt turg, vabakaubanduspiirkond ilma hingeta, ilma südametunnistuseta, ilma poliitilise tahte ja sotsiaalse mõõtmeta. Selle ühtse turu aktiga on meil olemas see poliitiline tahe ja hing.
<SPEAKER ID="186" NAME="Marc Tarabella" AFFILIATION="S&amp;D">
(FR) Austatud juhataja! Lugupeetud volinik! Lubage ma toetan seda ühtse turu akti ning eriti just sotsiaalse ja sotsiomajandusliku mõiste kätkemist! Ma kujutan ette, et see ei tulnud komisjoni liikmetele ilma raskusteta. Lubage mul sellegipoolest tuua kolm näidet, mille puhul jään küll äraootavale seisukohale, kuid olengi praegusel hetkel üpris rahulolematu.
<P>
Esimeseks on, nagu Evelyne Gebhardt mainis, ühishüvis. Me oleme juba 20 aastat konsultatsioone pidanud. Komisjon on konsulteerinud alates voliniku Karel van Mierti ettepanekust. Muidugi loodan, et ühel päeval näeme, et see probleem on lahendatud.
<P>
Teine näide on seotud reisijatega. Te räägite Islandi vulkaanipurskest, et viimaks ometi lennureisijate õigusi käsitlevat määrust muuta, kuid me oleme juba kümme aastat nõudnud kõikide reisijate õigusi käsitlevat üldist määrust. Millal me saame selle? Ma arvan, et selles suhtes hakkab juba õigustatud kannatamatus end ilmutama.
<P>
Ärgem üldse mainigem üldhuviteenuste probleemi! Me ootame raamdirektiivi. Mille me saame? Te ütlete, et tuleb teatis ja vastavad meetmed.
<P>
Lugupeetud volinik, loodan teile kui pragmaatilisele mehele, et te teeksite sellest ühtse turu aktist midagi enamat kui lihtsalt heade kavatsuste kataloogi.
<SPEAKER ID="187" NAME="Róża Gräfin von Thun und Hohenstein" AFFILIATION="PPE">
(PL) Soovin jagada teiega oma kogemust kohtumisest, mis mul oli täna noore ajakirjanikuga eilse ühtse turu akti üle toimunud kuulamise teemal. Ajakirjanikule oli see sügavat muljet avaldanud ja ta rääkis sellest dokumendist suure üllatusega. Ta nimetas seda sensatsiooniliseks ja revolutsiooniliseks dokumendiks ning küsis, miks sellest ei ole laialdasemalt räägitud ja miks see ei ole Euroopa arutelu keskmes.
<P>
Tegelikult oleme need meie, kes peavad voliniku esitatud ühtset turgu käsitleva dokumendi 50 punkti oma parlamendis, teistes asutustes, liikmesriikides ja meedias Euroopa arutelu keskmesse viima. See dokument on väga tähtis ja konkreetne. Me kõik teame, et kõige tähtsamad küsimused on rahu, demokraatia ja inimõigused, kuid meie kõigi jaoks on otsesem tähtsus millelgi, mis muudab meie igapäevaelu lihtsamaks - ühisturul. Seda on nimetatud meie tegevuskavade lipulaevaks. Nagu professor Mario Monti ütles, ei ole aga tegemist ei lipu ega laevaga, vaid mere ja tuulega. Meie peame aitama oma kodanikke, muutes need tuuled ja veed nende jaoks soosivaks.
<SPEAKER ID="188" NAME="Bernadette Vergnaud" AFFILIATION="S&amp;D">
(FR) Austatud juhataja! Lugupeetud volinik! Head kolleegid! Toetan komisjoni vastust mõned kuud tagasi avaldatud professor Mario Monti raportile, mis kutsus üles vajalikule kodanikukeskse siseturu parandamisele. Minu arvates on eriti märkimisväärne kutsekvalifikatsiooni parem tunnustamine, abi VKEdele, uued õigusaktid riigihankelepingute ja teenuste kontsessioonide kohta ning õiguskindlus sotsiaalmajandusele, mistõttu toetan seda püüdlust.
<P>
Pean aga kahetsusväärseks, et nende 50 ettepaneku seas ei ole ühtegi selget eesmärkide määratlust. Ma olen mures mitmete peadirektoraatide ja volinike killustatud strateegia pärast ning kutsun José Manuel Barrosot üles ennast rohkem asjasse pühendama, et vältida vastuolulisi ettepanekuid.
<P>
Lõpetuseks taunin üldhuviteenuste suhtes reaalsete panuste puudumist, arvestades, et me oleme juba aastaid palunud õigusakte kaitse vallas, mis on nüüd Lissaboni lepingu alusel võimalikud. Michel Barnier, ootan seepärast enne oma otsuse tegemist ning Euroopa ja kõigi selle kodanike tuleviku suhtes tohutus katsumuses teile võimaliku toetuse andmist ära lõplikud tekstid.
<SPEAKER ID="189" NAME="Pablo Arias Echeverría" AFFILIATION="PPE">
(ES) Lugupeetud volinik, soovin kasutada võimalust ja toetada seda teatist, mille meile esitasite. Ma pean seda heaks aluseks, millelt jätkata tööd ühtse Euroopa turu parandamiseks. Teie kõnes viidatud 50 ettepaneku üle arutelu pidamine on väga oluline. Ma loodan, et ma saan mängida parlamendis aktiivset rolli, aidates Euroopas e-kaubanduse takistusi ületada.
<P>
Paljud praegused e-kaubanduse takistused on juba tuvastatud ning on olemas ka juba konkreetsed ettepanekud nende ületamiseks. Võib öelda, et nende probleemide lahendamisel sõltume poliitilisest tahtest. Arvan, et see teatis on hea algus, mistõttu peaksime seda oma aktiivse rolliga toetama.
<SPEAKER ID="190" NAME="Michel Barnier" LANGUAGE="FR">
Austatud juhataja! Tänan teid teie sõnumi eest! Ma küll üritan, kuid ei saa kinnitada, et annan teile kõigile konkreetsed vastused. Ma olen kindel, et meil tekib võimalus uuesti kohtuda. Alustan oma vastust sellest, mida ütles esimene sõnavõtja Andreas Schwab, kui ta nimetas algset püüdlust, mille kohaselt peaksime taaselustama sotsiaalse turumajanduse ja sellele truuks jääma. Ta lisas, et me väärtustame kõiki neid sõnu - sotsiaalne, turg, majandus - ja ma olen temaga nõus. See on tähtis ning loomulikult sisalduvad need sõnad ka Lissaboni lepingus, mis lisab neile püüdluse väga tugeva konkurentsivõime saavutamiseks.
<P>
Austatud parlamendiliikmed! Tegelikult ongi just sihikindlus see, mis toetab ühtse turu akti, väga konkurentsivõimelist sotsiaalset turumajandust, ning selle saavutamiseks oleme me - ja eriti mina - veendunud, et konkurentsivõime ja majanduskasvu saavutamine nõuab iga kodaniku, ettevõtte ja kogukonna abi.
<P>
See ei kuku meile lihtsalt sülle. Isegi kui meil on vaja seadusi ja raamistikke luua, on just kodanikud, ettevõtted ja kogukonnad need, kelle ülesanne on selle siseturu juhustest ning võimalustest kinni haarata. See ongi sihikindlus. Ma ütleksin Andreas Schwabile ja paljudele teistele teile, et selle arutelu lõpuks peame kindlasti otsustama palju tähtsamate või konkreetsemate prioriteetide üle kui need, mida meil endil on õnnestunud paika panna, kuigi oleme 50 prioriteedist juba 29 või 30 selgeks teinud. Ja ma lisan, et Mario Monti raportis oli veel palju teisi ideid.
<P>
Soovin aga öelda, et olen nõus ka sellega, mida Jürgen Creutzmann ja Anna Maria Corazza Bildt ennist ütlesid. Korrates mõnevõrra minu kõnes kõlanud analüüsi, ütlesid nad, et peaksime vaatama, mis toimub paljudes meie riikides selle kriisi, mõistmatuse ja küsimuse pärast, et mida see turg meile pakub, mille vastuseks on, et mitte just palju. See tekitab hirmu ja mõistmatust ning me näeme kõige selle taga populismi ja protektsionismi tõusu.
<P>
Tõepoolest, ühtne turg oleks esimene protektsionismi ohver. Seepärast peamegi läbi oma tegevuse, dünaamilisuse ja algatuste nendele protektsionistlikele püüdlustele ning ahvatlustele vastu seisma.
<P>
Malcolm Harbour viitas sellele, et tegemist on uue võetud kohustusega. Austatud juhataja! Mäletan täpselt, et ütlesin 13. jaanuaril oma kuulamisel, et nende viie aasta jooksul, mida me üheskoos veedame, võtan endale koos mõne oma kolleegiga - kuna ma ei ole mitte ainus volinik, vaid arvatavasti on umbes 15 või 16 volinikku, kes pärivad päris suure õigusaktide kogumi -kohustuseks kooskõlastada 1500 teksti, mida on vaja kohaldada ja teha seda turu suhtes mõistlikult.
<P>
1500 teksti! Malcolm Harbour, mainisin, et kavatsen töötada selle nimel, et kodanikke ja ettevõtteid siseturuga kooskõlla viia, ning te rõhutate õigustatult võimalust, mida saame endile selle arutelu ning ulatuslikku ja terviklikku tegevuskava käsitlevate komisjoni ettepanekutega anda - kui korrata Louis Grechi julgustavaid sõnu.
<P>
Malcolm Harbour mainis ka konkurentsivõime suurenemist. Sellest ühtse turu aktist leiab palju praktilisi ettepanekuid, millega me ettevõtete - eriti väikeettevõtete - jaoks õigus- ja maksukeskkonnas tööle hakkame; raamatupidamisdirektiivide läbivaatamist 2011. aastal; ühtset konsolideeritud maksubaasi ettevõtete tulumaksule - minu kolleeg Algirdas Šemeta töötab sellega -; uusi käibemaksustrateegiaid ning ettevõtlusregistrite ühendamist.
<P>
Need on mitmed praktilised ettepanekud, et lihtsustada väikeste ja keskmise suurusega ettevõtjate jaoks regulatiivset, maksu- ja finantskeskkonda. Lisaks sellele töötan koos oma väga pühendunud kolleegi Neelie Kroesiga digitaalarengu tegevuskavaga. Małgorzata Handzlik käsitles enne ka jaemüügisektori teemat ja paljusid teisi teemasid.
<P>
Soovin öelda midagi konkreetset sotsiaalse mõõtmega seotud küsimuste kohta, millele samuti pühendunud olen. Kyriacos Triantaphyllides ja Staphen Hughes mainisid neid kohe teie arutelu alguses, nagu seda tegid ka Evelyne Gebhardt ja Emilie Turunen. Emilie Turunen, me oleme sellel teemal arutlenud ja võtnud vastu seisukohti, mis ei ole ilmtingimata samad, mis ajalehtedes avaldatud. Minu arvates on selline arutelu kolleegiumis täiesti normaalne. Tegelikult oleks hoopis vastupidine ebanormaalne.
<P>
Meid on kokku 27 riiki erinevate vaadete, traditsioonide ja eri rahvustega ning üheskoos tööd tehes oleme nendes ettepanekutes ühtsed. Töötame selle nimel, et leida fookust Euroopa üldhuvile ettepanekute vastu, mille üle te siin parlamendis ja ministrite nõukogus hiljem arutlete, et neid täiendada või parandada.
<P>
Seepärast oleme pidanud arutelusid, mis on ka täiesti normaalne, et saavutada õiget tasakaalu aluslepingus määratud majandusvabaduste, liikumisvabaduse ning sotsiaalpartnerite seaduslike vabaduste ja õiguste vahel, eriti ühisnõuete seisukohalt.
<P>
Minu arvates on õige, et töötajatel - nagu ka ettevõtetel - oleks selge raamistik, mille alusel töötada.
<P>
Just selles vaimus hakkabki komisjoni meetmete kooskõlastamine toimuma. Euroopa Liidu põhiõiguste harta rakendamise uue strateegiaga kindlustame, et selle hartaga tagatud õiguseid, sealhulgas õigus ühisnõuete esitamiseks, võetakse arvesse. Komisjon rakendab sellele kirjale aluslepingu artiklis 9 kehtestatud horisontaalse sotsiaalklausli, teostades eelneva süvaanalüüsi kõigi nende õigusakti ettepanekute sotsiaalse mõju kohta ühtsele turule. Igal juhul pooldan ka edaspidi vajaduse korral vastava sätte lisamist, mis täpsustaks, kuidas on uue õigusakti kontekstis kollektiivsed õigused tagatud.
<P>
Teisisõnu tähendab see, et igal üksikul juhul tuleb eraldi hinnata vajadust selle klausli järele. Sel teemal arutleme teiega järgmise paari kuu jooksul, et komisjoni ettepanekuid võimaluse korral veelgi täiustada. Bernadette Vergnaud ja Sophie Auconie, sama kehtib ka kvaliteedinõuete raamistiku kohta, millesse president Barroso end üldhuviteenuste puhul pühendunud on.
<P>
Tahaksin öelda Louis Grechile, et tarbijaid käsitlevad ettepanekud ei ole veel valmis; me tegeleme sellega koos John Dalliga. Louis Grech, teil on õigus, kui hoiatate meid siseturu hapruse eest - miski ei ole veel lõplik! Seepärast vajamegi seda omandust, seda kodanike toetust, et kindlustada alaline siseturg, kuna see on võimalik; see peaks olema rohkem võimaluste kui piirangute valdkond.
<P>
Evelyne Gebhardt ja Marc Tarabella, te puudutasite ühishüvise teemat. Me ei jäta seda küsimust kõrvale. Nagu mitmed arutelud nii siin parlamendis kui ka komisjonis on näidanud, väärib see igati uurimist. Kolm minu kolleegi - John Dalli, Viviane Reding ja Joaquín Almunia - töötavad sellega ning kui õige aeg on käes, esitavad nad äsja käivitatud konsultatsiooni põhjal ühishüvise kehtestamise kohta järeldused, tehes seda niipea kui võimalik.
<P>
Tahaksin ka öelda Lara Comile, et nõustun temaga ühtse turu akti ja Antonio Tajani industriaalpoliitikat käsitleva teatise vahel seose loomisel. Me teeme selles suhtes koostööd, eriti standardimise valdkonnas.
<P>
Matteo Salvini mainis piirkondi ja eriti enda valimisringkonda. Soovin väljendada oma kindlat veendumust, et siin alustatud arutelu tuleb viia ka valimisringkondadesse, nagu tavapäraselt. Saadan selle dokumendi liidu 23 keeles kõikidele igast riigist valitud esindajatele. Saadame selle ka valimisringkondadesse, ametiühingutesse ning kutseliitudesse ja äriühingutesse, et see arutelu oleks võimalikult laiaulatuslik. Matteo Salvinit kuulates meenus mulle ka toonase presidendi Jacques Delorsi just ühtse turu loomisel võetud suur kohustus. See oli pühendumus ühtekuuluvuspoliitikale, mida jään alati toetama, et hoida siseturul ära mis tahes piirkondlikke erinevusi. Seepärast kuuluvadki need asjad kokku.
<P>
Róża Gräfin von Thun Und Hohenstein mainis seda arutelu; ta on seotud sellega ja eriti foorumi ideega, mille eest me talle tänu võlgneme. Tulevikus korraldame selle siseturu foorumi igal aastal ja uuendame ka esimest 20 kohta, see tähendab 20 valdkonda, kus on tehtud tõelisi edusamme. Ma loodan, et need valdkonnad ei ole viis aastat järjest kogu aeg samad, vaid vahetuvad, ning me suudame mõned ka kõrvale jätta ja edusamme saavutada, kuid igal juhul kavatseme seda foorumit korraldada.
<P>
Soovin korrata ka seda, mida Damien Abad välismõõtme kohta ütles. Kahtlemata peame me olema seesmiselt tugevad ja tugevad selleks, et asuda teisi turge vallutama, et vastata teistele ülejäänud maailma vajadustele, olemata sealjuures naiivsed ning soovides avatust ja vastastikkust. Ka mu kolleeg Karel de Gucht ütles eile väga olulisi asju seoses vastastikkuse nõudega, mis peaks sisalduma meie tehingutes Euroopa Liidu suurte partnerpiirkondade ja -riikidega, ja millega ma ka nõustun.
<P>
Lõpetuseks mõni sõna selle kohta, mida Edvard Kožušník ütles, paludes meil julged olla. Jah, Edvard Kožušník, ma juhatan seda arutelu kogu jõuga, kuid ma ei saa seda üksi kõikjal, igas riigis eraldi teha. Ma juhin seda homme teie koduriigis, kuna me oleme homme koos Prahas, ning ma juhin seda kõikides riikides nii hästi kui ma suudan. Me ei saa üksi töötades edu saavutada; siin on tähtis koostöö. 13 volinikku, kes pühenduvad veebruaris nende ettepanekute esitamisele, osalevad samuti selles, nagu ka kõik teised. Sellesse arutellu peavad olema kaasatud parlament, valimisringkonnad, majandus- ja sotsiaalpartnerid ja riikide valitud esindajad.
<P>
Head kolleegid! See ei ole dokument, mida saab lihtsalt võtta või kõrvale jätta. Seda on võimalik veel parandada. Me oleme arvamusel, et saame seda täiustada, prioriteetseks muuta ning eelkõige seda koos teiega kehtestada, kuna meil on väga vaja koostöös kodanike ja ettevõtetega majanduskasv ja konkurentsivõime taastada.
<SPEAKER ID="191" NAME="Juhataja">
Arutelu on lõppenud.
<SPEAKER ID="192" NAME="António Fernando Correia De Campos" LANGUAGE="PT">
1. 1500 hajutatud õigusakti kokkuviimisel on tehtud märkimisväärne jõupingutus. 2. See teatis annab ülevaate 50st vahendist ühtse turu ülesehitamiseks, mida on kuni praeguseni suunamatult ja killustunult kasutatud. See on esimene kord kui me oleme enda kasutuses olevatest vahenditest teadlikud. 3. Saadud kogemused peaksid panema tuleviku paika. Mõned meetmed on olnud väga edukad, samas kui teised on alles pooleli või isegi alles alguses. Teised näivad olevat läbikukkunud, kui võrrelda neid seatud eesmärkidega. Nüüd saame me rohkem kui kunagi varem kasutada teaduses loomulikuks eksperimendiks kutsutavat eksperimenti. 4. Me ei saa tehnoloogiliste vahendite nappuse üle kurta; e-kaubandus, e-hange ja kõik, mis on seotud digitaalarengu tegevuskava ja digitaalse ühtse turuga, on vahendid, mis leiavad üha enam kasutust. Tehnoloogia on olemas ja samuti ka vajadus selle järele. Puudu on ainult algatus. 5. See juhtum on unikaalne: Euroopa 2020. aasta strateegia koos indikaatorite ja eesmärkidega. Seda tuleb õigesti kasutada. Kriis on muutumas üha karmimaks ning siseturu tugevdamine võib aidata kaasa lahenduse leidmisele. 6. See on väga ulatuslik projekt. Kas komisjon on valmis sellest stiimulist maksimumi võtma? Kas see on valmis tunnistama, et see projekt peab jätkuma sellisel kujul, nagu see on, ilma hajutatud lisadeta?
<SPEAKER ID="193" NAME="João Ferreira" LANGUAGE="PT">
Voliniku Michel Barnier' väljendusviis selle arutelu avamisel on selgitav ja valgustav, ja seda erinevatest vaatenurkadest lähtuvalt. Lõppkokkuvõttes on turg tõepoolest Euroopa integratsiooni peamine põhjus ja põhieesmärk, nagu ta meile meenutas. Visioon, mida siin nii otsekoheselt ja selgelt väljendati, paljastab päris hästi integratsiooniprotsessi kapitalistliku olemuse, mida Lissaboni leping on institutsionaliseerinud ja tugevdanud. Ajal mil eurooplased kannatavad väga kapitalistliku kriisi mõjude all, mille tekkimisele EL ja selle põhimõtted kaasa aitasid, tuleb komisjon välja sellel samal kursil jätkamisega, mis meid siia kitsikusse üldse tõi, esitledes seda kui lahendust kriisile. Siseturu tugevdamine, Euroopas võimul olevatele suurtele majandus- ja finantgruppidele suuremate kasumite tagamine on ELis, nii riikide vahel kui iga riigi siseselt, kasvava ebavõrdsuse põhjuseks. See viib kõige haavatavamate majandusvaldkondade jätkuva nõrgenemiseni, majanduse põhisektorite erakätesse minemiseni, üha enamate sotsiaalse elu valdkondade väärtustamiseni ja avalike teenuste ründamiseni. ELis on valdavaks saanud tavapärase äri põhimõte. Ühtekuuluvus on üha enam muutumas lihtsalt loosungiks, millel puudub praktiline tähendus.
<SPEAKER ID="992" NAME="Lidia Joanna Geringer de Oedenberg" AFFILIATION="S&amp;D">
kirjalikult. - (PL) Professor Mario Monti raporti põhjal koostatud Euroopa Komisjoni teatis "Ühtse turu akt” on väga tähtis dokument, mis sätestab meetmed, mida EL peab järgneva kümnekonna aasta jooksul siseturu valdkonnas kasutusele võtma. Komisjoni esitatud algatuste seas soovin ma pöörata erilist tähelepanu nendele, mis on seotud digitaalse siseturu loomisega, kuna ma usun, et see on Euroopa majanduse tulevik. Soovimata komisjoni häid kavatsusi halvustada, on mulle jäänud mulje, et see on keskendunud rohkem loomingulisuse kaitsmisele kui Internetis kaubanduslike teenuste edendamiselt tõkete eemaldamisele. Selle kohta annab tunnistust kavandatud õiguslike projektide arv. See teatis sisaldab vähemalt 50 algatust, mis on kõik seotud siseturuga selle kõige üldisemas mõttes, kuid mitte kordagi ei olnud mainitud teemat, mille kallal ma olen mitu aastat tööd teinud ja mis on seotud siseturul meediateenustele ühtsete juurdepääsutingimuste loomisega. Ma räägin ELi-ülesest teleprogrammide subtiitrite edendamisest, mis lihtsustavad oluliselt kurtide juurdepääsu meediale ning aitavad inimestel võõrkeeli õppida. Ma loodan, et Euroopa Komisjon pöörab lähiajal tähelepanu ka sellele teemale.
<SPEAKER ID="991" NAME="Othmar Karas" LANGUAGE="DE">
On fakt, et ühtse turu akt on revolutsioon. See on komisjoni kõige realistlikum tööprogramm. See on euro kasutuselevõtu ja ELi laienemise järel meie kolmas suurprojekt. Nende 50 ettepaneku rakendamiseks vajame me rohkem dünaamilisust, otsusekindlust, julgust ja Euroopa-meelsust. Ühtne turg peab saama 500 miljoni inimese koduturuks, kuna see esindab meie potentsiaali majanduskasvu, tööhõive ja konkurentsivõime osas. Paljud varandused on veel välja kaevamata. Ühtne turg muudab ka nõndanimetatud netomaksjad nagu Austria ja Saksamaa suurteks netosaajateks. Potentsiaali ärakasutamine tähendab ühtse turu ahelatest vabastamist, protektsionismist ja natsionalismist jagu saamist ning ELi kontinendina tajumise valimist. Selle õnnestumine sõltub peamiselt just meist, poliitikutest. Seega jätkakem oma tööd!
<SPEAKER ID="194" NAME="Alajos Mészáros" LANGUAGE="HU">
Me kõik võime nõustuda Euroopa Komisjoni kavatsusega saavutada konkurentsivõimelist sotsiaalset turumajandust. Komisjoni raportid sisaldavad konkreetseid ettepanekuid ühtse turu tugevdamiseks. Me usume, et need saavad rakendatud. Voliniku Michel Barnier' sõnade kohaselt peame me kasutama ära ühtse turu võimalusi, mida ei ole siiamaani veel ära kasutatud. Tõepoolest on võimalik loetleda mitmeid saavutusi, mis on meie elu ELis lihtsustanud. Kuid maailmas toimuvad muutused nõuavad täiendavaid meetmeid. Ühtset turgu saab muuta veelgi ühtsemaks. Ma hindan väidet, et turud peavad samaaegselt teenima nii majandust kui ka ELi kodanikke. Kodanike õigustega ja majanduslike küsimustega tegeldakse erinevates dokumentides. Loodetavasti on selle põhjuseks soov neid kahte turu poolt tasakaalustada. ELi kui algataja ja koordineerija roll ühtse turu tugevdamisel on vaieldamatu. Kuid kui liikmesriigid ei ole selle rakendamisele pühendunud, peame me head sotsiaalsüsteemi, kõrgeid haridusstandardeid ja konkurentsivõimelisi töökohti veel väga kaua oodata. Kuigi mõned inimesed kahtlevad avaliku arutelu tähtsuses, usun ma, et kõikidel sidusrühmadel peaks olema võimalus oma arvamust avaldada. Samamoodi usun ma, et algatus arutada siseturgu käsitlevaid küsimusi iga-aastase foorumi raamistikus, on väga positiivne. Selles arutelus osalejateks on loomulikult asutused, liikmesriigid, ettevõtjad ja kodanikud, ehk teisisõnu kõik need, kes on ühtse turuga seotud. Samuti aitab see foorum suurendada teadlikkust selle kohta, et ühtne turg on osa meie igapäevaelust.
<SPEAKER ID="990" NAME="Alfredo Pallone" LANGUAGE="IT">
Ma toetan täielikult Euroopa väikeettevõtlusalgatuse "Small Business Act” sisu ja ajakavasid. Ühtne turg on kõige integreeritum ühisturu vorm, kuna see on suunatud liikmesriikide vahel tõkete - füüsiliste tõkete (piiride), tehniliste tõkete (standardite) ja fiskaaltõkete - eemaldamisele. See on Euroopas integratsiooni ja säästva majanduskasvu saavutamise lahendus. Euroopa projektis edu saavutamise suhtes on praegune majanduskriis veelkord rõhutanud ühtse turu tähtsust. Me esitame ka üleskutse uuele poliitilisele tahtele hoiduda majandusliku natsionalismi ahvatlustest ja rakendada maksimaalselt igaühe potentsiaali. Kriis on suurendanud ohtu riigiabi kuritarvitamiseks, mis on mõeldud ainult tähtsamate riiklike ettevõtete abistamiseks. Lahendus kogu Euroopa majanduse taaselavdamise probleemile nõuab - ja see on ühtse turu lahendus - kaupade, isikute ja teenuste vabalt liikumiselt ning kogu Euroopas ettevõtjate ja kodanike võrdselt kohtlemiselt visade tõkete eemaldamist.
<SPEAKER ID="195" NAME="Olga Sehnalová" LANGUAGE="CS">
Ühtse turu akt on algatus, mida ma väga pooldan ja toetan. Kuid ma soovin mainida ühte probleemi, mida ma siin tajun ja mis ei ole sugugi mitte tähtsusetu. See on seotud pikaajalise kommunikatsioonistrateegiaga, mitte ainult selle dokumendi puhul, vaid kogu ühtse turu puhul üldiselt. Selle raporti 48. punktis sedastab komisjon, et on tõhustanud konsultatsioone ja arutelusid kodanikuühiskonnaga, pöörates erilist tähelepanu tarbijate seisukohtade arvessevõtmise tagamisele. Kui komisjon seisab tõepoolest tavatarbijate vaadete eest, siis peab see astuma varasemast palju suuremaid samme selle raporti meedias levitamiseks. Näiteks Tšehhis ja Slovakkias ei ole selle fundamentaalse dokumendi kehtestamine meedias üldse kajastamist leidnud. Näib, et siin ei ole see teema tähelepanu vääriv. Seega ei tohiks ühtse siseturu eeliseid käsitlev teavituskampaania toimuda ainult Euroopa asutuste tasandil, vaid peaks olema rohkem detsentraliseeritud nii riikide kui ka piirkondade tasanditel. Peamiselt tuleks keskenduda ühtse turu pakutavatele kasudele ning tarbijate igapäevaprobleemide lahendamisele siseturul, nagu näiteks pangatasud, kaupade hinnavõrdlus jne. Seepärast kutsun ma komisjoni üles parandama lõppkasutajale suunatud kommunikatsioonistrateegiat, et kodanikud oleksid ühtse turu eelistest paremini teadlikud.
