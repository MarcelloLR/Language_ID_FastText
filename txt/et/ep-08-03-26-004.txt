<CHAPTER ID="004">
Euroopa Ülemkogu tulemused (Brüssel, 13.-14. märts 2008) (arutelu)
<SPEAKER ID="008" NAME="President">
Järgmine päevakorrapunkt on Euroopa Ülemkogu aruanne ja komisjoni avaldus: Euroopa Ülemkogu tulemused (Brüssel, 13.-14. märts 2008).
<SPEAKER ID="009" NAME="Janez Janša">
eesistuja. - (SL) Härra president, komisjoni president, daamid ja härrad. Euroopa Ülemkogu märtsikuine osaistungjärk algas Euroopa Parlamendi presidendi Hans-Gert Pötteringi pöördumisega, kelle kõne andis meile hea aluse peamiste teemade arutamiseks ja otsuste langetamiseks. Teemasid oli kolm: majanduskasvu ja uute töökohtade loomise järjepidevus, vastus kliimamuutusele ning finantsturgude stabiliseerimine.
<P>
Need kolm otsust võtavad kokku selle osaistungjärgu tulemused. Oleme käivitanud Lissaboni strateegia edasipüüdliku ja kaasaegsema kolmeaastase tsükli, mis pakub paremat tasakaalu ühelt poolt inimeste ja keskkonna eest hoolitsemise ning teiselt poolt konkurentsivõimelise ja teadmuspõhise turumajanduse vahel. Teiseks kinnitasime peamised põhimõtted ja kalenderplaani energia ja kliimamuutuse paketi vastuvõtmiseks. Kolmandaks määratlesime täiendavad meetmed finantsturgude stabiliseerimiseks.
<P>
Lissaboni strateegia uus tsükkel rõhutab eelkõige reformide rakendamist. Oleme viimasel ajal tihti tunnistajaks olnud mõnedele ekslikele arusaamadele, et jaehindade tõusu ja ebastabiilsete finantsturgude põhjuseks on see, et Euroopa Liidul on nõrk majanduslik vundament. Tõde on täpselt vastupidine: see on Euroopa majanduse suhteliselt kindel vundament, mis seletab, miks globaalse finantsturu ning toornafta ja muude kaupade hindade kõikumistel on olnud Euroopa Liidus väiksemad tagajärjed, kui oleksid olnud juhul, kui Euroopa Liidu majanduslik vundament oleks nõrk.
<P>
Vaadakem mõningaid majandusnäitajaid. Euroopa Liidu avaliku sektori rahanduse puudujääk on 2005. aastast alates vähenenud rohkem kui poole võrra. Koguvõlg on vähenenud 60% võrra. Majanduskasv saavutas 2007. aastal peaaegu 3%. Tööturg pakub 6,5 miljoni võrra rohkem töökohti kui kaks aastat tagasi. Need tulemused on suuresti seotud uuendatud Lissaboni strateegiaga. Need on aluseks tasakaalukale uhkusele ja suuremale enesekindlusele, kuid mitte enesega rahulolule. Ajal, mil maailmamajandus üha ebakindlamaks muutub, oleks väga vale loorberitel puhata ja reformid pooleli jätta.
<P>
Lissaboni strateegia teist tsüklit või teist Lissaboni tsüklit käivitades rõhutas Euroopa Ülemkogu, et ajavahemikul 2008-2010 peame suunama kõik oma jõupingutused eelkõige reformide järjekindlale rakendamisele. Meid toetavad siiani kehtivad integreeritud suunised ning vastuvõetud täpsemad soovitused, mille põhjal liikmesriigid suudavad isegi veel kiiremini uuendada ja teoks teha oma riiklikud reformiprogrammid. Esmatähtsad valdkonnad jäävad samadeks: teadmised ja innovatsioon, ettevõtluspotentsiaali ergutamine, tööturgude moderniseerimine ning kliimamuutus ja energia.
<P>
Igaühe puhul nimetatud valdkondadest oleme määratlenud kindlad meetmed, mis põhinevad nelisada aastat tagasi Francis Baconi poolt edukalt kokkuvõetud äratundmisel, et teadmised on jõud. Tänapäeval on Euroopa Ühenduses teadmistel sama suur tähtsus või veel suuremgi, kui minevikus oli kivisöel. Teadmised on majanduskasvu, struktuuriliste kohanduste ja sotsiaalse hõlvamise katalüsaatoriks.
<P>
Sel põhjusel tutvustas Euroopa Ülemkogu teadmiste ja innovatsiooni valdkonnas "viiendat vabadust”. "Viies vabadus” kaotab tõkked teadmiste vaba voolu ees. See pakub andekatele inimestele mobiilsust ning avab juurdepääsu teadmistele ja innovatsioonile, mis peaks meelitama veelgi rohkem eurooplasi loomeprotsessidest osa võtma. Uue Innovatsiooni ja tehnoloogia Euroopa Instituudi loomine, mille Euroopa Parlament kaks nädalat tagasi kinnitas, pakub samuti uusi võimalusi Euroopa uurimis- ja arendustegevuse potentsiaali kasutamiseks.
<P>
Tugevdamaks äriühingute, eelkõige väikeste ja keskmise suurusega ettevõtete konkurentsivõimet, kavandab Euroopa Liit meetmeid, millega kiirendada ühtse turu arengut ja hõlbustada seal tegutsemist. Võttes arvesse fakti, et väikesed ja keskmise suurusega ettevõtted annavad tööd suurimale arvule inimestele ning on tähtsaks jõuks uurimis- ja arendustegevuses, tuleb neile pakkuda nõuetekohast seadusandlust, hõlpsamat ligipääsu finantseerimisallikatele ning, mis kõige olulisem - intensiivsemat koostööd innovatsiooni alal.
<P>
Euroopa Ülemkogu sellel istungjärgul rõhutati tugevasti Lissaboni strateegia sotsiaalset mõõdet. Ma arvan, et siiani on see saanud kõige tugevama toetuse. Oleme taas saanud kinnitust inimressurssidesse investeerimise tähtsusele. Õppimise ja koolituse abil saame kaotada ebavõrdsuse ja vaesuse, vähendada töötust noorte seas, luua uusi ja paremaid töökohti ning kergendada üleminekut teadmuspõhisele majandusele. Sellepärast me olemegi kutsunud komisjoni ette valmistama Euroopa Liidus teadmiste suhtes kehtestatud nõuete läbivaatamist kuni 2020. aastani.
<P>
Samal ajal on liikmesriigid kohustunud rakendama paindliku turvalisuse ühiseid põhimõtteid, edendama sotsiaalset hõlvamist ning kooskõlas sellega ka liituvaid majandus-, tööhõive- ja sotsiaalpoliitikaid. Vastuvõetud resolutsioonid peegeldavad Euroopa Parlamendi ja Euroopa sotsiaalpartnerite seisukohti.
<P>
Teadmised on otsustava tähtsusega ka kliimamuutusega tegelemisel. Üksnes uute tehnoloogiate abiga saavutame need ambitsioonikad eesmärgid, mis võtsime vastu Euroopa Ülemkogu eelmise aasta kevadisel kohtumisel. Energiatehnoloogia strateegiline plaan moodustab aluse Euroopa koordineeritud poliitikale selles valdkonnas, mis võib toetust pakkuda ökoloogilisele suunale, rohelisele tööstusele. Nagu kinnitasid meie sotsiaalpartnerid Euroopa Ülemkogu istungjärguga paralleelselt peetud kolmepoolsel tippkohtumisel, annab kliimamuutus võimalusi kõigile, see tähendab nii äriettevõtetele kui ka töötajatele. Juba ökotööstus üksi kasvab 5% aastas ning annab praegu tööd 3 400 000 inimesele.
<P>
Energia- ja kliimapaketi raames oleme jõudnud kokkuleppele peamiste põhimõtete ja kalenderplaani osas. See on arvatavasti Euroopa Ülemkogu selle istungjärgu kõige kõmulisem saavutus. Meie taotlused kliimamuutuse ja energia valdkonnas said taas kinnitust. On oluline, et vähem kui kaks kuud pärast paketi avaldamist 23. jaanuaril oleme me saavutanud kooskõla seoses kahe võtmeküsimusega arutelu jätkamiseks peamiste põhimõtete ja kalenderplaani osas.
<P>
Liikmesriikide juhid on kohustunud kokkuleppe saavutama 2008. aasta lõpuks ning seega tegema võimalikuks paketi vastuvõtmise tähtaja piires või igal juhul enne käesoleva Euroopa Parlamendi koosseisu mandaadi lõppu. Daamid ja härrad, edu oleneb ka teist. Ainult siis, kui paketi õigeaegselt vastu võtame, saame õigustada kõigi Euroopa kodanike ootusi ning anda positiivse sõnumi meie partneritele maailmas, eriti silmas pidades järgmisel aastal Kopenhaagenis toimuvaid üldisi Kyoto lepingu järgseid läbirääkimisi. Tahaksin eriti rõhutada seda viimast punkti.
<P>
Euroopa Ülemkogu on kinnitanud kolm peamist põhimõtet, millest juhinduda ülesannete ja eesmärkide jaotamisel liikmesriikide vahel. Esiteks majanduslik edu ja tasuvus, teiseks solidaarsus ja õiglus, ning kolmandaks läbipaistvus. Mul oli hea meel märkida, et liikmesriigid ei suhtu sellesse protsessi enam kui tüütute kohustuste jagamisse, vaid kui uude arenguvõimalusse.
<P>
Olen teadlik ka Euroopa Ülemkogu saavutusest, kes jõudis kokkuleppele Euroopa ühtlustatud süsteemi kujundamise kohta seoses heidete piiramise ja riikide saastekvootidega kauplemisega, millega asendati kehtiv saastekvootidega kauplemise süsteem. Ülemkogu ees seisis ka võimalus, et rahvusvaheliste läbirääkimiste nurjumise korral tuleks abistada Euroopa Liidu energiamahukaid valdkondi, sest nende üleviimine madalamate keskkonnastandarditega riikidesse võiks kaasa tuua riski kaotada Euroopa Liidus töökohti, suurendades samal ajal kasvuhoonegaaside koguhulka.
<P>
Tähtis päevakorrapunkt oli küsimus energia siseturu liberaliseerimisest. Juba sel ajal, kui komisjon üheksakümnendate aastate alguses avaldas oma esimese ettepaneku direktiivideks, oli selge, et ühtlustatud turgu kehtestada ei ole kerge, vaid et see saab olema pikaajaline protsess. Seitseteist aastat hiljem, kui Euroopa Ülemkogu kutsub üles poliitilise kokkuleppe vastuvõtmisele käesoleva aasta juunis, oleme eesmärgile lähemale jõudmas. Ka siin saab edu võtmeks olla koostöö tugevdamine Euroopa Parlamendiga.
<P>
Sulavatel liustikel, pikemat aega kestvatel põudadel ja muutustel sademete iseloomus on otsene mõju geostrateegilistele ja julgeolekuhuvidele. Kõrge esindaja härra Solana ja komisjoni aruanne kliimamuutuse julgeolekuaspektide kohta kirjeldab realistlikult Euroopa Liidu olukorda ja selle ees seisvaid riskitegureid. See oli esimene sedasorti dokument, mida arutada. Euroopa Ülemkogu toetas aruannet kui alust edasiseks tegutsemiseks.
<P>
Energia- ja kliimaküsimused on edaspidi peamisteks teemadeks kõigil Euroopa Liidu ja kolmandate riikide või regioonide vahelistel tippkohtumistel kuni 2008. aasta juuni lõpuni, seda eriti Jaapani, Ladina-Ameerika ja Kariibi mere riikide, Vene Föderatsiooni ning Ameerika Ühendriikidega. Et meil oleks võimalik kooskõlastatult rääkida ja tegutseda, peame järgmise paari kuu jooksul oma seisukohti lähendama.
<P>
Nüüd midagi finantsturgude kohta. Vastuseks finantsturgude kriisiolukorrale on Euroopa Ülemkogu ühehäälselt kinnitanud vajadust nelja meetme järele: esiteks läbipaistvuse suurendamine, teiseks hindamisstandardite parandamine, kolmandaks kreediti seisu tugevdamine ja neljandaks turu tõhususe tõstmine ja sellele struktuuriliste soodustuste andmine.
<P>
Riigivara fondid mängivad positiivset rolli kapitali ja likviidsuse tagamisel isegi neil ebakindlatel aegadel. Siiski tekitab uute konkurentide ilmumine, kelle investeerimisstrateegiad ei ole täiesti läbipaistvad, mõningaid kahtlusi majandust eiravate tavade osas. Liikmesriikide juhid on heaks kiitnud algatuse vabatahtliku tegevusjuhise kavandamiseks niisugustele fondidele.
<P>
Euroopa Ülemkogu pühendas palju aega kokkuleppele Barcelona protsessi tugevdamise kohta. Minu arvates oli see oluline saavutus, et suutsime arutelu panna institutsioonilisse raamistikku, sest muidu oleks see olnud mitteametlik ja suletud või ligipääsetav üksnes kinnistele ringidele ja mitteametlikele kanalitele. Vastavalt Euroopa Ülemkogu viimasel istungjärgul saavutatud kokkuleppele võtavad kõik Euroopa Liidu liikmesriigid ja muud Vahemeremaad osa Barcelona protsessist, see tähendab Vahemere Liidust. Pidades silmas Barcelona protsessi üldist tava, on täiesti mõistetav, et Euroopa Parlament kui äärmiselt oluline osaline Euro-Vahemere parlamentaarses assamblees kaasatakse nõuetekohaselt arutelusse edasiste sammude üle.
<P>
Kuna eesistujariik Sloveenia taotleb tasakaalustatud lähenemisviisi kõigi Euroopa Liidu naaberriikide suhtes, tahaksime välja tuua Euroopa poliitika idapoolse mõõtme meie naabrite suhtes, mida peab tugevdama paralleelselt vahemerelise mõõtmega. Me ootame, et Euroopa Ülemkogu juunikuisel istungjärgul neid küsimusi üksikasjalikult arutataks selle ettepaneku alusel, mille on esitanud meie Poola kolleegid.
<P>
Daamid ja härrad, kolmepoolsel ühiskondlikul tippkohtumisel ja Euroopa Ülemkogul mõisteti, et mingid üksikmeetmed ei saa omaette võetuna olla tõhusad, ilma et neid muude meetmetega läbimõeldult integreeritaks. Samal ajal ei ole integreeritud meetmed, olgu need siis Lissaboni strateegia või energia- ja kliimameetmed, küllalt piisavad, kui me kõik pole teadlikud nende tähtsusest ega aita kaasa nende rakendamisele. Pika aja jooksul nõuavad need teemad märksa rohkemat kui erapooletuid meetmeid, need nõuavad põhjapanevaid nihkeid harjumustes, see tähendab muudatusi meie eluviisis.
<P>
Konfuutsius ütles: "Kui mõtled ühe aasta võrra ette, siis külva seeme, kui mõtled kümne aasta võrra ette, siis istuta puid, kui mõtled saja aasta võrra ette, siis hari inimesi.” Kõik me koos peaksime õppima elama palju loovamalt. Me peame õppima kiiresti informatsiooni vahetama ja keskkonnasõbralikud harjumused omandama. Kõige tõhusam õpetamisviis on hea eeskuju. Sel põhjusel kiitsid liikmesriikide valitsused Euroopa Ülemkogus heaks vähendada nende enda hoonete ja autode energiatarbimist ning tagada kõigile koolidele 2010. aastaks kiire internetiühendus.
<P>
Pärast Euroopa Ülemkogu märtsikuist istungjärku võime öelda, et arutelud ja resolutsioonid olid pühendatud praegusel hetkel kõige pakilisematele küsimustele Euroopas. Siiski ei leidnud meedia selle kuigi huvitava olevat, sest - ja ma pean seda edusammuks - me suutsime hoiduda sellistest aruteludest, mis oleksid tõmmanud meie tähelepanu tähtsamatelt arenguküsimustelt eemale, ilma et oleks jõutud mingile lahendusele. See oli üks põhjustest, miks suutsime mõne sammu võrra edasi liikuda, kuid teha on endiselt palju.
<SPEAKER ID="010" NAME="José Manuel Barroso">
Euroopa Komisjoni president. - Austatud president, mõne viimase aasta jooksul on meil olnud palju võimalusi koos arutleda partnerluse tähtsuse üle. Selle üle, et Euroopa Liidu püüdlused on niisugused, et eurooplased peavad igal tasemel kaasa lööma. Et me vajame ühist nägemust selle kohta, kuhu suundume. Et Euroopa Liidu institutsioonid peavad koostööd tegema kodanike ootuste täitmiseks.
<P>
Pärast Euroopa Ülemkogu kevadist istungjärku näeme selgesti enda ees olevaid ülesandeid ülejäänud aastaks ja kaugemalegi veel. Tahaksin õnnitleda eesistujariiki Sloveeniat ja peaminister Janšat väga asjatundliku viisi eest, millega ta juhatas Euroopa Ülemkogu käesolevat istungjärku. Ma usun, et nüüd suudame paremini näha, kuidas partnerlus toob meile edasimineku, nimelt tegelikud tulemused.
<P>
See peab olema üks tõeliselt otsustav aasta meie püüdlustele seoses "Tulemusliku Euroopaga” - tegelike tulemustega meie kodanikele. Me peame tõestama, et Euroopal on jõudu ja keskendumisvõimet globaalsele survele vastu panna ja globaalsetele väljakutsetele vastata. Ja me peame näitama, et Euroopa Liit on vajalike muudatuste tegemiseks õige moodus.
<P>
Euroopa Ülemkogu kevadine istungjärk oli tõe hetk. Kas võiksid püüdlused, nimelt seoses Lissaboni uue kasvu ja töökohtade strateegiaga, aga samuti ka meie kliimamuutuse vastu suunatud poliitika ja energiapoliitika püüdlused, mis olid püstitatud ajal, mil majanduskliima oli palju soodsam, kas võiksid need püüdlused endiselt kehtima jääda, kui oleme raskematesse tingimustesse sattunud? Enne ülemkogu istungjärku kahtlesid selles paljud. Ma ise rääkisin Euroopa vajadusest oma kohustusi täita, et võiksime usaldusväärseks jääda. Pärast ülemkogu istungjärku on mul hea meel öelda, et meil oli väga hea, sisukas arutelu, mille käigus ülemkogu mitte ainult ei kinnitanud, et jääb täielikult pühendunuks eesmärkidele, mille on seadnud seoses energia ja kliimamuutusega, vaid ühtlasi kindlustas need täpse tähtajalise kokkuleppega. Samuti kinnitas ülemkogu eesmärgid seoses Lissaboni uuendatud kasvu ja töökohtade strateegiaga.
<P>
Lubage mul välja tuua mõned küsimused, mida arutati üksikasjalikumalt, keskendudes eriti viisidele, kuidas komisjon kavatseb tööd jätkata.
<P>
Nagu kevadistel istungjärkudel on tavaks saanud, valgustas Euroopa Ülemkogu majanduslikku olukorda Euroopas.
<P>
Tekkinud pilt on väga segane: kuigi Euroopa majanduslik vundament jääb endiselt terveks, on globaalne majanduslik ülevaade USA majandustegevuse aeglustumise tulemusel halvenenud. Meie usk oma suutlikkusse tulevikuga hakkama saada tuleb seetõttu panna paari valvelolekuga. Eneseusaldus ja valvelolek.
<P>
See on õige ka rahvusvahelistel finantsturgudel jätkuva segaduse tausta suhtes. Ülemkogu sõnum oli selge: kõik Euroopa Liidu ametiasutused on vajaduse korral valmis reguleerimis- ja järelevalvemeetmeid võtma. Nüüd sõltub eelmisel sügisel heakskiidetud plaani kiire ja jõuline rakendamine ECOFINist, mis suurendab läbipaistvust ja tugevdab finantsturgude tegevust. Euroopa Liit peab olema valvel - ning seda peab ka näha olema, et ta valvel on - kui olukord edasi areneb.
<P>
Mul on hea meel ka selle üle, et Euroopa Ülemkogu kiitis heaks komisjoni dokumendi riiklike investeerimisfondide kohta, nõustudes vajadusega Euroopa ühise käsitlusviisi järele ja eesmärgiga kiita rahvusvahelisel tasandil heaks vabatahtlik juhis riiklike investeerimisfondide juhtimiseks ning määrata rahvusvahelisel tasandil kindlaks põhimõtted vastuvõtvate riikide jaoks.
<P>
Euroopa Ülemkogu kinnitas juba uuesti oma kohustust ajutiselt peatatud reformikatsete ennistamiseks uuendatud Lissaboni strateegia täieliku rakendamise kaudu. Euroopa Ülemkogu üksmeel selle prioriteediga tegelemisel oli kahtlemata väga muljetavaldav. Ja uue edasipüüdliku tsükli käivitamisega anname me Lissabonile uue hoo.
<P>
Mul oli hea meel, et Euroopa Ülemkogu järgis meie soovitust panna erilist rõhku investeerimisele inimestesse ning eriti nende noorte inimeste hulga vähendamisele, kes ei suuda algkooli tasemel korralikult lugeda ja arvutada.
<P>
Paindlik turvalisus on samuti võtmeküsimus. Peame tuginema viimasele väga positiivsele kokkuleppele sotsiaalpartneritega ning vaatama, et kõigis Euroopa Liidu liikmesriikides saaksid neist põhimõtetest tulemused.
<P>
Veel üheks näiteks on eesmärk "viies vabadus”: teadmiste ringluse vabadus. Euroopa Ülemkogu sätestas olulise tähtsusega meetmed, mis on tarvis reaalsuseks muuta. Näiteks tehakse 2010. aastaks kõigile koolidele kättesaadavaks kiire Internet ning ka koduse võrguühenduse suhtes seatakse ambitsioonikad eesmärgid.
<P>
Peaksime nüüd tegutsema jõuliselt tagamaks, et reformi vilju oleks tunda igal tasandil. Eesmärkide - nagu näiteks investeerimine inimestesse, äritegevuse potentsiaali vallapäästmine, siseturu tööle panemine, investeerimine uurimis- ja uuendustegevusse - toetuseks tuleb teha edasiarendusi, mida tunneksid kohapeal asuvad inimesed ja äriettevõtted. See oli ka punkt, mida paljud teist rõhutasid arutelul, mis meil oli Parlamendis enne Euroopa Ülemkogu. Ma arvestan selle täiskogu jätkuva toetusega tagamaks, et Euroopa ja riikliku tasandi meetmed täidavad eesmärke, mis me oleme endale seadnud.
<P>
Samuti on Euroopa Ülemkogu sätestanud selge tegevusplaani ja andnud uue tõuke praegu toimuvale õigusloometööle.
<P>
Eriti tahaksin siin rõhutada, nagu ka peaminister Janša praegu tegi, kahte Euroopa Ülemkogu püstitatud olulist tähtaega - seoses energia siseturuga ning kliimamuutuse ja taastuva energiaga. Need tähtajad pole lihtsalt "kirjutuslaua korrastamine” enne järgmise aasta institutsioonilisi muudatusi. Need on vajalikud oluliste muudatuste sisseviimiseks nii kiiresti kui võimalik, et Euroopa Liit võiks selles väga tähtsas küsimuses olla maailmas juhtival positsioonil.
<P>
Energia siseturu paketis peame jõudma kokkuleppele, mis näitaks, et institutsioonid suudavad tegutseda kodanike, tarbijate ja ettevõtete huvides, ning siin me oleme kohustunud üritama saavutada poliitilist heakskiitu 2008. aasta juuniks. Komisjon jääb arvamusele, et täielik omandisuhte eraldamine on parim viis edasiliikumiseks, ent meie oleme jätkanud selgitamist, et oleme valmis kaaluma alternatiive, mis on sellele funktsionaalseks ekvivalendiks. Ning me jätkame tihedat koostööd selle täiskoguga ja nõukoguga, et aidata likvideerida veel allesjäänud tühikud.
<P>
Kliima ja taastuvate energiaallikate paketi puhul on selle aasta lõpuks saavutatav poliitiline lepe selgeimaks võimalikuks märgiks meie rahvusvahelistele partneritele - märgiks, et Euroopa võtab oma kohustusi tõsiselt. See võimaldaks ettepanekute vastuvõtmist Parlamendi seadusandlikel tingimustel 2009. aasta alguses. See on eluliselt tähtis, kui läheme lõpusirgele, et sõlmida järgmisel aastal Kopenhaagenis rahvusvaheline leping kliimamuutuse kohta.
<P>
See rahvusvaheline leping on meie ülim prioriteet ning ainus parim võimalus, et kärpida nii globaalseid heiteid kui ka tagada meie energiamahukatele tööstusharudele võrdsed tingimused, mida nad vajavad.
<P>
Vahepeal peaksime läbivaadatud heitkogustega kauplemise süsteemis välja tooma sammud, mida me teeme juhul, kui tekib probleeme teatavates sektorites või alasektorites, kus on oht süsinikdioksiidi leketeks, kuna ei suudeta kanda kulusid. Komisjon koos kõigi sidusrühmadega ning eelkõige koos sotsiaalpartneritega hakkab töötama, et koguda andmeid ning määrata kindlaks vajalik lahendus, mida tulevikus sellistel juhtudel kasutada.
<P>
Ma tean, et Euroopa Parlament on pühendanud neile kahele tegevusele erilist tähelepanu. Ma loodan, et suudate tähtaegades nõukoguga sammu pidada, nii et saame oma läbirääkimiste seisukohale anda usutavuse globaalsel tasandil.
<P>
Euroopa Ülemkogu ootab lähikuudel komisjoni konkreetseid ettepanekuid mitmes valdkonnas. Tahaksin teile anda peamise iseloomustuse kolme valdkonna kohta, mille kallal oleme töötanud, et ettepanekutega enne suve välja tulla.
<P>
Esiteks meie sotsiaalmeetmete kava uuendamine. Eesmärgiks on sillutada teed Euroopa üldiselt üksmeelsele 21. sajandi sotsiaalsele nägemusele:
<P>
sotsiaalsele nägemusele, mis vastab uutele väljakutsetele, nagu näiteks globaliseerumine ja demograafilised muutused;
<P>
nägemusele, mis tugineb põhimõttele pakkuda igaühele "elamisvõimalusi” mitmesuguste võimaluste, ligipääsu ja solidaarsuse kaudu;
<P>
nägemus, mis vaatleb ühiskonna sotsiaalseid väljakutseid ühe tervikuna, käsitledes niisuguseid küsimusi nagu noored, haridus, migratsioon, vananemine ning kultuuridevaheline dialoog;
<P>
nägemus, mis muidugi eriti põhjalikult süveneb vaesuse probleemide vaagimisse, mis ikka veel Euroopas meie ees seisavad.
<P>
Pärast sotsiaalset inventuuri hakkame toetuma järgnevatele konsultatsioonidele - täpselt nii, nagu tegime siseturu läbivaatamisel eelmise aasta novembris. Sotsiaalmeetmete kava maikuus korraldatud foorumil annab meile hea võimaluse selle lähenemisviisi järeleproovimiseks.
<P>
Teiseks tulevane ettepanek väikeettevõtete akti kohta. Meie mõtteviisi võtmeks on vajadus vaadelda väikeste ja keskmise suurusega ettevõtete elutsüklit kui tervikut. On vähe kasu sellest, et aidata väikestel ja keskmise suurusega ettevõtetel tegevust alustada, kui pärast seda on nende kasv takistatud.
<P>
Ärimaailm on teinud vägagi selgeks, et see, mida väikeettevõtted vajavad, ei ole mitte järjekordne poliitiline deklaratsioon, vaid tegelikud meetmed. See tähendab majanduskasvutõkete eemaldamist, reguleerimise lihtsustamist, e-valitsuse propageerimist, riigihangetele juurdepääsu võimaldamist ning ebavajalike viivituste lühendamist: üldiselt öeldes, bürokraatia vähendamist. Ootan võimalust, et parlamendis arutada, kuidas neid ideid edasi arendada.
<P>
Kolmas valdkond, mille kohta me kiiresti ettepanekud esitame, on Vahemere Liit. Komisjon toetab tugevalt kohustust meie Vahemere poliitikale uus sisu anda.
<P>
Mul on hea meel, et nüüd on saavutatud konsensus, et projekt jätkub koos kõigi 27 liikmesriigiga, viies Barcelona protsessi sammu võrra edasi. Ja ma olen väga uhke usalduse üle, mida Euroopa Ülemkogu väljendas komisjonile, paludes meil välja tulla vajalike ettepanekutega, et kindlaks määrata selle Vahemere Liidu menetlused. Euroopa Ülemkogu on aru saanud, et komisjonil on parimad võimalused rajada institutsiooniline struktuur, mis oleks ühildatav asutamislepinguga ning juba olemasolevate meetmete ja foorumitega. Ma hakkame kiiresti tööle, et leida õige institutsiooniline struktuur uue püüdluste taseme pakkumiseks, selline, mis aitaks meil kiiresti edasi liikuda tegelike projektidega koos partneritega kogu Vahemere regioonis.
<P>
Kuid ärgem tehkem vigu: institutsioonid ja vahendid ei tööta iseenesest. Mida me kõige rohkem vajame püüdluste muutmisel tegevuseks, see on poliitiline tahe - ja seda Vahemere mõlemal kaldal. Me võime välja tulla ettepanekutega uuteks institutsioonilisteks säteteks, aga kui puudub mõlema poole poliitiline tahe, ei saavuta me konkreetseid tulemusi.
<P>
Ma tean, et see on mure, mida jagavad paljud auväärt parlamendiliikmed, ning muidugi kaasame me teid täielikult edaspidisesse töösse. Tegelikult on mul selle nädala lõpus võimalus pöörduda Euro-Medi parlamentaarse assamblee poole Ateenas.
<P>
Ma usun, et Euroopa Ülemkogu istungjärk oli kahtlemata tähtis samm edasi. Nüüd peab ELi partnerluskogu tegutsema ja muutma 2008. aasta Euroopale oluliseks tähiseks.
<SPEAKER ID="011" NAME="Joseph Daul">
fraktsiooni PPE-DE nimel. - (FR) Austatud parlamendi president, nõukogu esimees, komisjoni president, daamid ja härrad, Euroopa Ülemkogu viimane istungjärk oli suurel määral pühendatud Lissaboni strateegia uue tsükli kindlaksmääramisele ning leidis aset väga keerulises rahvusvahelises majandus- ja finantsolukorras. Liidu sisesed näitajad on siiski mõnevõrra julgustavad: rohkem töökohti, 2007. aasta kasvumäär 2,9% ja vähenev eelarvepuudujääk.
<P>
Muidugi on see progress eelkõige ettevõtluse restruktureerimise jõupingutuste vili, ent see on ka enamiku liikmesriikide reformipoliitika ja tõrgeteta haldamise tulemus. Neid jõupingutusi julgustas komisjon ja ma õnnitlen teda ta pühendumuse ja sellesuunalise töö puhul. Teiselt poolt Atlandit puhuv tuul ei ennusta head ning kasvuprognoosid 2008. aastaks on madalamad kui oleks osanud loota.
<P>
Sellises kontekstis tekib suur kiusatus tagasi tõmbuda, peatada reformid ja lihtsalt kaitsta oma piire, oodates paremaid aegu. On ka suur kiusatus - ja meie poliitilised oponendid on sellele liigagi tihti järele andnud - kulutada raha, mida meil pole, et panna Euroopa inimesi uskuma, et kõik võib jätkuda nagu varem. Meie fraktsioon pooldab tõepoolest vastutustundlikku poliitikat, liikumise, reformide ja solidaarsuse poliitikat.
<P>
Tahaksime paluda komisjonil esitada oma majanduspoliitika põhijooned ja tööhõive põhijooned, et saaksime need võimalikult kiiresti vastu võtta. Riigiasutused peavad Lissaboni strateegia raames kavandatud reformide kasulikkuse oma elanikkonnale selgemalt ära seletama. Neid reforme on sageli valesti esitatud, kuid mitte piisavalt rakendatud. Ikka veel on raske nende olemasolu tuntavaks muuta. Sellest hoolimata jätkab meie fraktsioon nende reformide kaitsmist ja astub vastu neile, kes oma valijatele pugemiseks üritavad reforme maha teha või lõputult edasi lükata.
<P>
Me tahame isegi kaugemale minna ja lükata Euroopa teadmuspoliitika kiirkäigule. Me teeme ettepaneku uurijate, üliõpilaste ja teadlaste vabaks liikumiseks ning intellektuaalomandi kaitse ühtlustatud korra vastuvõtmiseks. Me kutsume üles takistuste eemaldamisele kvalifikatsioonide vastastikusel tunnustamisel ning meie Euroopa ülikoolide moderniseerimisel ELi finantsabiga.
<P>
Daamid ja härrad, Euroopa Ülemkogu teine ülesanne oli välja selgitada tingimused, mille puhul saab rakendada 2007. aasta märtsis kliimamuutusega seoses vastuvõetud edasipüüdlikke eesmärke. Need üksikasjad olid olulised, et võimaldada valdkondlikel äriettevõtetel viimaks tulevikuplaane teha. Tõepoolest, märkimisväärsete jõupingutuste tegemine majanduse "dekarboniseerimiseks” ei tohi mõjutada energiamahukate tööstusettevõtete konkurentsivõimet.
<P>
Ja lõpuks tervitan ma liidu kokkulepet Vahemeremaade kohta, milleks nõukogule tegi ettepaneku Prantsusmaa, põhjendusega, et Barcelona protsess pole andnud soovitud tulemusi. See algatus on mõeldud selleks, et anda hoogu Euro-Vahemere suhetele. Me kõik oleme teadlikud ulatusest, mil määral arengu-, migratsiooni- ja poliitilise stabiilsuse probleemid nendes riikides meid otseselt mõjutavad. Seepärast me loodame, et see projekt hakkab märkima meie suhetes Vahemeremaadega pöördepunkti, mis peab muutuma veel konkreetsemaks, veel tõhusamaks ja eelkõige veel poliitilisemaks, eesmärgiga saavutada tegelik rahu Kesk-Idas.
<SPEAKER ID="012" NAME="Martin Schulz">
fraktsiooni PSE nimel. - (DE) Härra president, daamid ja härrad, Euroopa Liidu majanduslik olukord on stabiilne, kuid ohus. Niisugune on järeldus, millele jõuti Euroopa Ülemkogu sellel istungjärgul. Kasv on endiselt stabiilne ja tööhõive kasvab, kuid kahtlemata on see ohus. Küsimus on: mis on selle ohu allikaks? See oht tuleneb USA majandusaktiivsuse aeglustumisest, mis on peamiste korporatiivpankade ehk investeerimispankade finantskriisi üks väljunditest.
<P>
President Barroso, te ütlesite, et ühes oma järeldustest sedastab ülemkogu, et meie siin Euroopa Liidus peame vajaduse korral olema valmis reguleerimis- ja järelevalvemeetmete võtmiseks vastuseks arengule rahvusvahelistel finantsturgudel. Lubage mul küsida: kui mitte praegu, siis millal tuleks need meetmed algatada? Praegu on paras aeg vaadelda täpseid mehhanisme, mille kaudu rahvusvahelistel finantsturgudel investorite poolt teostatav "Metsiku Lääne” kapitalism ohustab Euroopa kasvutendentsi. Minu arvates peaks Euroopa Ülemkogu oma järeldustes palju üksikasjalikumalt sätestama, milliseid vahendeid me peaksime selle kontrolli teostamiseks kasutama.
<P>
(Aplaus)
<P>
Härra president, me oleme arvestanud faktiga, et nõukogu praeguses koosseisus on teinud pingutusi, et kõnelda pisut üksikasjalikumalt sotsiaalsest mõõtmest Euroopas. Siiski, selle asemel, et pakkuda ühtset kontseptsiooni, teeb ta seda "tükiviisi”. Näiteks viies vabadus, peaminister Janša, on osa sotsiaalpoliitikast. Teil on õigus, teadmised on jõud, see on täiesti õige. Siiski, teadmised loovad võimalusi ka juurdepääsuks maailma majandusarengule ning teadmised loovad võimalusi teha panuseid aina mitmekesisemal tööturul.
<P>
Kõigis ametialastes sektorites on parimas olukorras see tööline, kes on hea kvalifikatsiooniga, kellel on ligipääs teadmistele ja kes on niisugusel positsioonil, et saab pidevalt oma teadmisi täiendada. Sel põhjusel tähendab ligipääs teadmistele ka ligipääsu sotsiaalsele õiglusele. Kui räägime sotsiaalsest mõõtmest Euroopas, siis tähendab see meile, et peame omandama integreeritud lähenemise. See ei tähenda lihtsalt siin-seal sotsiaalpoliitika kohta paari kommentaari poetamist. See on põhjus, miks me arvame - miks Sotsiaaldemokraatide fraktsioon arvab - et nõukogu jälle kord ei vasta meie ootustele seoses sotsiaalse mõõtmega Euroopas.
<P>
Seepärast kuulasime suure huviga, kui ütlesite, et komisjon kohustub sellel suvel ette võtma siseturu sotsiaalse mõõtme, Euroopa Liidu sotsiaalse mõõtme ühtse inventuuri ning esitab meile selle protsessi tulemused. Võime kasutada seda kui mõõdupuud teie tegevuse hindamisel. Teie eesmärgiks on siin edusamme teha ja meie vaatame, kuidas see teil õnnestub. Siiski, me hindame teie tegevust ka teises mõttes. See ei ole vastuvõetav, et nõukogu - ja ma pöördun teie poole, peaminister Janša, ja teie poole, komisjoni president - ignoreeriks Euroopa Parlamendi arvamust.
<P>
Mul on siin nimekiri nõukogule esitatud ametlikest dokumentidest. See sisaldab kaheksat nõukogu eri koosseisude poolt esitatud dokumenti, EESC arvamust prioriteetsete kategooriate kasutuselevõtmise kohta (Lissaboni strateegia) ning Regioonide Komitee resolutsiooni. Selles nimekirjas pole ühtegi Euroopa Parlamendi dokumenti, isegi mitte seda, mille me koostasime Lissaboni strateegia kohta. Minu fraktsiooni arvates on see kahetsusväärne asjade seis, sest see näitab, et te ei võta sotsiaalset mõõdet, Euroopa Parlamenti ennast ja selle täiskogu arvamust piisavalt tõsiselt.
<P>
(Aplaus)
<P>
Mingeid edusamme on küll tehtud: nii ütlesid mu kolleegid, kui küsisin neilt meie fraktsiooni arutelu ajal, mida nad arvavad kliimapoliitikast. Jah, on tõsi, et kliimamuutus on põhiline meie ees seisev probleem ning ülemkogu sellel istungjärgul on toimunud oluline edasiminek seoses tasakaalustamisega, mis tehti ühelt poolt kliimapoliitika nõuete ja teiselt poolt tööstuse nõudmiste vahel. Selle tasakaalu saavutamine on kõigi institutsioonide ülesanne.
<P>
Et poleks vääritimõistmisi ütlen veel niipalju,: on teatavaid tööstuse lobiste, kes võivad asja tõlgendada nõnda, et pole piisavalt kontrolli ega piisavat survet tööstusele, kui ülemkogu teeb sedasorti avaldusi. Tegelikult on just vastupidi. Suudame oma kliima-alased eesmärgid saavutada üksnes siis, kui tööstus täidab oma osa. Samas võib ka öelda, et saavutame oma eesmärgid ainult siis, kui laseme tööstusel oma osa täita. Mõlemad küljed on ülimalt olulised. Kui tahame tegelda kliimaküsimustega, peame seda tegema Euroopas, ning see on põhjus, miks rahvusvahelised kokkulepped õigusega annavad Euroopa tööstusele võimaluse konkureerida võrdsetel alustel kogu muu maailma tööstusega. See järeldus oli väga õige ja me tervitame seda suuresti.
<P>
Lubage mul teha veel viimane kommentaar Vahemere Liidu kohta, mille me leiame nüüd järelduste 19. leheküljel, ning see on juba iseenesest üks sõnum ülemkogult. Meil on hea meel, et nüüd on see küsimus selge, ning teil on õigus selles osas, mida olete öelnud naaberriikide poliitika kohta Vahemeremaades. Peaminister Janša on õigesti osutanud, et partnerluspoliitika siin peab kaasa tooma partnerluspoliitika kõikjal. Hetke pärast kommenteerib mu kolleeg härra Swoboda Idadimensiooni eelkõige meie fraktsiooni seisukohast, sest kavatseme selle teema kohta esitada rea ettepanekuid.
<P>
Lubage mul lõpetada ühe märkusega. See ülemkogu kohtumine oli nii nagu alati. See oli ebapiisav sotsiaalpoliitika osas: mis õnnetuseks on Euroopa Liidus juba normiks muutunud, ent see on miski, millega saab tegeleda. Vahemere Liiduga oli see "tavapärane äri”. Nägime, et siin rakendati "helikopteri meetodit” ehk siis meetodit "keeruta üles tolmupilv ja enne, kui tolm maha langeb, on helikopter jälle läinud”. Teil on täiesti õigus, meil on siin tarvis midagi käegakatsutavamat. Kui need käegakatsutavad tulemused tulevad - ja see viimane lause on suunatud teile, härra president - siis tuleb need saavutada koostöös Euroopa Parlamendiga. Fakt on see, et kõik, mida on otsustatud Vahemere Liidu raames, nõuab rahastamist Euroopa Parlamendilt, mistõttu on äärmiselt oluline, et järeldustes märgitaks, et Euroopa Parlament kaasatakse täielikult Vahemere Liidu tulevastesse struktuuridesse.
<P>
Tänan teid väga tähelepanu eest. Tahaksin tänada ka meie lakkamatult rõõmsameelseid kolleege CSUst, kes on minu suhtes niisugust kannatlikkust üles näidanud.
<P>
(Aplaus)
<SPEAKER ID="013" NAME="Adina-Ioana Vălean">
fraktsiooni ALDE nimel. - Austatud president, üks asi on kindel: kollektiivse meetme ja vastutuse surveta võivad liikmesriigid kaotada soovi kliimamuutusega tegelda, sest ebamugav tõde ELis on see, et tippkohtumise järeldustes on tihtipeale palju retoorikat ja vähe konkreetsust. Näeme juba märke sellest, et liikmesriigid otsivad võimalusi, kuidas kärpida eelmise aasta poliitiliste kohustuste kulusid, kuigi 2006. aasta raportis hoiatati, et tegutsemise hind praegu võib olla palju väiksem kui mittetegutsemise hind hiljem. Lõppjäreldustes teatavad mõned, et kliimamuutusele vastamise pakiline ja möödapääsmatu vajadus on juba kahanemas. See võiks tähendada hävingut mõlemale, nii meie kliimale kui ka meie usaldusväärsusele.
<P>
Selles arutelus on mõnevõrra tähelepanuta jäänud energiakasutuse tõhustamine, kõige lihtsam ja tasuvam viis heidete koguhulga vähendamiseks. Nõukogu järelduste varasem eelnõu kohustas liikmesriike vähendama 10% võrra energiakasutust valitsussektori hoonetes ja autopargis, ent nüüd võib sealt lugeda lihtsalt "oluliselt edendada”. See võiks olla väike, kuid tähendusrikas liigutus, mis näitaks, et valitsus juhib oma eeskuju kaudu. Rahalisi meetmeid tuleks parema keskkondliku käitumise stimuleerimiseks loomulikult kasutada. ETS on oma väärtust tõestanud ning ülemaailmse standardina kasutusele võetud, et pakkuda heidete vähendamise eest majanduslikke soodustusi. Rohelistel maksudel, nagu näiteks vähendatud käibemaksumääral, võib väikese energiakuluga sõidukite ja kodumasinate stimuleerimise kaudu olla samasugune mõju.
<P>
Tippkohtumise majanduslike aspektide poole pöördudes hoobeldakse järeldustes, et ELi majanduse alustalad on jäänud puutumatuks, siiski ei paista see nõnda paljudele meie kodanikele, kes peavad hakkama saama suuremate arvete ja kasvava võlakoormaga, ning see võiks meid liigse optimismi eest hoiatada.
<P>
Lissaboni strateegia põhiprintsiibid on väärt meeldetuletamist: struktuurireformid, maksukord ja sihtotstarbelised investeeringud tootmisvaldkondades, mis toovad kaasa edasise kasvu. ELi liikmesriikidel - ühe või kahe austusväärse erandiga - on täitmata kohustus kulutada oma SKTst 3% teadus- ja arendustegevuse peale. Praegu me räägime viiendast vabadusest, teadmiste ja innovatsiooni vabadusest, kuid ei tohiks unustada, et me pole veel suutnud lõplikult juurutada ka nelja eelmist vabadust, eelkõige tööjõu ja teenuste üle terve ELi liikumise vabadust.
<P>
Ja lõpuks, toetus väikestele ja keskmise suurusega ettevõtetele on õigusega identifitseeritud kui toetus majanduskasvule ja innovatsioonile. Me peame võimaldama neil saada täit kasu siseturust, siiski võiks nõukogu Euroopa konkurentsivõimet tugevasti suurendada, viies kauakestnud dispuudid Euroopa patendi ja eraäriühingu põhikirja üle eduka lõpplahenduseni. Nõukogu järeldustes teatatakse ettevaatlikult, et see raske ülesanne on vaja täita. Parlament, omalt poolt, kindlasti täidabki.
<SPEAKER ID="014" NAME="Brian Crowley">
fraktsiooni UEN nimel. - Härra president, ma tahaksin tänada eesistujat ja komisjoni presidenti nende tänase panuse eest. On üpris huvitav, et kui räägime ohtudest kasvule ja majandusele, võtavad paljud inimesed vaikimisi positsiooni: te olete kas kapitalismi poolt või vastu. Nad ei märka iialgi, et on olemas ka kesktee ning manööverdamisala. Investeerimisplatvormi kohta on üks vanasõna: "Kui tänavail on verd, tuleb raha teha.”
<P>
Tegelikkus on selline, et tõeline oht töökohtade loomisele ja majanduskasvule Euroopa Liidus ei tulene niivõrd mitte turukriisist Ameerikas, kui meie enda suutmatusest või tahtmatusest nendes kriisipiirkondades võimaluste leidmisel riske võtta ja innovatiivne olla.
<P>
On huvitav, et kui vaadata rohkem kui 100 aastat tagasi, siis on igas tööstusarengu staadiumis ja igas majandusarengu staadiumis kas USA või Euroopa Liit olnud uue tööstuse, uue majandusliku edu loomise keskmes raskuste tõttu, mida tajutakse mõnes valdkonnas ja mis kanduvad üle teise valdkonda.
<P>
Üks Euroopa Ülemkogu õnnestumistest on see, et nõukogu on näinud, et on küll olemas riskid ja ohud - olgu siis kliimamuutus või asjaolu, et innovatsiooni ja tehnoloogia nõuded on suurenenud, või väikestel ja keskmise suurusega ettevõtetel lasuv seadusandlik koorem - kuid et on olemas ka võimalused. Võttes meetmed praegu, saame me pikaajalise ülevaate, nagu ütles peaminister Konfuutsiuse analoogiat kasutades: puid istutades mõtleme 10 aastat ette.
<P>
See on õige asi, mida võime kasvu ja arengu kaudu Euroopa Liidus lühikese ajaga saavutada, sätestades samas pikema aja jaoks tugeva aluspõhja, ehkki mõned pealkirjad, mida olete lugenud, räägivad teile vastupidist. Tänane pealkiri ühes ajalehes on Jaguari ja Land Roveri ülevõtmise kohta ühe India äriühingu poolt kui näide sellest, kuidas majandusvõim on nihkunud Läänest Itta. Tegelikkus on niisugune, et korporatiivsed ja riiklikud investeerimisfondid investeerivad tööstusse ja investeerivad ärisse. Peame leidma tee tagamaks, et me mitte üksnes ei hõlma neid investeeringuid ja neid fonde, vaid garanteerime, et nad suunaksid dividendid oma majandusse, luues suuremat majanduskasvu ja rohkem töökohtasid.
<P>
Innovatsioonist ja tehnoloogiast kõneldes on tähtis meeles pidada, et 73% Euroopa Liidu tööjõust, kes töötavad ka 2017. aastal, on juba paigas. Kuid praegu on olemas üksnes 17% tehnoloogiast, mida me siis kasutama hakkame. Seega on eluliselt vajalik nõue jätkata investeerimist meie inimeste haridusse, täiendada neid, pakkudes uusi koolitusi ja uusi teadmisi, mille abil toime tulla uue majandusega.
<P>
Viimane punkt, mille ma tahaksin välja tuua - ja härra Schulz puudutas seda väga olulisel moel - on see, et Euroopa Liidu edu viimase 20 aasta jooksul on rajanenud majanduskasvu ning sotsiaalse arengu ja kaitse kahepoolsele lähenemisviisile. Üht ei saa olla ilma teiseta. Me peame tagama, et meie majanduskasvu kõigil astmetel ei saa mitte ainult rikas veel rikkamaks - see juhtub niikuinii - vaid et meil on ka parem võimalus üles näidata suuremeelsust ja solidaarsust oma inimeste keskel - mitte ainult energiaturgudel, mitte ainult finantsturgudel - tagamaks, et me kõik saame toimunud kasvust ja loomisest kasu.
<SPEAKER ID="015" NAME="Rebecca Harms">
fraktsiooni Verts/ALE nimel. - (DE) Austatud president, eesistuja, komisjoni president, selle arutelu käigus jäi mul mulje, et räägime kahest üpris erinevast sündmusest. Jälgisin oma fraktsiooni nimel ülemkogu, kuid mul et tekkinud mingit tunnet, et ta kavatseks hakata looma näiteks uut, arenenumat, edasipüüdlikku ühise kliimapoliitika algatust.
<P>
Teil on ehk meeles, et varsti pärast ülemkogu istungjärku avalikustas Javier Solana oma kliimakava julgeoleku seisukohast. Kui Rohelised oleksid avaldanud midagi selletaolist, mis kirjeldab, kuidas kliimamuutus kõikjal maailmas konflikte kiirendab, tugevdades eelkõige survet arenenud maailmale, oleksid kõik arvatavasti öelnud: "need Rohelised on pinna jalge alt kaotanud, kui niisuguseid apokalüptilisi kavasid kokku panevad”.
<P>
Tegelikult sisaldab Solana dokument suurel määral tõde ning ma olen üllatunud, et ülemkogu ei ole arvesse võtnud ühtki selles välja toodud kehtivat punkti. Muidugi valdkondades, mis peaksid olema rohkem kooskõlas eelmisel aastal esitatuga, näeme me suurt järjekindlusetust. Just meie riigikantsler Angela Merkel, kelle üle ma eelmisel aastal nii uhke olin, oli see isik, kes võitles edasilükkamise, aeglustamise ja erandite eest. Ärgem tehkem endale illusioone: kui teeme seoses heidetega Euroopa tööstuse jaoks eranditega eeskirjad, kaubeldes sedapuhku ülemkogu seekordse põhitemaatikaga, siis peame algusest peale eeldama, et ülemkogu on läbi kukkunud. Ma mõtlen, et see on üks äärmiselt negatiivne sõnum, mida teistele riikidele saata, kui kõneleme eranditest heitkogustega kauplemise järgmisel dekaadil. Kuidas me saame sellistel asjaoludel saavutada ambitsioonikat eesmärki kaasata ülejäänud osalised Poznanis või Kopenhaagenis?
<P>
Minu arvates on toimunu iseeneslik ettekuulutus. Lubage mul seda oma fraktsiooni nimel väga selgelt öelda. Me tahame nõuetekohast heitkogustega kauplemist, mitte erandeid. Võiksime pigem kaitsta oma välispiiridel Euroopa tööstust, mis on jätkusuutlik, selle asemel, et järele anda selles otsustavas kliimaprotsessi sõlmpunktis survele, mis tuleb terase- ja autotööstuselt ning muudelt lobistidelt, kes, nagu me viimasest raportist näeme, on juba saavutamas otsest ning kahtlemata ka ülemäärast mõju Brüsseli otsustele.
<P>
Minu arvates ei olnud see edasipüüdlik tippkohtumine; see oli pelgurlik. Ja mitte ainult Angela Merkeli uue rolli tõttu, kes on lõpetanud tegevuse "kliimakantslerina”. See oli nõnda asjaolu tõttu, et nii paljud Euroopa riigid üritavad teha kõike üksinda. Mõned riigid peavad omaette läbirääkimisi viisakokkulepete üle. Teised arutavad ameeriklastega oma isiklikku lähenemisviisi raketitõrjele. Puudub ühtsus Kosovo või energiavarustuse kindluse küsimuses: sakslased tegelevad ise Venemaa Gaspromiga ning ka itaallased ja ungarlased ajavad omaette äri. Vahemere Liit oli tegelikult ainult härra Sarkozy idee kui võimalus hoolt kanda uraani eest, mida Prantsusmaale imporditakse vahetuskaubana relvadele ja aatomitehnoloogiale. Minu arvates oli kogu selle tippkohtumise raamistik äärmiselt vilets ning selle tulemused negatiivselt mõjutatud kaugelt liiga rohke isetegemise ja kaugelt liiga vähese kogukondlikkuse poolt. Minu jaoks on edasipüüdlik lähenemine üks asi ja pelgurlikkus teine ning mu üldine mulje sellest tippkohtumisest on pelgurlikkus. See pole kindlasti hea, aga on veelgi halvem, et selle asja suhtes on siin täiskogul nii vähe ausust.
<SPEAKER ID="016" NAME="Dimitrios Papadimoulis" LANGUAGE="EL">
Härra president, komisjoni president, nõukogu eesistuja, on täiesti mõistetav, et pidite tulema täna siia ja proovima tippkohtumise tulemuste puudusi varjata. Eeldasin teilt siiski suuremat avameelsust ja tagasihoidlikkust.
<P>
Selle asemel, et lihtsalt üksteist õnnitleda ja iseennast ülistada, oleksin oodanud teid kõnelemas ka teie poliitika vajakajäämistest ning läbikukkumistest. Oleksin oodanud teid kõnelemas sotsiaalkavast ning sotsiaalsetest puudustest, mis jäi silmatorkavalt puudu tippkohtumise arutelust: 70 miljonist vaesest, kellest 20 miljonit on lapsed.
<P>
Selle asemel, et öelda "oleme loonud töökohti”, oleksite pidanud ütlema, et need töökohad on viletsasti tasustatavad ja paindlike palkamistingimustega, ning et 20 miljonit töölist Euroopa Liidus on vaesed. Te peaksite rääkima oma Lissaboni eesmärkide vahepealsest läbivaatamisest, härra Barroso: Lissaboni strateegia kolmest sambast (konkurentsivõime, keskkond, ühtekuuluvus) olete te eemaldanud sotsiaalse, regionaalse ja territoriaalse ühtekuuluvuse ning kahandanud keskkonnaküsimusi.
<P>
Kliimamuutuse teemal tunnistas eesistuja ise, et paljud nõukogus kohtuvad liikmesriigid on algusest peale püüdnud konkurentsivõime huvides järk-järgult vähendada teie ettepanekute paketti, härra Barroso. Selle asemel, et vaadata, kuidas nad saaksid Kopenhaagenisse minekuks muuta oma eesmärke edasipüüdlikemaks ja kohustuslikemaks, püüavad komisjon ja nõukogu vabastada suuri tööstus- ja majandussektoreid.
<P>
Lõpetuseks tahaksin rõhutada, et ajal, mil isegi maailma kõige fanaatilisemad neoliberaalid on avastamas riikliku sekkumise tähendust, ajal, mil aktsiaturud kokku kukuvad ja krediidid kriitiliseks muutuvad, isegi nüüd lubavad nõukogu ja komisjon vastuvaidlematult ühepoolsel, kontrollimatul Keskpangal muretseda üksnes inflatsiooni pärast, unustades Euroopa majandust ohustava kriisi või nullkasvu riski.
<P>
(Aplaus)
<SPEAKER ID="017" NAME="Johannes Blokland">
fraktsiooni IND/DEM nimel. - (NL) Eelmise kevade tippkohtumisel väljendas Euroopa Ülemkogu soovi edasipüüdliku kliimapoliitika järele. 23. jaanuaril sai see konkreetse kuju õigusakti ettepanekute kaudu, mida käesolev parlamendikoosseis soojalt tervitas. Olen veendunud, et nende tulemuslikkuseks peame tagama, et nõukogu ja parlament jõuaksid enne Poznani omavahel konstruktiivsele kokkuleppele, ning seetõttu peame vältima toimimisviise, mis võiksid kokkuleppe esimesel lugemisel võimatuks muuta. Selline kokkulepe nõuab parlamendilt paindlikkust ja nõukogult kindlust.
<P>
Euroopa Liidu jõupingutused on väärtuslikud, kuid need oleksid veel väärtuslikumad, kui kogu rahvusvaheline üldsus pühendaks ennast keskkonna ja kliima teemale. Balis astuti tähtis samm. Mul on hea meel, et nõukogu jätkab intensiivselt jõupingutusi, et Poznani kõigi osalistega kokkuleppele jõuda.
<P>
Eelmise kevade tippkohtumise tulemusena on Lissaboni strateegiat energiliselt rakendama hakatud. See on hea uudis. See näitab, et riigipead või valitsus mõistavad sotsiaalse mõõtme vajadust. Kas nõukogu esimees härra Janša räägiks meile selle kohta midagi lähemalt? Kas võime oodata täiendavaid ettepanekuid?
<P>
Lõppeks on sõnavabadus üks hea asi. On väga tark, et see annab tunnistust täiskasvanulikust lähenemisviisist. Madalmaades teeb üks parlamendiliige vaieldava väärtusega filmi Islami kohta. Ma loodan, et Euroopa võtab sõna nagu üks mees, kui see peaks ootamatuid lahkhelisid põhjustama.
<SPEAKER ID="018" NAME="Roger Helmer" AFFILIATION="NI">
Härra president, nõukogu eesistujariigi järeldused sisaldavad kõiki tavapäraseid klišeesid sotsiaalsete mõõdete ja VKEde kohta ning on Euroopa majanduse peamiste probleemidega tegelemisel täielikult läbi kukkunud, mistõttu Euroopa on ülemaksustatud ja ülereguleeritud ning seepärast võimetu vastama globaalse konkurentsi väljakutsetele. Võin ma öelda, et aruanne oli tähelepanuväärne ka selle poolest, mis sellest puudus. Me kuuleme palju Lissaboni protsessist, kuid väga vähe Lissaboni lepingust, mis, nagu me kõik teame, on läbikukkunud konstitutsioon.
<P>
Vaatamata Euroopa kodanikele antud lubadustele oleme otsustanud ratifitseerida selle lepingu enamik liikmesriikides ilma referendumita. Oleme teinud selle otsuse, sest teame, et inimesed võiksid jätta poolt hääletamata. Minu piirkonnas näitas hiljutine posti teel peetud hääletus, et 90% inimestest olid lepingu vastu. See on demokraatia trotsimine.
<P>
Hiljem täna pärastlõunal hakkame arutama Tiibeti küsimust, aga enne, kui liiga tõsiselt kritiseerida, peaksime ehk väga hoolega vaatama, kuidas on tegu meie enda demokraatiaga. Vahepeal võiksime muidugi Tiibeti küsimuse läbi arutada ja Hiinat hukka mõista tema ülekohtuse käitumise ja õiguste eiramise pärast. Ma arvan, et on saabunud aeg, mil peaksime tõsiselt kaaluma, kas vabad rahvad saavad sel aastal osa võtta olümpiamängudest Pekingis.
<SPEAKER ID="019" NAME="Giles Chichester" AFFILIATION="PPE-DE">
Härra president, nõukogu järeldusi tervitades tahan ma koondada oma märkused alajaotusesse pealkirjaga "Kliimamuutus ja energia”. Paljud on määratlenud need küsimused kõige olulisemateks, millega me täna maailmas kokku puutume, ning on hea, et EL võtab kliimamuutusega tegelemise juhtimise enda kätte.
<P>
Siiski on meil mõningane saavutuste nimekiri väga edasipüüdlike eesmärkide vastuvõtmise osas, millega siiani on olnud raske toime tulla. Nii et ma tervitan ettevaatlikku tooni, mida märkasin teksti mõnedes osades. Ma toetan üleskutset, et üleminek madala süsinikusisaldusega majandusele tuleb teostada moel, mis on kooskõlas ELi säästva arenguga, konkurentsivõimega, varustuskindlusega ning riigi usaldusväärse ja püsiva rahandusega, eriti kui see on liidetud süsinikdioksiidi lekke või Euroopa töökohtade välismaale mineku ohtude teadvustamisega, ning ühendatud üleskutsega paindlikkusele riiklike taastuvate eesmärkide saavutamisel. Olen arvamusel, et oleme liiga palju rõhku pannud taastuvatele energiaallikatele kui esmatähtsale eesmärgile, mitte lõppvahendile, sellepärast olen absoluutselt kindel, et taastuvad allikad ei ole ainus lahendus. Mulle tundub, et peaksime pigem mõtlema oma tõelisele eesmärgile, mis minu arvates peaks olema CO2 heidete vähendamine 2050. aastaks vähemalt 60% võrra, ning seejärel otsima mitmesuguseid võimalusi selle saavutamiseks. Oleme juba teada saanud - kohustuste jaotamise põhimõttel - et eri liikmesriikides on väga erinevad energiaolukorrad, nii et miks mitte loobuda selle eesmärgi püstitamisest ja lasta liikmesriikidel endal otsustada, kuidas seda saavutada? Selles kontekstis lubage mul avaldada tunnustust Ühendkuningriigi valitsusele - mitte et ma taolisi asju kergekäeliselt teeksin - tema teadaannete eest tuumaenergia väljavaadete kohta.
<SPEAKER ID="020" NAME="Hannes Swoboda" AFFILIATION="PSE">
Härra president, on palju paremaid ja palju rohkem põhjuseid Briti valitsust toetada, kuid lubage mul tulla oma teema juurde.
<P>
(DE) Tahaksin üles võtta kaks teemat, millest ma arvan, et tippkohtumise tulemused ei vasta meie ootustele, nimelt energia välispoliitika ja energiavarustuse kindlus. Austatud komisjoni president, kui teie komisjon moodustati, palusime kahel volinikul, kes vastutasid välissuhete ja energia eest, hakata selles valdkonnas ülimalt ennetavat rolli mängima.
<P>
Ka nõukogu osa on väga väike olnud ning kõik, mida ma siin näen, on üldistused. Nagu ma mäletan, tõi Toomas Ilves Strasbourgis parlamenti külastades välja, et Venemaal on olemas naaberriikide poliitika ja energia välispoliitika. Meil õnnetuseks ei ole ja meie konkurentsivõimele on see ebasoodne. On aeg jätta üldistused seljataha ja võtta vastu praktilised meetmed. Ma loodan, et selleks ajaks, kui juunis järgmine tippkohtumine aset leiab, on siin laual tõelised ettepanekud rohkem kooskõlastatud meetmeteks.
<P>
Teine punkt, mida juba puudutas Martin Schulz, on seotud Vahemere Liidu ja Musta mere Liidu probleemiga. Ma olen mures, et meie koostöö Vahemere piirkonnas ja Musta mere piirkonnas ei ole tasakaalus. Kas sellised riigid nagu Ukraina, Moldaavia Vabariik, Gruusia ja teised nendesarnased Lõuna-Kaukaasias on tõesti vähem tähtsad? Kas neil on vähem õigust intensiivsele koostööle kui Vahemeremaadel? Seda ma ei usu.
<P>
Koos Martin Schulzi ja ülejäänutega mu fraktsioonist toetan ma tugevalt Vahemere Liitu kui "jõulist” Barcelona liitu või Barcelona protsessi. Siiski oleksin tahtnud näha, et komisjon esitab mõned valminud ettepanekud ja teeb algusest peale selgeks, et Euroopa Liidu ja Vahemeremaade vaheline liit peab ja hakkabki toimima, ning et selle liidu südameks nii administratiivses kui ka poliitilises mõttes on Euroopa Liit. Kavandame midagi samasugust ka Musta mere piirkonna jaoks, kuna kõik sellised probleemid nagu energiavarustuse kindlus, migratsioon ja keskkond ei mõjuta mitte ainult Vahemeremaid, vaid samavõrd ka Musta mere piirkonda.
<P>
Sel põhjusel, härra eesistuja, esitab mu fraktsioon teile meie ettepanekud, ning samuti teile, austatud komisjoni president. Ma loodan, et juunikuine tippkohtumine pakub võimalusi tasakaalu saavutamiseks, sest ka teil, kui oma riigi peaministril ja nõukogu eesistujal on tähtis teha selgeks ükskord ja alatiseks, et need mõlemad kogukonnad on olulised. Ma olin üpris üllatunud, härra komisjoni president, et rääkisite ainult Vahemere Liidust ega maininudki Musta mere piirkonda. Me usume, et need mõlemad on olulised. Me oleme selle poolt, et rajada naaberriikide poliitika uuele kvalitatiivsele alusele. Seetõttu esitab meie fraktsioon sobiva aja pärast oma ettepanekute kogumi.
<SPEAKER ID="022" NAME="Lena Ek" AFFILIATION="ALDE">
Härra president, tahaksin õnnitleda eesistujariiki kevadise tippkohtumise tulemuste eest ning fakti eest, et uued Lissaboni arutelud põhinevad tõeliselt säästlikul majanduskasvul, mida ma pean absoluutselt vajalikuks.
<P>
Nüüd on raskused finantsturgudel need, millele me peame vastu astuma. Me peame vastu astuma kliimamuutuse probleemidele. Neid on tihti nimetatud "Euroopa tööstuse probleemideks”, siiski tahaksin teile meenutada, et moodne, energiatõhus, teadmistel põhinev tööstus on tööstus, mis jääb ellu. Seepärast peame suunama rohkem raha innovatsiooni ja teadusuuringutesse ning ma loodan, et peate seda meeles, kui alustame eelarvearutelusid ja seejärel arutelusid parlamendis innovatsiooni ja teadusuuringute finantseerimise üle.
<P>
Tahan teile meelde tuletada, millest me üldse räägime: see on uus inseneriasjanduse revolutsioon, nagu siis, kui läksime üle aurult elektrile. Kus oleks Euroopa olnud praegu, kui oleksime lõõgastunud ja öelnud: "Vaadake, meie ei tee enne midagi, kui Ühendriigid on ära elektrifitseeritud”?
<P>
Kordan veel kord: moodne, energiatõhus tööstus on see, mis ellu jääb. Seepärast peame tegelema ka kliimaprobleemidega, sest see edendab innovatsiooni, mitte ainult paremat keskkonda. Muidugi on energia siseturg samuti äärmiselt tõhus.
<P>
Siiski on olemas probleem nii energiapaketiga kui ka kliimapaketiga, nagu seda esitati, ning see on seotud VKEde olukorraga. Sest kui te vaatate - eriti kliimapaketti - ühe VKE vaatepunktist, siis on meil teha hulk viimistlustööd, et muuta see lihtsamaks, et lihtsustada eeskirju ja menetluskorda, et edendada mõlemat, nii kliimat kui ka sallivust - ja isegi soodustamist - VKEde suhtes Euroopa Liidus. Ma tõesti loodan, et näeme selle tulemusi järgmisel tippkohtumisel.
<P>
Lootus on hea hommikusöögiks, aga väga paha õhtusöögiks, nii et jääme tulemusi ootama.
<SPEAKER ID="023" NAME="President">
Proua Ek, on tähelepanuväärne näha siin istungisaalis teie teadmisi rahvatarkustest.
<SPEAKER ID="024" NAME="Mario Borghezio" AFFILIATION="UEN">
(IT) Härra president, daamid ja härrad, maailma 500 tipp-äriühingu nimekirjas eristuvad Euroopa ühingud selle poolest, et on ajast maas, erinevalt USA ja kiire majandusarenguga riikide omadest. Hõlpsat rahastamist pole olemas, eriti VKEde jaoks, arvestades, et neile annavad laenu ainult rahvapangad; neid tuleks pigem toetada kui takistada.
<P>
Veelgi enam, sel ajal, kui meie praegu siin täiskogus arutleme, teatab Tiibeti eksiilparlamendi sõnavõtja - ma kriipsutan alla - massimõrvadest, mis toimuvad sel ajal, kui meie siin oma rahulikus Euroopas jutustame. Tiibetis, kus just praegu inimesi tapetakse, tunnistatakse teie targad sõnad olümpiamängudel osalemisest väärilisteks ja julgeteks, härra president. Härra Solana, teisest küljest, ütleb meile, et kavatseb sinna minna. Ma tahaksin teada, keda ta esindama hakkab: kas pankade Euroopat või äri ja kaubanduse Euroopat; rahva Euroopa see küll ei ole.
<P>
Meie Padanias oleme koos Tiibeti rahvaga, kes võitleb oma vabaduse eest, oma enesemääramisõiguse eest, õiguse eest, mida on kinnitanud ÜRO inimõiguste harta ja ka Euroopa Liit.
<SPEAKER ID="025" NAME="Ilda Figueiredo" AFFILIATION="GUE/NGL">
(PT) Samas kui sotsiaalvaldkonna seisund Euroopa Liidu eri riikides pidevalt halveneb, nõuab nõukogu Lissaboni strateegia neoliberaalsete poliitikate kohaldamise laiendamist ning stabiilsuse ja paindliku turvalisuse pakti, ise teades, et see sotsiaalset ja territoriaalset ebavõrdsust üksnes süvendab.
<P>
Selle tulemusena jääb majandus- ja rahahiidude tulu ja kasu väga kõrgel tasemel selgelt stabiilseks, kuna ebakindel tööhõive ja vilets palk jätkavad levimist. Vaesus ja sotsiaalne tõrjutus jääb püsima kõrgel tasemel, nagu see praegu juba ongi, eriti mõjutades kümneid miljoneid, naisi, lapsi ja vanureid. Siiski, nagu oleme näinud, ei tunne nõukogu ega komisjon selle üle eriti muret. Nende jaoks piisab natukesest retoorikast, millele me saame üksnes ägedalt vastu astuda.
<P>
Mida oleks tegelikult tarvis olnud, see on vaheaeg nendes poliitikates, nii et nõrgema majandusega riike saaks toetada ja nii et riiklikku investeeringut saaks suurendada, et parandada ja laiendada neid riiklikke teenistusi, mis on võitluses vaesuse ja sotsiaalse tõrjutusega olulised. See aitaks luua ka õigustega töökohti ning arendada mikro-, väikesi ja keskmise suurusega ettevõtteid. Finantskriisil USAs ning fossiilsete kütuste ja teatavate põllumajanduskaupade kõrgetel hindadel on tulevikus eriti tõsised tagajärjed vaesuse ja sotsiaalse tõrjutusega seoses ning need annavad tunda nõrgema majandusega riikides. Seetõttu on absoluutselt hädavajalik neid poliitikaid muuta, nii et saaksime ära hoida need tagajärjed Euroopa Liidus, vältida sotsiaalse olukorra halvenemist ja vastata elanikkonna muredele.
<P>
Selle saavutamiseks peame lahku lööma Lissaboni strateegia neoliberaalsetest poliitikatest, Stabiilsuspaktist, Euroopa Keskpanga kõrgetest intressidest ning biokütuste põllumajandusliku tootmise toetamisest olukorras, kus napib toiduaineid. Meil on vaja vastu võtta alternatiivsed poliitikasuunad.
<SPEAKER ID="026" NAME="Jens-Peter Bonde" AFFILIATION="IND/DEM">
Härra president, see on üks mu viimaseid kõnesid Euroopa Parlamendis. Olen otsustanud 9. maiks lahkuda ning anda oma mandaadi edasi minister Hanne Dahlile, et tuua Taani Juuniliikumisse muudatusi soolises ja vanuselises vahekorras. Ma kavatsen oma poliitilist tööd jätkata. Riikidevahelise partei EUDemocrats presidendina ei saa ma peatada oma eluaegset võitlust läbipaistvuse, läheduse ja demokraatia eest.
<P>
Me oleme väga palju saavutanud. Komisjoni sisetelefoniraamat ei ole enam saladokument. Komisjoni kohtumiste päevakorrad ja protokollid ei ole enam üksnes prantsusekeelsed salastatud dokumendid. Neid võib leida nüüd netist. Tänu komisjoni presidendile Barrosole saab komisjoni 3000 salajast töörühma nüüd alla laadida näiteks minu veebisaidilt. Alates järgmisest aastast võib netist leida ka nõuandjate nimed. Alates järgmisest aastast on meil täielik nimekiri ka kõigist põllumajandusrahade saajatest. Läbipaistvuse osas saavutatud võitude nimekiri on pikk.
<P>
Kuid nõukogu pole ikka veel midagi õppinud. Kaheksakümmend viis protsenti Euroopa seadustest otsustatakse ikka veel kinniste uste taga nõukogu 300 salajases töörühmas. Euroopa Parlamendi ja riikide parlamentide valitud liikmetel pole võimalik jälgida nõukogu õigusloomeprotsesse. Mõned üksikud ametlikud arutelud ja hääletused ei hõlma avalikkust ega meediat. Meil on hädasti tarvis õigusloomeprotsesside läbivaatamist. Ükski ELi seadus ei peaks läbi minema ilma nähtava hääletuseta nii parlamendis kui ka nõukogus. Kodanikud peaksid suutma hoida seadusetegijaid aruandekohustuslikena. Nad peaksid saama meid järgmisel valimispäeval kas autasustada või karistada.
<P>
Demokraatia põhiolemus on suutlikkus korraldada valimisi, saada uus enamus ja seejärel uus seadus. Põhiline demokraatlik printsiip ühendab meid kõiki. Miks see siis unustada, kui jagame oma suveräänsust? Miks mitte võimaldada õigusloomemenetluse läbipaistvust? Miks teie seal komisjonis ja nõukogus ikka veel peidate suuremat osa õigusloomemenetlusest, mis on isegi nii-öelda "kaasotsustuslikud”, kus me pole korralikult informeeritud teie aruteludest ja liikmesriikide vahel jagunemisest? Ma jätkan meie ühist võitlust läbipaistvuse eest väljastpoolt. Kallid kolleegid, loodan, et teie jätkate võitlust selle parlamendi seestpoolt.
<SPEAKER ID="027" NAME="Irena Belohorská" AFFILIATION="NI">
(SK) Tänan, härra president. Daamid ja härrad, ma tervitan Euroopa Ülemkogu kevadise tippkohtumise tulemusi, kus keskenduti Lissaboni strateegia edenemisele ning Lissaboni uuendatud kasvu ja tööhõive strateegia uuele tsüklile (2008-2010).
<P>
Kuna iga parlamendiliige teab, milline strateegia punkt on olulise tähtsusega tema liikmesriigile, olen ka mina valinud esitatud järelduste hulgast ühe, mis minu arvates on praegu oluline Slovakkiale: investeerimine teadmistesse ja innovatsiooni.
<P>
On kurb nentida fakti, et kuigi oleme 2004. aastast saadik olnud täisliikmed Euroopa Liidus, kus on tagatud inimeste liikumisvabadus, kuigi oleme olnud Schengeni liikmed ja ma usun, et varsti saame ka majandus- ja rahaliidu liikmeteks, peavad meie riigi kodanikud ikka veel võitlema takistustega ja läbipaistvuse puudumisega tööhõives ning sageli leiavad nad end töökohtadelt, mis nende haridustasemele vaatamata ei vasta nende kvalifikatsioonile, või töötamas hoopis halvematel finantstingimustel kui nende kolleegid.
<P>
Raskused tervisekindlustuse saamisega on veel üks probleem, mida siiani ignoreeritakse: see on väga oluline fakt, mis mõjutab võrdsust töötajate, üliõpilaste ja teadlaste hulgas. See on põhjus, miks ma toetan "viienda vabaduse” loomist, mis põhineb nii uurijate kui ka tudengite, teadlaste ja ülikooli õppejõudude piiriülese mobiilsuse suurendamisel. Ma usun, et see tõstab meie ülikoolide kvaliteeti ja usaldusväärsust ning et ka Slovakkia võib globaliseerumise raames kaasa aidata Euroopa Liidu prestiiži suurendamisele.
<P>
Tegeldes ebavõrdsusega vanade ja uute liikmesriikide vahel, võime saavutada eesmärgi, mille kavandasid Euroopa Liidu asutajad. Pidagem meeles, et kett on kõigest nii tugev kui tema kõige nõrgem lüli.
<SPEAKER ID="028" NAME="Othmar Karas" AFFILIATION="PPE-DE">
(DE) Härra president, daamid ja härrad, mul on tunne, nagu ootaksid mõned meist alati mingit sensatsiooni. Alguspunkti ja käsitletud teemasid silmas pidades ei olnud see tavaline tippkohtumine; see oli palju parem, kui oleks võinud karta mõnedest muudest tippkohtumistest. See oli hea kohtumine ja ma tervitan selle tulemusi, kuid on tõsi, et kodanikud tahavad tegutsemist ning ka usaldusväärsuse küsimusega tuleb tegeleda.
<P>
Sel päeval, kui avaldati tippkohtumise tulemused, küsis minult üks koolitüdruk, miks mul üldse on usku nendesse tulemustesse, võttes arvesse, et need on välja töötanud ja vastu võtnud inimesed, kes ei saanud hakkama Kyoto sihtmärkide saavutamise ja Lissaboni strateegia eesmärkide täieliku rakendamisega. Sellepärast ma tahaksingi nüüd rõhutada üht kindlat punkti: Euroopa Liidu usaldusväärsus tema kodanike silmis sõltub sellest, kas me ka tegelikult viime ellu selle, mille oleme vastu võtnud paberil. Mida me praegu vajame, on ühtne ja käegakatsutav meede heakskiidetud aja jooksul, mitte rahvuslikul pinnal nägelemine.
<P>
Nende otsuste rakendamine nõuab suurt hulka rasket tööd. Kui teeme selle töö korralikult, saab tippkohtumine suurema innovatsiooni ja konkurentsivõime ning hoiab alal kasvu ja tööhõivet, ja see ongi sotsiaalpoliitika parim vorm. Me näeme sotsiaalset mõõdet oma poliitika lahutamatu osana. Seda ei otsustata üksnes selle põhjal, kui tihti sõna "sotsiaalne” dokumendis esineb, härra Schulz, vaid kui palju vastutust ja sotsiaalset pühendumust see sisaldab.
<SPEAKER ID="029" NAME="Linda McAvan" AFFILIATION="PSE">
Härra president, ma teen mõned märkused seoses kliimamuutuse paketiga.
<P>
Fraktsioon PSE toetab laialdaselt kliimamuutuse kohta tehtud järeldusi. Tervitame suurel määral fakti, et nüüd on arusaamisele jõutud, et sellel aastal tuleb tegutseda. Kohustus võeti eelmisel aastal, aga praegu ootab terve maailm - selle punkti tõi esile komisjoni president - et näha, kas Euroopa viib ellu selle, mis sai alla kirjutatud eelmise aasta märtsis. Me tervitame seda. Meie, nagu teiegi, loodame, et saame teha suuri edusamme enne selle parlamendikoosseisu tegutsemisaja lõppu - muidugi kui me saame ikka õige paketi. Hoiame sellel silma peal.
<P>
Tahaksin rõhutada kolme kindlat punkti. Esiteks süsinikdioksiidi püüdmine ja hoiustamine. Teil on õigus, kui peate seda äärmiselt oluliseks. Kuid sellest hoolimata te ei räägi, kuidas hakkame rahastama näidisprojekte, mida Euroopal on vaja järgmise paari aasta jooksul sätestada. Loodan, et teie ja komisjon pöörate sellele kahtlemata väga pakiliselt tähelepanu. Rahastamiseta ei saa me seda tehnoloogiat käivitada ja toimima panna.
<P>
Teine punkt on biokütused. Arvan, et praegu on see üldtunnustatud, et meile on tarvis jätkusuutlikku biokütuste strateegiat ning kui meil seda pole, siis tuleb uuesti läbi vaadata sihtmärgid, mille oleme seadnud.
<P>
Kolmas punkt on heitekaubanduse skeemi kohta. Olete kohustuseks võtnud kaks väga olulist põhimõtet: et on olemas ühine Euroopa piir ja et heitkogused peavad vähenema. Ilma nende kahe koostisosata ei ole elujõulist ETSi olemas. Kõik esimese perioodi probleemid kerkivad sellepärast, et meil neid asju pole, nii et praegu on need äärmiselt teretulnud.
<P>
Me oleme teadvustanud ka süsinikulekke probleemi. Me teame, et kauplemine ametiühingute ja tööandjatega on kodanike jaoks tõeline mure ja me peame seda tähele panema. Mu fraktsioon omistab suurt tähtsust sellele, et tagada püsiv konkurentsivõime ja säilitada töökohti Euroopas.
<P>
Lõikes 20 räägite pikalt ka paindlikkusest. Mainite seda kolm korda. Kuid ma loodan, et me kõik teame, millest me räägime, kui räägime paindlikkusest, sest me ei tohiks paindlikkust segi ajada tegeliku tegevusega. Seal väljas on lobistide armee, kes kõik taotlevad oma tööstusharu jaoks erijuhtumeid. On olemas ainult üks erijuhtum ja see on meie planeet. Me kõik peame seda meeles pidama. Iga äriühing, iga riik ja iga kodanik peab tegema pingutusi. Niimoodi me jagame seda pingutust, mitte ei mõtle seda ise välja, et oleks millegi üle arutleda.
<SPEAKER ID="030" NAME="Diana Wallis" AFFILIATION="ALDE">
Härra president, meie kodanikud on mures, närvilised, ebakindlad kliimamuutuse ja energiavarustuse kindluse pärast - jah, muidugi, ja sellega tegelevad teised - aga ka oma finantsjulgeoleku pärast. Ja millise vastuse me saame neile anda? Eks ootame ja vaatame.
<P>
Järeldustes pole kuigi palju öeldud meie kodanike õiguste kohta investoritena, pensionäridena, tarbijatena. Tarbija ning VKE usaldusega võib paljugi ära teha. See võiks olla võti suurema majandusedu juurde. "Jah” uutele ideedele - ja järeldustes oli neid palju - aga kuidas on lood silmapaistvate projektidega, mis võiksid äratada usaldust meie tarbijates ja VKEdes? Kuidas on lood Euroopa patendiga, mis on takerdunud nõukogus? Lepinguseaduse projektiga, mis on takerdunud nõukogus? Patsientide liikumisvabadusega, mis on takerdunud nõukogus? Ideega Euroopa eraäriühingu statuudist - kas nõukogu kohustub meie abiga sellega valmis saama käesoleva mandaadi lõpuajaks? Need võiksid olla mõned saavutused.
<SPEAKER ID="031" NAME="Zbigniew Krzysztof Kuźmiuk" AFFILIATION="UEN">
(PL) Härra president, tahaksin kasutada selle arutelu pakutud võimalust suunata tähelepanu kahele niinimetatud kliimapaketiga seotud küsimusele.
<P>
Esiteks on kliimamuutusega võitlemise koorem Euroopa Liidus väga ebaühtlaselt jaotatud. Süsinikdioksiidi heitkogused on jagatud üksikute liikmesriikide vahel, piisavalt arvesse võtmata, kui kaugele on mõned neist oma arengus maha jäänud. Niisugune lähenemine tähendab, et sellistele riikidele nagu Poola eraldati väiksem limiit. Mis ühtlasi tähendab, et Poola elektrijaamad peavad ostma osa oma limiidist oksjonilt, mille tulemusena elektri hind tõuseb 10 kuni 20 protsenti. Kui Poola elektrijaamad peavad 2013. aastast alates ostma kogu oma limiidi enampakkumise teel, tõusevad elektri hinnad mitme tosina protsendipunkti võrra ning seetõttu lakkavad paljud Poola majandussektorid konkurentsivõimelised olemast.
<P>
Teiseks, vastavalt Euroopa Komisjoni enda prognoosidele läheb kliimapaketi rakendamine maksma umbes 50 miljardit eurot aastas, samas kui enamik riike maailmas, eriti USA, ei võta mingeid meetmeid globaalse soojenemisega võitlemiseks. Võib väga vabalt juhtuda, et Euroopa tööstus ei ole siis enam konkurentsivõimeline maailmaturul. See nõuab sätete kasutuselevõtmist, mis kaitseksid niisuguste suurte lisakuludega koormatud Euroopa toodangut.
<SPEAKER ID="032" NAME="Philip Claeys" AFFILIATION="NI">
(NL) Lubage mul veel üks kord väljendada oma hämmastust, et kõige viimasel Euroopa tippkohtumisel ei öeldud sõnagi probleemide kohta Türgis. Pearättide kasutamine Türgi ülikoolides on põhjustanud ulatusliku konstitutsioonilise kriisi ja see kriis oli täiesti etteaimatav. Nüüd on meil olukord, et AKP, valitsev islamipartei, riskib keelustatud saada ning mõlemal, nii peaministril kui ka Türgi presidendil on oht oma poliitilised õigused kaotada. Midagi niisugust pole me kandidaatriigis kunagi varem kogenud.
<P>
Volinik Rehn ütleb, et kogu see kriis ei mõjuta ühinemisprotsessi, mis pehmelt öeldes on üks mõtlematu avaldus. Kuidas saab ta nii öelda, kui ta isegi ei tea, kellega võib varsti sel teemal vaidlema hakata? Milline on nõukogu seisukoht selles küsimuses? Paistab, nagu poleks keegi Türgi probleemidest enam huvitatud. Senikaua, kui me arvame, et probleemid iseenesest lahenevad, igatahes senikaua, kui me midagi ei ütle, kardan ma, et meid ootab ees suur hulk ebameeldivaid üllatusi.
<SPEAKER ID="033" NAME="Elmar Brok" AFFILIATION="PPE-DE">
(DE) Härra president, härra komisjoni president, härra eesistuja, mõnikord on probleemidel, mis tunduvad olevat üpris asjakohatud, tegelikult väga tugev seos. Kui me räägime kliimamuutusest, siis räägime migratsioonist, ja kui me räägime migratsioonist, räägime ka Vahemere Liidust. On selge, et küsimused on tavaliselt omavahel tugevasti seotud ja nõnda tuleb leida õige lahendus. Siiski, proua Harms, tähendab see, et peame proovima leida õiget tasakaalu igas teemavaldkonnas, sest näiteks kliimamuutuse küsimuses ei pea meie võetud meetmed tingimata tekitama soovimatuid mõjusid, millel võiksid olla sotsiaalsed tagajärjed. Sellepärast tuleb leida tasakaal ka tööstuses, et need arengud saaksid kulgeda mõistlikul moel.
<P>
Ma vaatan Vahemete Liidule kui olulisele küsimusele ning usun, et selle piirkonna turvalisuse ja majandusarengu huvides on siin tähtis rohkem survet rakendada. Meie enda huvides on rajada tõhusam ja intensiivsem Vahemere piirkonna poliitika. Siiski peaksime samamoodi tugevdama ka oma naaberriikide poliitikat - mis lõppeks on kõigi nende poliitikate aluseks - seoses meie Ida-Euroopa naabritega. Peame leidma võimalusi, kuidas pakkuda nendele Vahemere ja Ida-Euroopa riikidele - eriti kui neil, nagu näiteks Ukrainal, on väljavaateid ühineda Euroopa Liiduga - võimalust jõuda lõpule riiklike arengutega, mis on neile riikidele olulised. Tahaksin veel lisada, et see on ka meie turvalisuse huvides, kui need riigid saavad kasu parematest sotsiaalsetest tingimustest, rohkemast demokraatiast ja seaduslikkusest.
<P>
Siiski on see poliitika vastutus, mis on kohustuseks Euroopa Liidul tervikuna. Nii, nagu Saksamaa peab võtma oma kohustuseks Maroko Vahemere piirkonnas, peab ka Hispaania võtma kohustuse Ukraina eest. Sellepärast ei saagi me lubada olukorda, millest mõned riigid osa võtavad, nagu esialgu kavandatud, aga ülejäänud mitte. See on poliitika, mida peab järgima Euroopa Liit tervikuna. Härra komisjoni president, õnneks on teil palutud tegelda juunikohtumise üksikasjadega. Siin peab vastutuse võtma komisjon tervikuna. Ka Euroopa Parlament peab võtma täieliku vastutuse, või tekivad teil eelarvelised probleemid.
<P>
Peame välja saatma selge sõnumi, et Euroopa Liit järgib ühtset välis- ja julgeolekupoliitikat, ning ma palun taas, et te kontrolliksite, kas nõukogu eesistuja alati toimib tõepoolest nõukogu eesistujana, mitte lihtsalt mõne rotatsioonipõhimõttel vahetuva isikuna mingist liikmesriigist. See on üks nõrk koht, mis minu arust ikka veel põhimõtet rikub ja ma mõtlen, et see tuleb läbi vaadata ja ühtsele lahendusele jõuda.
<SPEAKER ID="034" NAME="Udo Bullmann" AFFILIATION="PSE">
(DE) Härra president, tahaksin pöörduda härra Karase poole ja paluda tal edastada Euroopa Parlamendi tervitused koolitüdrukule, keda ta mainis. Võttes aluseks selle, mida te meile rääkisite tema kriitilisest mõtlemisest, näib mulle, et ta võiks pikemat aega poliitikaga tegelda, kuna tema mõtlemine pole ilmselt veel rikutud lõputust rodust muutumatutest tekstidest, mida esitatakse meile, ja millel pole mingeid - üldse mitte mingeid - väljundeid poliitika praktilise rakendamise mõttes.
<P>
Seoses Euroopa Liidu Nõukogu resolutsioonidega Lissaboni strateegia põhiküsimustes, majandus- ja sotsiaalpoliitikaga, küsisin ma endalt, kuidas see tekst võiks meid edasi viia, kuidas sellel, mida see ütleb, võiks homme olla mingit vahet võrreldes eelmiste aastatega, ning kas see vastab asjakohaselt majanduslikule olukorrale, mille oleme määratlenud. Vastus on: ei! Kui vaatleme olukorda otsesest majandusperspektiivist, siis näeme tagasiminekut või vähemalt seisakut USAs. Oleme nõrgendanud kasvutendentsi Aasias ja seal pole kindlat tegijat, kes võiks liikumapaneva jõuna toimima hakata. Varsti hakkame kogema raskeid hoope juba Euroopa Liidus: kasv ei ole enam 3%, nagu olime eesmärgiks seadnud, isegi mitte 2,9%, vaid 1,3% või 1,6%, kui kõik hästi läheb, siis arvatavasti 1,8%. See tähendab, et koos tootlikkuse trendidega, mis on tõenäolised, suureneb enamikus riikides jälle töötus.
<P>
Kui ma vaatan seda teksti - mille komisjoni talitused, härra Barroso, on valmistanud ette niisugusel moel, et siin pole nõukogu resolutsioonides midagi uut - tahan ma teada, milline on alternatiiv. Kus on meie majanduse mootor? Kas saame seda teha Euroopas? Kas me võiksime endale pakkuda mingit perspektiivi? Vastus on jah, võiksime küll, sest Euroopa töötajad saavad seda teha, sest ettevõtlus saab seda teha, sest VKEd ootavad poliitikutelt mingit sorti kiirendusmehhanisme. Siiski puudub poliitiline juhtimine, et seda saavutada. Puuduvad kohandamismehhanismid. Ühel korralikul sõidukil on mootor, mis selle liikuma paneb, aga see, mida teie meile pakute, on tühi koht, kus mootor peaks olema, kõigest tühi koht. Te ei loo mingeid ühendusi riiklike investeeringutega ja erainvesteeringute osa suurendamisega, ning teil paistab puuduvat igasugune side töötajate ja nende nõudmistega, nende töötajatega, kes vähemalt enamikus Euroopa riikides - ja peamistes riikides, mis olid majanduskasvu aluspõhjaks - kannatavad, sest jaotamisest pole vähimatki märki. Ei räägita sõnagi miinimumpalgast ega sotsiaalsetest õigustest, mille integreeriksid turumajandustegevused, nii et võiksime liikuda ühise jõukuse suunas. Arvan, et see on Lissaboni strateegia kaotatud võimalus, ning loodan, et üheskoos suudame selle olukorra parandada. See pole kindlasti lihtsalt kokkusattumus, mida härra Schulz juba osutas, et ühtki parlamendi dokumenti ei ole Euroopa Ülemkogule esitatud.
<SPEAKER ID="035" NAME="Mojca Drčar Murko" AFFILIATION="ALDE">
(SL) Olen nõus nõukogu järeldusega, et kliimamuutuse ohtliku reaalsusega võitlemise tulemused sõltuvad kasvuhoonegaaside heidete vähendamisest. Sellepärast ongi Kyoto protokollist lähtudes ülimalt oluline järgida iga võimalust loodusvarade kasutamisest hoidumiseks ning piirata gaasiheidet.
<P>
Majapidamisjäätmetest lähtuvate gaasiheidete vähendamine on üks kasutamata võimalustest. 2005. aastal moodustas see koguselt 2% kõigist heidetest. Üks neist, metaan, tekib peamiselt prügimägedel, mis on kõige halvem võimalik viis jäätmetega tegelemisel. Euroopa Keskkonnaagentuur on hiljuti välja arvutanud, et heiteid oleks võimalik vähendada, kui jäätmehooldus oleks tihedamalt seotud kliimamuutuse mõjude vähendamise poliitikaga.
<P>
Meile on nüüd antud võimalus seda teha, sest ajakohastame parajasti 20 aasta vanust jäätmedirektiivi. Seda võimalust tuleks kasutada ringlussevõtu suurendamiseks ning ülejäänu elektrienergia ja soojuse tootmiseks põletada. Need mõlemad tegevused peaksid vastama kõige karmimatele keskkonnanormatiividele.
<SPEAKER ID="036" NAME="Lambert van Nistelrooij" AFFILIATION="PPE-DE">
(NL) Olete teinud pidevaid edusamme, eriti mis puutub suurtesse õiguspakettidesse seoses energia ja kliimaga. Toetan kõike seda. Mul on hea meel nende selgete edusammude üle ja seetõttu ma teid ka toetan Madalmaade delegatsiooni liikmena, kui asi jõuab omandisuhete eraldamiseni, poliitika eraldamiseni ning rakendamiseni energiavõrkude ja -tootjate vahel.
<P>
Regionaalpoliitika koordinaatorina on mul hea meel, et Lissaboni päevakorras on regioonide ja linnade olukord nüüd väga täpselt sätestatud. Kodanikele lähendab nüüd see, et ilmneb innovatsioon ja et kasutatakse meie fonde - Struktuurifondi ja Ühtekuuluvusfondi, aga ka teadusfonde. Need prioriteedid, mille parlament on sätestanud oma resolutsioonis ja millest Regioonide Komitees on juba räägitud, omavad nüüd paremust, millest samuti on resolutsioonis juba räägitud ja mille kohta Regioonide komitee on oma arvamust väljendanud.
<P>
Mul on vaid üks märkus. Esimest korda on Lissaboni leping hõlmanud territoriaalset ühekuuluvust. Üks asi, mis sellest puudub - sellele on viidatud vaid ühes kohas - on nõukogu ja komisjoni nägemus selles suhtes. Algselt oli ette nähtud, et ka nõukogu võiks selles suhtes edusamme teha; praegu oodatakse septembris ilmuvat valget raamatut.
<P>
Tahan selle kohta teha üldisema kommentaari. Ühtekuuluvus, eriti vastusena globaliseerumisele, tähendab seda, et ühest küljest te ütlete "jah” teadus- ja arendustegevuse koondamisele ning tähtsatele tegevustele oma territooriumi teatavates osades - näiteks lennukitööstusele või nanotehnoloogiale - kuid teisest küljest peab teil ka ülejäänu kohta olema mingi nägemus. See kõik muutub aina tähtsamaks, kui globaliseerumine süveneb, nagu me arvame, et juhtubki. Seepärast ma loodan, et enne ülemkogu järgmist kohtumist on nägemus paigas ning et sellega seoses tehtud otsused, ka komisjoni omad, saavad olema positiivsed.
<SPEAKER ID="037" NAME="Genowefa Grabowska" AFFILIATION="PSE">
(PL) Üldiselt on eesistujariik Sloveenia näidanud end võimelisena kontsentreeruma küsimustele, mis on olulised riikidele ja nende kodanikele. Tahaksin neid sel puhul õnnitleda. Viimane ülemkogu kohtumine, mis tegeles nii oluliste küsimustega nagu Lissaboni strateegia, majanduskasv, tööhõive, riiklike finantside olukord ja kliimamuutusega võitlemine, pakkus sellele suutlikkusele kinnitust.
<P>
Tahaksin praegu siiski esitada küsimuse selle kohta, mida praegune nõukogu on Euroopa Liidu keskmise kodaniku jaoks tegelikult saavutanud. Kas Euroopas esinevaid tohutuid sotsiaalseid ja majanduslikke erinevusi võeti arvesse, kui arutati küsimusi, millele ma just viitasin? Kas võeti arvesse ka kehtivat diskrimineerimist koos faktiga, et 21. sajandisse astudes jääb väga suur osa Euroopast endiselt tõeliselt vaeseks? Kahjuks nõukogul neile küsimustele vastamine ei õnnestunud. Eesistujariigi järeldustes viidatakse väga vähe sotsiaalpoliitikale. Tegelikult koheldakse seda parimal juhul peamise arutelu kõrvalsaadusena.
<P>
Ma kahtlustan, et Euroopa kodanikud ei rõõmusta sellise lähenemisviisi üle, sest see tähendab, et aasta enne Euroopa Parlamendi valimisi saame me neile nendes järeldustes pakkuda ainult kolme punkti. Need punktid on: number 14, milles ülemkogu ootab uuendatud sotsiaalkava, number 15, milles ta õhutab liikmesriike võtma konkreetseid meetmeid, ja number 16, mis on väga pikk ning milles tehakse teatavaid ettepanekuid ja kaitstakse vanu hästituntud mehhanisme. Need soovitused ei jõua Euroopa Liidu kodanikeni. Need tuleb keelelisest küljest üle vaadata. Soovitustest üksi ei piisa: on tarvis tegevust ja see tegevus peab algama praegu.
<SPEAKER ID="038" NAME="Anneli Jäätteenmäki" AFFILIATION="ALDE">
(FI) Härra president, rahvas on mures kliimamuutuse ja selle mõju pärast. Siiski on võitlus kliimamuutuse vastu palju odavam kui eeldati.
<P>
Uurimused näitavad, et kasvuhoonegaaside heidete vähendamine selle koguse võrra, mida on tarvis halvimate stsenaariumide ennetamiseks, aeglustab maailmamajanduse kasvu 1% võrra. Kui meetmeid ei võeta, võib kaotus majanduskasvus ületada seda numbrit kümme korda.
<P>
Võitlus kliimamuutuse vastu loob tohutu turu keskkonnasäästlikule tehnoloogiale ja selle tehnoloogia kasutamise tema eri vormides. Mida me praegu Euroopa Liidus hädasti vajame on lisainvesteeringud tootearendusse ja turustamisse, nii et Euroopa äriühingud saaksid sisse võtta selge liidripositsiooni keskkonnasäästliku tehnoloogia maailmaturul. See ei too meile praegu midagi head, kui aeglustame edasiliikumist ja paneme tootearendusse lihtsalt haledaid rahasummasid, sest tehnoloogiline areng kihutab kogu aeg edasi metsiku kiirusega ning toimub teistes riikides igal juhul, kui EL ka ei tegutse.
<SPEAKER ID="039" NAME="Avril Doyle" AFFILIATION="PPE-DE">
Härra president, nagu teisedki tervitan ma võimalust toetada tippkohtumise järeldusi, eriti kliimamuutuse paketis. Tõstan esile edasipüüdlikku ajakava ja kinnitan teile, et teeme omalt poolt siin parlamendis kõik võimaliku, et ajakavast kinni pidada, sest oleme väga teadlikud vajadusest - mis on meile küll väljastpoolt peale pandud, kuid kahtlemata väga teretulnud - vajadusest saavutada enne Poznani ja eelkõige enne Kopenhaagenit väga selge ELi positsioon heitekaubanduse süsteemi kohta, nagu me seda nüüd nimetame. Mul on vastutus olla Euroopa Parlamendi raportöör seoses selle ülimalt olulise paketiosaga. Ma tervitan seda vastutust ja lähenen sellele vastu sirge seljaga. Loodan, et õigustan mulle antud usaldust ning ootan võimalust teha raportöörina koostööd kõigi fraktsioonidega, et jõuda heakskiidetud positsioonile võimalikult kiiresti.
<P>
Tahaksin täna käsitleda vaid kahte küsimust. Kõigepealt puudub tunnustus süsiniku kogumisse, eriti metsastamise kaudu (eraldi metsade hävimise ärahoidmisest): metsandus ja süsinikukrediidid - akrediteerimise puudumine selles piirkonnas. Väga märkimisväärne puudumine. Tahaksin komisjoni presidendilt kõnepuldi kaudu kuulda, mis me sellest kasu saame. Ma tean, et kusagil komisjonis on käimas arutelu, aga kui proovida leida, kes kus mida teeb, siis on see nagu nõela otsimine heinakuhjast. Kui hakata aga rääkima süsiniku kogumisest, eriti metsastamise ja metsade hävimise vältimise kaudu, siis püüavad nad põgeneda. Ma tean, et see on keeruline, aga me ei saa seda lahendamata jätta.
<P>
Teine punkt, mille ma tahaksin tõstatada, on see, et komisjon - öeldes, et kavatseb otsustada, millised energiamahukad tööstusharud võiksid saada tasuta erandeid, vähemalt esialgu ja rahvusvahelise kokkuleppe puudumisel, ning et 2010. aasta keskpaigaks otsustab komisjon ära, millised tööstusharud võiksid selleks kvalifitseeruda, ning võtab siis veel ühe aasta, et tulla välja vastusega süsihappegaasi lekke probleemile - on teinud tohutult kära tõenäoliselt energiamahukate tööstusharude rohkema ja varasema õiguskindluse pärast. Me ei taha selle otsuse edasilükkamist, sest selle tulemuseks on investeeringute puudumine nendes valdkondades või investeeringute peatamine ja tõenäoline suunamine muudesse piirkondadesse. Palun selles väga keerukas valdkonnas poliitilisi suuniseid juba varakult - kohe, kui võimalik.
<SPEAKER ID="040" NAME="Péter Olajos" AFFILIATION="PPE-DE">
(HU) Tänan teid väga, härra president. Tahaksin kõnelda kahel teemal: kliimamuutus ning teadus- ja arendustegevus. Härra Barroso alustas, öeldes, et kevadine ülemkogu oli tõe hetk. Soovin, et jätkaksime samas vaimus.
<P>
Ma usun, et Euroopa Liidu institutsioonide poolt selles suhtes püstitatud esmatähtsad eesmärgid, kavad ja mitmesugune poliitika on head ja asjakohased ning et sihtmärgid on just nii ambitsioonikad, nagu need peavadki olema. Probleem, mida ma ette näen, on tõenäoliselt rohkem seotud nende rakendamisega. Tahtmine neid sihtmärke rakendada on liikmesriigiti erinev ning paljudel juhtudel on selles suhtes pettumust valmistavalt vähe ette võtta.
<P>
Tahaksin juhtida teie tähelepanu Euroopa Keskkonnaagentuuri hiljutisele aruandele, milles sedastatakse, et süsinikdioksiidi heide ei ole Euroopas alates 2000. aastast vähenenud, vaid hoopis kasvanud. Tahan, et oleksime selles osas ausad. Kahjuks on liikmesriikide hoiak ja käitumine kaugel ühtsusest, veel vähem soovitavast.
<P>
Praktilises mõttes ei tee Euroopa idaosa mitte midagi. See tegutseb alusel, et tööstus kukkus seal kokku pärast 1990. aastaid ning et ikka veel leidub märkimisväärseid reserve. Euroopa lääneosa, selle asemel, et heidet piirata, on neid oma Kyoto lubadustele vaatamata suurendanud. Ainult üksikud riigid - Saksamaa, Ühendkuningriik ja Rootsi - on oma Kyoto kohustused täitnud, mis puutub süsinikdioksiidi heite vähendamisse. Me peame arvestama, et paindlik olemine pole sünonüüm mittemidagitegemisele.
<P>
Samuti näitab Euroopa Keskkonnaagentuuri aruanne, et Euroopa Liidu liikmesriigid peavad maksma 2,9 miljardit eurot selleks, et puhta arengu mehhanism - üks Kyoto protokolli instrument - juba käesoleval aastal tööle hakkaks.
<P>
Euroopa jääb ka teadus- ja arendustegevuses aina rohkem maha. Eesmärk suunata 3% SKTst teadus- ja arendustegevusse pole enam midagi muud kui fantaasia. Ameerika Ühendriigid ja Jaapan rühivad edasi, samas kui paljud liikmesriigid, mu oma kodumaa sealhulgas, suudavad anda kõigest 1% SKTst. Ärgake üles! Edasipüüdlikud plaanid on paigas: nüüd on meil tarvis nende edasipüüdlikku elluviimist.
<SPEAKER ID="041" NAME="Jerzy Buzek" AFFILIATION="PPE-DE">
Härra president, tippkohtumise teine teema, kliima-/energiapakett, on mõneti vasturääkivuses esimesega, Lissaboni strateegiaga või ELi konkurentsivõimega. ELi vähem arenenud riikide heitelimiidid on äärmiselt väikesed ega arvesta SKT tuleviku kasvumäära nendes riikides.
<P>
Siiski toetan ma seda paketti väga tugevalt. Ma toetan seda, teades isegi, et see on oluline samm meie majanduses ja läheb maksma 60 miljardit eurot aastas. Kuidas me oma majandust siis aidata saame? Ma näen ainult ühte moodust, mis on võib-olla kõige lihtsam: uued odavad, tõhusad, väikese süsinikutarbivusega tehnoloogiad. Ilma ELi tasemel rahalise toetuseta ei suuda me seda lühikese ajaga saavutada. Ühised Euroopa fondid uute tehnoloogiate tarbeks tähendavad eelkõige partnerlust. Te rääkisite sellest oma kõnes, härra president. Teiseks rääkisite te viiendast vabadusest ja teadmiste voolust. Kolmandaks tähendab lisandväärtus innovatsioonile Euroopas innovatiivsemat Euroopat. Neljandaks tuleb anda Euroopa tööstusele tugev poliitiline signaal alustada nende tehnoloogiate kaasfinantseerimist, et nende eest vastutus võtta. Meil on selliseid tehnoloogiaid tarvis energiatõhususeks, taastuvateks allikateks, nullheiteks, söe kasutamiseks ja aatomienergiaks. Meil on tarvis vähemalt 2 miljardit eurot aastas. See tähendab 10 miljardit eurot praegusest kuni 2013. aastani - tegelikult ettemaksena. Sel moel saame vähendada kliima-/energiapaketi maksumust oma majandusele. Peale selle saame tulevikus pakkuda oma tehnoloogiaid ka kolmandatele riikidele, arendada esilekerkivaid majanduskeskkondi ning - ka tegelikult, mitte üksnes teoreetiliselt - päästa planeedi.
<P>
Lõpuks tahaksin lisada, et usun meie prioriteetidesse - energia, võitlus kliimamuutusega, Lissaboni strateegia - kuid meil on nendeks prioriteetideks tarvis ELi raha.
<SPEAKER ID="042" NAME="Zita Pleštinská" AFFILIATION="PPE-DE">
(SK) Härra president, tänan, et te mulle sellel arutelul sõna andsite. Siseturu- ja tarbijakaitsekomisjoni töövisiit Hiinasse 16.-21. märtsil, millest ma osa võtsin, kinnitas mu arvamust, et Euroopal on ülim aeg anda kiirendusstart oma teadmuspõhisele majandusele ning ergutada väikeste ja keskmise suurusega ettevõtete loovust ja innovatiivseid võimeid Euroopa majanduse arenemiseks tulevikus.
<P>
Kogesin isiklikult, kui hästi Hiina ekspordimajandusel praegu läheb tänu ta investeeringutele teadustöösse, innovatsiooni ja haridusse, tööjõu tehnoloogilistesse põhioskustesse ning transpordi infrastruktuuri. Hiina valitsus annab Hiina äriühingutele massilist abi.
<P>
Seepärast on mul hea meel näha, et sel aastal kavatseb ELi kevadine tippkohtumine luua "viienda vabaduse”, mis põhineb teadmiste piiriülesel mobiilsusel, keskendudes vajadusele muuta teadmised kättesaadavamaks ning tunnustada kvalifikatsioone ja diplomeid. See on ainus viis meie inimeste elukvaliteedi tõstmiseks ning ainus võimalus, mis meil on, et konkurentsivõimeliseks teadmuspõhiseks majanduseks saada. Tänan teid.
<SPEAKER ID="043" NAME="Evelyne Gebhardt" AFFILIATION="PSE">
(DE) Härra eesistuja, härra komisjoni president, härra parlamendi president, olen härra Karasega nõus ühes punktis, nimelt et asi pole selles, kui tihti mainitakse sõna "sotsiaalne”, vaid teksti vaimsuses. Sellest hoolimata pean talle vastu vaidlema. See on just nimelt vaimsus, mis sellest tekstist puudub, isegi kui sõna "sotsiaalne” aeg-ajalt esineb. Mida me Euroopa Parlamendi sotsiaaldemokraatide fraktsioonina tahame, on see, et sotsiaalne mõõde poleks kirjas mitte ainult tekstis, vaid ka poliitikas, mida me kujundada aitame. Me ei saa jätkata olukorras, kus sotsiaalne mõõde on viies ratas vankri all, nagu see on olnud ja nagu see esineb nõukogu tekstis; sotsiaalne liit peab olema Euroopa poliitikate liikumapanev jõud. Üksnes siis suudame veenda oma kodanikke, et teeme nende jaoks midagi kasulikku. See on sõnum, mida tahame edastada.
<SPEAKER ID="044" NAME="Csaba Sándor Tabajdi" AFFILIATION="PSE">
(HU) Härra president, asjaolu, et oleme vältinud viletsat kompromissi kliimamuutuse küsimuses on väga oluline. Tahaksin juhtida härra Barroso tähelepanu asjaolule, et direktiiv, mida taastuvate energiaallikate kohta praegu kavandatakse ja mis peaks valmis saama 2008. aasta augustiks, võib tagajärgi anda üksnes siis, kui võtab asjakohaselt arvesse Euroopa vajaduse võtta ühismeetmeid meetodite ja tehnoloogiate arendamiseks, sest praegu on taastuv energia ikka alles liiga kallis, ning vastasel korral on 20% eesmärgi saavutamine ebareaalne.
<P>
Teine küsimus on seotud koostalitusvõime ja paindlikkusega. Palun võtke arvesse, et uued liikmesriigid on oma tööstust 1990. alates demonteerinud ning me tahaksime, et oleks arvestatud ka ajavahemiku 1990-2020 heitkoguste vähendamist, sest see muudab olukorra õiglasemaks. Me ei taha vähendada oma heitkoguseid väiksemal määral kui vanad liikmesriigid; me tahame vähendada sama palju, kuid meie puhul oli konkreetne olukord erinev. Tänan teid tähelepanu eest.
<SPEAKER ID="045" NAME="Marie Anne Isler Béguin" AFFILIATION="Verts/ALE">
(FR) Austatud nõukogu esimees, komisjoni president, parlamendi president, mandrijää sulab ning täna hommikul rääkis IPCC juht ja Nobeli preemia laureaat härra Pachauri meile oma muredest. Ta rääkis võimalikust äkilisest merevee taseme tõusust ning me oleme teadlikud tagajärgedest, mis võivad järgneda. Muidugi peame me tegutsema kiiresti ja tõhusalt ning 10% biokütuse sihtmärgil võib olla hoopis negatiivne mõju, samas kui meie loodame parimat. Daamid ja härrad, me peame vältima seda viletsat otsust ning võtma selle asemel vastu positiivse lähenemise: kõrvaldagem see 10% sihtmärk.
<P>
Ja lõpuks, härra Barroso, tahaksin esitada teile ühe küsimuse: tahan teada, miks te ei öelnud president Sarkozyle, et Euroopa Liidul on juba Euroopa naaberriikide poliitika ning et uue struktuuri leiutamine oli täiesti tarbetu: tööpäeva lõpuks võib sel alal olla juba kontor 20 töötajaga, kelle tööks oleks Vahemere probleemide lahendamine ilma mingite konsultatsioonideta. Mina isiklikult arvan, et see on tegelikult meie Vahemere partnerite solvamine, et nendega ei konsulteeritud Vahemere Liidu - mis on sümboolne termin nendele meie hulgast, kes on osa Euroopa Liidust - loomise küsimuses.
<SPEAKER ID="046" NAME="Ewa Tomaszewska" AFFILIATION="UEN">
(PL) Härra president, mul on hea meel, et üks konkreetsetest meetmetest teadmiste kaudu arengu loomiseks, mida härra Barroso mainis, oli Interneti-ühenduse võimaldamine kõikidele koolidele. See on väga oluline, sest tagab võrdsed võimalused kõigile lastele ja noortele. Siiski tekib küsimus, kuidas vaesemad liikmesriigid selle ülesandega hakkama saavad ja millist abi liit kavatseb pakkuda. Teine küsimus, mille tahaksin tõstatada, on Innovatsiooni ja Tehnoloogia Euroopa Instituudi asutamine. Ma arvan, et oleks soovitatav vastu võtta Wroclawi ettepanek. Wroclaw võiks kahtlemata olla sobiv linn, kuhu instituudi asukoht valida.
<SPEAKER ID="047" NAME="Janez Janša">
eesistuja. - (SL) Tahaksin tänada kõiki parlamendiliikmeid, kes Euroopa Ülemkogu viimase istungjärgu järelduste kohta oma kommentaare esitasid. Pean ütlema, et mõned neist olid väga olulised. Eriti tänulik olen ma härra Daulile ja teistele, kes toetasid Lissaboni reformide jätkumist. Ma arvan, et oleks vale vastata praegustele väljakutsetele finantsturgudel ja üldiselt maailmamajanduses, öeldes, et me peaksime reformid katkestama või ajutiselt peatama. Olen väga rõõmus selle toetuse üle Lissaboni strateegia teisele tsüklile.
<P>
Mis puutub sotsiaalpoliitikasse Euroopa Ülemkogu järeldustes, siis peaksin ütlema, et olen nüüd juba neli aastat olnud isiklikult kaasatud ülemkogu töösse ja me pole kunagi varem nii palju rääkinud Lissaboni poliitika sotsiaalsest mõõtmest. See kehtib kõigi järelduste, mitte ainult 14. järelduse kohta. Sotsiaalpoliitika on võetud kõigisse dokumentidesse, kus see olema peab.
<P>
Siiski on endiselt fakt, et Euroopa heaoluks on meil tarvis tegelikku majanduskasvu. Asjakohase sotsiaalpoliitika saab rajada ainult tegelikule majanduskasvule, mille me saavutame Lissaboni reformide kaudu. Kõik kohustused heaolu saavutamiseks on asjatud, kui ei ole kasvu ja ei ole ressursse sotsiaalpoliitika jaoks, nii et ma arvan, et need said nimetatud õiges järjekorras.
<P>
Tahaksin ka lisada, et sotsiaalpoliitika on olnud hõlmatud arvukates muudes projektides. Sloveenia eesistumise ajal oleme jõudnud mõne küsimuse lahendamisele väga lähedale. Näiteks loodan ma, et me oleme lõpule jõudmas direktiiviga täiendavate pensionikindlustusõiguste ülekandmise kohta. Konsensuse saavutamine selles küsimuses on kõigest sammu kaugusel. Loodan, et see projekt varsti valmis saab.
<P>
Koos Euroopa Parlamendiga töötame me selle kallal, et kuulutada 2010. aasta vaesuse ja sotsiaalse tõrjutuse vastu võitlemise aastaks. See võiks anda suurema tähtsuse mõnele sotsiaalpoliitikaga seotud järeldusele, milleni me ülemkogu viimasel istungjärgul jõudsime.
<P>
Mis puutub kliimamuutusesse ja mõningatesse sellega seotud järelduste kohta tehtud skeptilistesse kommentaaridesse, siis pean ütlema, et ülemkogu istungjärk ei muutnud ühtki möödunud aastal võetud kohustust, nii et ei saa öelda, et see oli vähem edasipüüdlik. Me jõudsime sammu võrra lähemale, kui leppisime kokku selle keskkonna- ja energiapaketi ajakavas ning muidugi kui leppisime kokku olulistes põhimõtetes. Ilma selle kokkuleppeta ei saa teha mingeid konkreetseid edasiviivaid samme.
<P>
Tahaksin juhtida teie tähelepanu asjaolule, et ainus edukas võitlus kliimamuutuse vastu on ülemaailmne võitlus. Numbrid teevad selle väga selgeks: Ühendriigid paiskavad atmosfääri 5,817 miljardit tonni süsinikdioksiidi, Euroopa Liit 5,177 miljardit tonni, Hiina 5,059 miljardit tonni, Vene Föderatsioon 1,543 miljardit tonni ja India 1,147 miljardit tonni. Isegi kui Euroopa Liit lõpetaks kogu kasvuhoonegaaside heite, ähvardaksid maailma ikkagi kliimamuutusega kaasnevad ohud. Need suhtarvud on seetõttu selged ning peamiseks eesmärgiks pole mitte lihtsalt vähendada Euroopa Liidu heitkoguseid, vaid jõuda ülemaailmse kokkuleppeni - ilma selleta ei saavuta me midagi
<P>
Kui vaatame süsinikdioksiidi heidet per capita, siis võime näha, et Ühendriigid eraldavad 20 miljonit tonni elanikkonna iga liikme kohta, Euroopa Liit 10 miljonit tonni, Vene Föderatsioon 10 miljonit tonni, Hiina 3,2 miljonit tonni ja India 1,2 miljonit tonni. Sellised numbrid ütlevad meile, et need, kes on küllalt pika aja jooksul paisanud rohkem süsinikdioksiidi elanikkonna ühe liikme kohta, peavad tegema suuremaid muudatusi. Euroopa Liit võttis ise eelmisel aastal suuremate muudatuste kohustuse ning sel aastal me kavandame viise nende täitmiseks.
<P>
Ma mõtlen, et hirm, et võiksime astuda sammu tagasi, kui väljendasime muret energiamahukate tööstusettevõtete viimise üle Euroopast madalamate standartidega piirkondadesse, on alusetu. Energiatõhusate tööstusettevõtete ümberpaiknemine madalamate ökoloogiliste standarditega piirkondadesse tähendab rohkem kui töökohtade kaotamine Euroopas. See tähendab ka seda, et me pole teinud midagi heite vähendamiseks, sest need tööstusettevõtted jätkavad oma kasvuhoonegaaside õhkupaiskamist kusagil mujal.
<P>
Seetõttu, ükskõik mis nurga alt me asjale vaatame, võime näha, et saame edu saavutada üksnes siis, kui saavutame edu tervel planeedil. Sellepärast astuski Euroopa Liit suure sammu edasi, kui võttis endale kohustused eelmisel aastal, mil maailm nägi paljusid muudatusi. Nii näiteks ühines Austraalia Kyoto lepinguga. Võisime näha positiivseid muudatusi ka Ühendriikides. Hiina, mis üsna varsti ületab Euroopat oma kasvuhoonegaaside heitega, on viimasel ajal samuti näidanud mõningaid positiivseid märke. Kõik see sünnib paljuski seetõttu, et Euroopa astus esimese sammu, ning Euroopa Liit peab juhtimist jätkama.
<P>
Mis puutub Euroopa Ülemkogu otsustesse ja järeldustesse ning nende mõjusse Euroopa kodanikele, siis arvan ma, et on vähe järeldusi, mille mõju üksikisikutele oleks sama tugev ja pikaajaline kui nendel. Kui tahame olla edukad, peame muutma oma harjumusi ja kohandama oma eluviisi. Seda on väga palju nõutud, kuid asjaolud eeldavad seda. Seetõttu on järeldustel pikaajaline mõju igale üksikisikule. Kliimamuutusega võitlemise tähtsuse paari viimase aasta andmebaasi põhjal olen ma arvamusel, et Euroopa Liidu meeleolud on niisugused, et võime seda teed jätkata.
<P>
Lõpuks tahaksin kommenteerida märkusi, mida tehti Vahemere Liidu teemal. See oli Euroopa Ülemkogu avaldus ja mitte järeldus. Tahaksin meenutada neile, kes jaanuaris kuulasid avaldust prioriteetide kohta Sloveenia eesistumise puhul, et avaldus, mille suhtes ülemkogu oli ühel meelel, sisaldas kõike, mida me pidasime hea projekti kriteeriumideks.
<P>
Kõik Euroopa Liidu liikmesriigid on hõlmatud; praeguste institutsioonide dubleerimist ei toimu. Seepärast ei ole see enam Euroopa Liit, vaid Barcelona protsess, see tähendab Vahemere Liit. See on pealisehitis millelegi, mis juba eksisteerib, mis tähendab, et me ei hakka dubleerima administratsiooni ja see ei hakka nõudma lisakulusid. Kolmandaks, Euroopa Komisjon on kaasatud edasistesse ettevalmistustesse, mis muidugi tagab terve Euroopa Liidu praktilise ja rakendusliku kaasatuse. Teist mõnede väljatoodud probleemidele osutati ka Euroopa Ülemkogu kohtumisel.
<P>
Ka Euroopa naaberriikide poliitika idamõõtmele, see tähendab Musta mere mõõtmele, pöörati asjakohast tähelepanu. Meie Poola kolleegid tegelesid selle projektiga või, täpsemalt öeldes, soovituste osaga ning me andsime neile ülesande teha konkreetsem ettepanek. Vahepeal läbiviidud ettevalmistuste põhjal hakkab Euroopa Liit seda teemat arutama juunis. Ma mõtlen, et Euroopa Ülemkogu pühendas täit tähelepanu muredele ja seisukohtadele, mida Euroopa Parlament väljendas seoses Vahemere Liiduga.
<SPEAKER ID="048" NAME="José Manuel Barroso">
komisjoni president. - Härra president, ma arvan, et üldiselt näitas arutelu toetust Euroopa Ülemkogu järeldustele. Samal ajal esinesid mõned selged erinevused seoses püüdluste tasemega. Lubage mul öelda väga ausalt, et minu arvates me ei tohiks alahinnata edasipüüdlikkust, mida just korrati seoses kliimamuutuse ja taastuva energiaga ning, üldiselt öeldes, meie energiapoliitikaga. Ärgem unustagem, et räägime 27 liikmesriigi ühisest poliitikast, kellel on erinevad energialiikide kombinatsioonid, erinevad prioriteedid, mõnikord ka erinevad mured, kui tegemist on varustuskindlusega, peale selle - olgem isegi veel avameelsemad - väga tihti ka erinevad teadlikkuse tasemed kliimamuutuse probleemidest ja keskkonnaalastest kohustustest.
<P>
Nii et pole kerge ülesanne saavutada ühist lähenemist ühisele energiapoliitikale ja kliimamuutusega seotud edasipüüdlikele eesmärkidele Euroopas. Me ei tee iseendale teenet, alahinnates seda, mida oleme aasta tagasi Euroopa Ülemkogus Saksamaa eesistumisel saavutanud ja mis nüüd on Euroopa Ülemkogus Sloveenia eesistumisel täpsemate sihtmärkidega kinnitust saanud.
<P>
Ma mõistan ka muret nende sihtmärkide täitmise pärast - tegelikult olen ma ise seda ülemkogus ka väljendanud. Kas me täidame või ei täida neid kohustusi? See on kahtlemata tõsine mure. Siiski soovitaksin ma selle täiskogu auväärt liikmetel mitte olla pessimistlikud, sest väga palju sõltub teist endast. Väga palju sõltub Euroopa Parlamendi rollist, sest nüüd on ettepanekud esitatud ning koos nõukoguga olete te seadusandjad. Nii et selle asemel, et olla skeptiline selles suhtes, kui kaugele me läheme, täitkem parem oma kohustused ja näidakem oma edasipüüdlikkust konkreetse õigusloomega. Ma tervitan kõigi nende märkusi, kes mainisid kohustust ning tahtmist tööd teha selle eesmärgi õigeaegseks saavutamiseks, nagu proua Doyle ja teised.
<P>
Vastan mõnele konkreetsele küsimusele, alustades proua Doyle'i küsimusega energiamahukate tööstusettevõtete kohta: tehkem selgeks, et eesmärgiks on ja jääb rahvusvaheline kokkulepe põhjustel, mis on kõigile hästi teada. Tegu pole ainult Euroopa soojenemisega, vaid globaalse soojenemisega. Meil on tarvis ülemaailmset kokkulepet, et vastu astuda globaalsele probleemile. Samal ajal, kui me töötame ülemaailmse kokkuleppe sõlmimise heaks, peaks direktiiv selgelt kirjeldama mehhanisme energiamahukate tööstusettevõtetega tegelemiseks, mis tuleb täielikult või osaliselt aktiveerida, kui rahvusvahelised läbirääkimised ei vasta meie ootustele. On öeldud, et rahvusvaheliste läbirääkimiste tulemusest sõltub, mis täpselt tuleb aktiveerida ja kelle jaoks. Seetõttu ei saa me praegu, täna, täpselt ja üksikasjaliselt paika panna konkreetseid mehhanisme meie tööstuse nende spetsiifiliste sektorite jaoks.
<P>
Kuid mida me tahame - ja mida me juba teeme - see on õiguskindluse andmine. Ma saan sellest nii aru: me saame anda ja juba annamegi asjast huvitatutele õiguskindluse. Sellepärast peakski direktiiv, mille kohta me ettepaneku teeme, andma täieliku õiguskindluse energiamahukatele tööstusettevõtetele, sest nad teavad juba, et nende suhtes kohaldatakse kas seda direktiivi või võrdväärset rahvusvahelist kokkulepet. See on alati olnud komisjoni kavatsuseks.
<P>
Mina ise, koos kolleegidega komisjonist, olen Euroopa tööstuse mõne juhiga konsulteerinud ning üldjoontes aktsepteerivad nad seda punkti. Mida nad tahavad, on olla kindlad, et juhul, kui kokkulepet ei sõlmita, tulevad ikkagi mõned mehhanismid, millega tagatakse nende konkurentsipositsioon. Ma mõtlen, et see on õiglane positsioon, mitte ainult ettevõtlusringkondades, millest olen rääkinud, vaid ka sotsiaalpartnerite suhtes. On olemas Euroopa Ametiühingute Konföderatsioon, millest me samuti rääkisime.
<P>
Oleme selle probleemi pärast väga mures ning usume, et see on võimalik, kuid praegu me oma püüdluste taset ei alanda. Kui alandame püüdluste taset praegu, ei ole me usaldatavad, alustades läbirääkimisi oma välispartneritega, meie Ameerika partneritega. Hiina, India või muude partneritega. Nad on väga suurel määral hõivatud ning näevad, muide, oma poolel mõningast edasiminekut - mitte küll piisavat, ent mõningast edasiminekut nad näevad.
<P>
Väga oluline on konkreetne metsastamise küsimus. Nagu te teate, võtsime me Balis kohustuse metsastamist edendada. Küsimusele metsastamise krediteerimise kohta, vastan, et me ei ole krediidi andmise vastu. Otse vastupidi, põhimõtteliselt me oleme selle poolt. Seda pole lihtsalt veel järeldustesse võetud, sest esinevad mõned metodoloogilised raskused. Nii et me valmistame selle punkti ette ja oleme muidugi valmis teie märkusi arutama. Ka kõikide teiste märkused on teretulnud. Praegu käib meil sidusrühmadega konsulteerimise protsess.
<P>
Teine punkt, millele juhtisid tähelepanu mõned teie hulgast, nimelt härra Buzek ja teised, on vajadus rohkem investeerida tehnoloogiasse ja innovatsiooni. See on tõsi. Sellepärast me näiteks ka soovitasime, et Euroopa Tehnoloogiainstituudi esimene Teadmiste ja Innovatsiooni Kogukond peaks olema pühendatud kliimamuutusele, energiale ning keskkonnasõbralikule tööstusele, sest need on põhilised mureallikad ning praegu on meil tarvis Euroopa Liidus sujuvalt tööle panna mõned programmid väljaspool eelarvet ja nende ressurssidega, mis meil olemas on, selleks et anda rohkem prioriteete ja panna sellele valdkonnale suuremat rõhku.
<P>
Kindlasti vajab see tohutuid jõupingutusi. Me pole kunagi öelnudki, et see on kerge ülesanne. See saab olema väga raske ülesanne. Meie ees seisab väga nõudlik ja raske ülesanne, kuid ma usun, et tõelise pühendumusega - sellise pühendumusega, mida see parlament on minevikus üles näidanud - saame sellega hakkama, koos innovatsiooniga, koos suuremate tehnoloogiliste investeeringutega ja muidugi töötades koos meie peamiste partneritega.
<P>
Seoses teise punktiga Lissaboni strateegia kohta, nagu on juba öelnud peaminister Janša, arvan ma, et praegu on palju suurem teadlikkus sotsiaalsest mõõtmest. Ma võtsin teadmiseks ka härra Schulzi öeldu, mida ta muidugi on varemgi öelnud. Sellepärast me valmistamegi ette väga olulist kättesaadavuse, võimaluste ja solidaarsuse paketti, mis valmib enne suve. Meile meeldiks sel moel töötada koos teiega, koos kõigi poliitiliste jõududega.
<P>
Kuid ma tahaksin öelda teile ühe hoiatuse. Palun ärge nõudke Euroopa institutsioonidelt seda, mida nad teha ei saa. Meil on vastutusalad, mida võiksime eeldada, aga on ka muud alad, mis on peamiselt liikmesriikide vastutusel. Keegi ei arva, et sotsiaalkindlustuse, tööhõive ja riikide tervishoiuteenistusega seotud vastutus peaks olema Euroopa tasandil. Mida me teha saame, on parandada mõningaid Euroopa vahendeid ja muidugi nendesse rohkem investeerida, et soodustada sotsiaalsete eesmärkide täitmist ning, nagu me juba oleme teinud Lissaboni strateegia jooksul, soodustada tööhõivet. Kui me räägime majanduskasvust Euroopas, mõtlen ma muidugi jätkusuutlikku kasvu. See tähendab kasvu, mis on jätkusuutlik sotsiaalsest ja keskkonnakaitselisest vaatepunktist. Ma mõtlen, et see on üpriski endastmõistetav.
<P>
Me peame mõistma, et Euroopa tasandil kättesaadavad vahendid on limiteeritud. Pidage meeles, et kui komisjon tegi ettepaneku uueks vahendiks, "globaliseerumise korrigeerimisfondiks”, esitati selle vahendi vastu mõningaid argumente seoses subsidiaarsusega ning küsimusi, miks tehakse midagi, mis peab tehtud saama, ainult Euroopa Liidu tasandil. Lõpuks jõudsime kokkuleppele ja mul on hea meel näha, et see vahend, kuigi tagasihoidlik, on nüüd olemas ning on konkreetne märk meie kohustusest hoolitseda nende eest, kes globaliseerumisega midagi ei võida.
<P>
Ühena nendest, kes on tõelised Euroopa pooldajad ning toetavad Euroopa projekti, arvan ma, et peaksime olema ettevaatlikud, et mitte panna Euroopa Liitu olukorda, kus ta ei täida mõningaid kohustusi, mida Euroopa Liit kui selline teha ei saa, kui tal ei ole liikmesriikide ja meie valitsuste toetust. Palju tuleb ära teha riikide tasandil. Sellepärast - kuna me saame tähelepanu juhtida sellele suhtumisele ning teie saate kindlasti maikuus esitada ettepanekuid ja õigusakti ettepanekuid meie paketi tarvis - ongi oluline teha seda tunnetusega, mis on Euroopa Liidu institutsioonide vastutusel ja mis on meie riikide valitsuste vastutusel.
<P>
Ja lõpuks, seoses Vahemere Liiduga arvan ma, et me võime muuta selle projekti heaks Euroopa projektiks, mis võtab üle uuendatud kohustuse Vahemeremaade suhtes. On tõsi, et peaksime tegema rohkem - hoides loodetavasti samal ajal Euroopa Liitu koos ja mitte jagunenuna. Muidugi rääkides Euroopa Liidust ei räägi ma ainult liikmesriikidest, vaid ka Euroopa institutsioonidest. Kindlasti ootame Euroopa Parlamendilt, et ta võtaks enda kanda väga olulise osa Vahemere Liidus. See on moodus muuta Barcelona protsess ja meie naaberriikide poliitika edasipüüdlikumaks.
<P>
(Aplaus)
<SPEAKER ID="049" NAME="President">
Arutelu on lõppenud.
<P>
Kirjalikud avaldused (artikkel 142)
<SPEAKER ID="050" NAME="Jean-Pierre Audy  " AFFILIATION="PPE-DE">
kirjalikult. - (FR) Tahaksin alustada, tänades Euroopa Liidu eesistujat, suurepärast Sloveenia peaministrit Janez Janšat, tema valitsust ja tema administratsiooni väga imetlusväärse ja raske töö eest, mida nad on teinud. Seoses Euroopa Ülemkogu 13. ja 14. märtsi 2008. aasta istungjärgu tulemustega tervitan ma poliitilist konsensust Euro-Vahemere küsimuses. Mul on hea meel ka edasiliikumise üle, mis kehtestas teadmised ühenduse viiendaks vabaduseks. Pidades silmas praeguseid häireid finantsturgudel on mul kahju, et liidu kõrgetasemelisel poliitilisel ametiasutusel Euroopa Ülemkogul ei jätku jõudu, tarkust või mõtteselgust teha ettepanekut poliitikaks, mis võiks aidata finantsturge reguleerida vähemalt Euroopas, näiteks luua Euroopa reguleerimisorganid siseturu võtmesektorites (energia, postiside, telekommunikatsioon, audit, pangandus, kindlustus jne). Lõpuks, võttes arvesse praegust kaost rahaturgudel, ei saa ma aru, miks ei ole neid probleeme üldse uuritud või on uuritud ainult vähesel määral: edasilükkamatuks hakkavad muutuma tõlgendamisvajadus, mida on mõeldud Euroopa Keskpanga mandaadis ettenähtud ja asutamislepingu artiklis 105 kirjapandud hindade stabiilsuse all, ning üleskutse Rahvusvahelisele Valuutafondile (IMF) algatada ülemaailmne rahandusdialoog.
<SPEAKER ID="051" NAME="Titus Corlăţean  " AFFILIATION="PSE">
kirjalikult. - (RO) Euroopa Ülemkogu 13/14. märtsi 2008. aasta järeldused ja Euroopa Parlamendi 26. märtsi 2008. aasta arutelud rõhutavad ELi naabruspoliitika tähtsust ja kiidavad heaks Vahemere Liidu põhimõtte, olulisema koostöömehhanismi ELi liikmesriikide ja lõuna pool liidu vahetus naabruses asuvate mitteliikmesriikide vahel.
<P>
Ma usun, et ELi prioriteedid peaksid olema suunatud ka naabruspoliitika idaküsimusele: sel eesmärgil rõhutan ma vajadust tihedamaks koostööks Moldova Vabariigiga. Niisiis toetan ma järeldust uue koostöölepingu kohta ELi ja Moldova Vabariigi vahel, koos selgete ja otseste viidetega ülimalt vajaliku arengu kohta Chişinǎus demokraatia, liitriigi ja inimõiguste tugevdamise alal.
<P>
ELi ootused peaksid koonduma tegeliku ajakirjandusvabaduse tagamisele Chişinǎus. Hiljuti on laialdaselt viidatud ajakirjandusvabaduse rikkumise ilmselgetele juhtudele, nagu näiteks juhtum ajakirjanikega raadiojaamas "Bessaraabia Hääl” või teatavatele rumeenlaste juhitavatele telesaadetele ja ajalehtedele Chişinǎus. Euroopa Ülemkogu ja Komisjon ei tohiks selliste uudiste suhtes ükskõikseks jääda.
<P>
Ma tõepoolest loodan, et ELi järjekindlam poliitika idapoolsete naabrite suhtes saab ülemkogu ja komisjoni poliitiliste meetmete prioriteediks.
<SPEAKER ID="052" NAME="Bairbre de Brún  " AFFILIATION="GUE/NGL">
kirjalikult. - On tarvis pikaajalist kooskõlastatud poliitikat, mis sätestab moodused tegelda kliimamuutusega sektorite kaupa. President Barroso poolt parlamendile esitatud pakett on samm edasi ning on julgustav, et nõukogu saab aru, et EL peab teatava hulga poliitikate osas kokkuleppele jõudma enne 2008. aasta lõppu.
<P>
Ma tervitan sihtmärki suurendada taastuva säästliku energia kasutamist 20% võrra ning tuleks paika panna ka sihtmärk energiatõhususe parandamiseks.
<P>
Selles paketis peaks olema ka sihtmärk vähendada 2020. aastaks süsiniku heidet 30% võrra ning samuti on tarvis sihtmärke liikmesriikide tasandil süsinikuheite iga-aastaseks vähendamiseks. Need sihtmärgid peavad olema kirja pandud õigusaktides. Võib tunduda, et niisugused õigusaktid on ainus viis tagada, et tegeleme süsinikuheitega asjakohaselt igas poliitikaloome ja poliitiliste otsuste tegemise aspektis.
<P>
Peame olema ettevaatlikud, et osaliselt biokütusest koosnev mootorikütuse sihtmärk kahju ei tekitaks.
<P>
Kui kliimamuutusega ei tegelda kogu maailmas, järgneb häving. See kahjustab meie ümbrust, meie majandust ja meie ühiskonda.
<SPEAKER ID="053" NAME="Pedro Guerreiro  " LANGUAGE="PT">
Pärast Euroopa Ülemkogu järeldusi jääb mul teha veel vaid üks väike kommentaar tööhõivepoliitika suuniste kohta eri liikmesriikides.
<P>
Euroopa Ülemkogu on kinnitanud (mis kedagi ei üllata) praegused ELi suunised, et kapitali kasvutulu tõstmise eesmärgil viia lõpule järjekordne etapp tööturgude liberaliseerimisel ning tööliste rakendamise intensiivistamisel.
<P>
See peab olema viis, kuidas tõlgendada neid suuniseid, mille ülesandeks paindliku turvalisuse võltsi maskeeringu all on suurendada paindlikkust tööturgudel, töökorralduses ja töösuhetes, sealhulgas nende katsed muuta tööõigust, vaadates vajaduse korral läbi eri lepingutingimused ja tööaja sätteid. Tulemuseks võib olla pikem töölviibitud aeg, kiirem töötempo, töötasu langemine, töötajate väiksemad õigused ja vähem turvalisust - kõik puhtalt tööandjate huvides.
<P>
Kasutades seda tööturgude eeldatava moderniseerimise, töökaitsemehhanismide, riigihalduse ja sotsiaalhoolekande süsteemide Trooja hobust kinnitab EL oma töötajate majanduslike ja sotsiaalsete võitude lammutamise ja hävitamise sihtmärke.
<P>
Kui neid sihtmärke arvesse võtta, siis kuidas saaks ära hoida rahvahääletuse lepingu ettepaneku kohta?
<SPEAKER ID="054" NAME="Monica Maria Iacob-Ridzi  " AFFILIATION="PPE-DE">
kirjalikult. - (RO) Lissaboni strateegia uue 3-aastase tsükli algus oli selle Euroopa tippkohtumise keskne osa. Nõukogu ettepanekute hulgast tahaksin rõhutada Euroopa Liidus teadmiste vaba liikumise põhimõtte tähtsust.
<P>
Selle vabaduse kasutuselevõtmist peaksid toetama komisjoni õigusakti ettepanekud, mis tuleb esitada selle aasta jooksul. Tuletan teile meelde, et paralleelselt Lissaboni strateegiaga tuleks võimalikult kiiresti lõpule viia ka Bologna protsess ühise haridusruumi rajamiseks 2010. aastaks. Seega võiks teadmiste vaba liikumise rakendamisse anda panuse ka ülikoolidiplomite ning muude ametlike ja mitteametlike kvalifikatsioonide vastastikune tunnustamine, Euroopa vahetusprogrammide (näiteks Erasmus, Comenius või Leonardo) laiendamine ja piisav rahastamine, samuti liikmesriikidega ühiselt väljatöötatud õppekavade ja õppeasutuste uue generatsiooni käivitamine.
<P>
Et tugevdada selle uue põhimõtte kooskõla ühenduse õigusega peame välja töötama ka programmi ning kehtestama tähtajad, et kõrvaldada teadmiste vaba liikumise teelt kõik olemasolevad tõkked. Ma usun, et kohustus Intellektuaalomandi õiguste harta 2008. aasta lõpuks vastu võtta on tubli samm selles suunas.
<SPEAKER ID="055" NAME="Magda Kósáné Kovács  " AFFILIATION="PSE">
kirjalikult. - (HU)
<P>
Märtsi tippkohtumiselt saadud õppetund on see, et maailma finantsturud ning globaalsed kauba- ja kapitalivood hõljuvad Scylla ja Charybdise vahel ning üksnes ühenduse poliitikal põhinev vastutustundlik strateegiline mõtlemine saab aidata ära hoida süvenevat ebakindlust ja Euroopa Liidu majandusšokki.
<P>
Nagu me teame, ei lõhu need valed liinid üksnes maailmamajandust. Ülemkogu kohtumise eesistujariigi järeldustes on märkimisväärne rõhk pandud sellise ühtekuuluvuse mitmekülgsele tõlgendamisele, mis oleks suuteline lootma ühenduse ressursside ulatusele, kuid nendes on ka hoiatus, mis sisaldub üleskutses riiklikele poliitikatele kiirendada oma puudujääkide ja võlgade vähendamist ning kasutada selleks kõiki ootamatuid lisasissetulekuid. Teiste sõnadega, auk eelarves pole ainult liikmesriikide probleem, see on ühtlasi takistav asjaolu Euroopa Liidu ühtekuuluvuspoliitika rakendamisel.
<P>
Pärast kõiki ilusaid avaldusi on aeg otsusteks ja siduvateks määrusteks, isegi kui nendega mõnikord kaasneb teatamine valulistest tagajärgedest. Mis minusse puutub, siis on esimeseks prioriteediks vaieldamatult noorte inimeste teadmuskapitali suurendamine. Selliste teadmiste suurendamine, mis jõuavad ka vaesteni, romideni ja immigrantideni. Selliste teadmiste suurendamine, mis on euroopalikud ja laiapõhjalised, sellise ühtekuuluvuspoliitika tugevdamine, mis ei röövi vaesematelt liikmesriikidelt nende intellektuaalset kapitali "ajude äravoolu” teel, vaid leiab solidaarse viisi paljundada üha globaalsemat ja pidevamat teadmistekapitali voogu. Sel moel esindab investeerimine inimestesse võrdlevat erisoodustust maailmaturul ning teadmuskapitali liikumine ei kujuta endast mingit uut sorti delokaliseerumisohtu, vaid pigem jõukuse allikat Euroopa mõõtkavas.
<SPEAKER ID="056" NAME="Rareş-Lucian Niculescu  " AFFILIATION="PPE-DE">
kirjalikult. - (RO) Tahaksin ülemkogu järeldustest välja tuua viis teemat, millele tuhanded rumeenlased ja võib-olla ka paljud teised eurooplased täna hommikul enne tööleminekut mõtlesid.
<P>
1. ELi õigusloomest tuleneva administratiivkoormuse vähendamine. Selle õppetunni peaksid saama kõik liikmesriigid, aga eriti Rumeenia, kus bürokraatlike kulude vähendamine 1% võrra võiks kokku hoida ühe miljardi eurot.
<P>
2. Väikeettevõtete akti - VKEde algatuse - ja väikeettevõtetega arvestava jõustamise põhimõtte vastuvõtmine. See on Rumeenia jaoks hea idee, kuna VKEd annavad 70% sisemajanduse kogutoodangust ning hõlmavad 60% töötavast elanikkonnast.
<P>
3. Tööpuuduse tase noorte hulgas: Rumeenia on liidu tasandil teisel kohal, tööpuuduse tase noorte hulgas on 21%.
<P>
4. Kvaliteetsete, taskukohase hinnaga lastehoiustruktuuri loomine. Rumeenia suured linnalasteaiad katavad vähem kui 70% vanemate taotlustest.
<P>
5. Energiatõhususe parandamine. Lihtne tee selle eesmärgi saavutamiseks oleks hoonete soojapidavuse parandamine. Rumeenias on üle 80 000 kortermaja, mis on energia- ja hinnasäästu vaenlased. Viimase kuue aasta jooksul on Rumeenia pealinnas alanud kahe niisuguse kortermaja isolatsioonitööd.
<SPEAKER ID="057" NAME="Daciana Octavia Sârbu  " AFFILIATION="PSE">
kirjalikult. - (RO) Nõukogu väljendas oma kavatsust saada kliimamuutuse ja energia paketiga valmis mandaadi lõppemisajaks 2009. aastal ning sel põhjusel peab Euroopa Liit püüdma jälgida selle kohustuse täitmist ning jääda liidripositsioonile võitluses globaalse soojenemise vastu. Eesmärgiks on sõlmida 2009. aastal Kopenhaagenis kliimamuutuse edasipüüdlik kokkulepe perioodiks pärast 2012. aastat, nii et EL säilitaks oma usaldusväärsuse rahvusvahelisel tasandil.
<P>
Veel üks tähtis tegur, mida nõukogus arutati, oli CO2 heite ümberpaigutamise oht energiamahukate tööstusettevõtete poolt, kes osalevad rahvusvahelises konkurentsis ning võivad kolida vähem reguleeritud turgudele, kus on odavam tööjõud. Euroopa Liit on võtnud kohustuse kaitsta Euroopa tööstuse konkurentsivõimet ning seega kaudselt ka selle kaudu loodud töökohti ning see küsimus tuleks võtta rahvusvahelisse kokkuleppesse, mis sõlmitakse probleemi lahendamiseks.
<P>
Komisjoni esitatud edasipüüdlik pakett kujutab endast Euroopa Liidule tõelist väljakutset ning meie siin Euroopa Parlamendis püüame tagada, et see pakett saaks valmis 2009. aastal.
<SPEAKER ID="058" NAME="Richard Seeber  " AFFILIATION="PPE-DE">
kirjalikult. - (DE) Eelmisel aastal võtsime endale kohustuse rasketeks ja ambitsioonikateks keskkonnakaitse eesmärkideks ja nüüd on aeg astuda vastu väljakutsele need saavutada. Siiski on ELi jaoks eluliselt tähtis oma keskkonnakaitse eesmärgid saavutada, sooritamata majanduslikku enesetappu. Me ei tohi ökoloogiat majanduse vastu välja mängida. Seetõttu tervitan ma kompromissi, mis leiti viimasel tippkohtumisel.
<P>
Kliimamuutusega võitlemisel on muidugi oma hind. Siiski ületab tegevusetuse hind suurel määral vajalike leevendusmeetmete hinda. Sellest hoolimata on oluline tagada, et süsinikdioksiidi heide oleks jagatud võrdselt liikmesriikide ja tööstussektorite vahel, ning samuti tuleks minu arvates tagada, et need liikmesriigid, kes on teistest juba rohkem teinud kliimamuutusega võitlemiseks, ei satuks ebasoodsamasse olukorda.
<P>
Samuti peavad energiamahukad sektorid andma oma panuse süsinikdioksiidi heite vähendamiseks. Me peame nõudma, et ka nemad muudaksid oma tootmisprotsessid viimastele keskkonnasõbralikele tehnoloogiatele vastavaks. Euroopa majanduse konkurentsivõime huvides peame siiski tegema oma parima, et ära hoida ohtra CO2 heitega sektorite ümberpaiknemise väljapoole Euroopa Liitu. Kui Euroopa kliimakaitse liikumine suudaks motiveerida selliseid esilekerkivaid majanduskeskkondi nagu Hiina või India samuti oma osa täitma, siis oleks see üks teretulnud samm.
<SPEAKER ID="059" NAME="Esko Seppänen  " AFFILIATION="GUE/NGL">
kirjalikult. - (FI) Eesistujariigi esindaja arvamus, et ELi eduka majanduskasvu ja Lissaboni strateegia vahel oli olemas seos, ei ole usutav. Lissaboni strateegial pole ühtki teadaolevat kriteeriumi, mis võiks seletada eelarve puudujäägi ja riigivõlgade vähenemist või 6,5 miljoni uue töökoha loomist. Au selle eest läheb liikmesriikidele. See on nende majanduse teene, et igasuguse sotsiaalse mõõtme puudumine Lissaboni strateegias on tehtud silmatorkavaks.
<P>
Tänane moeväljend on "paindlik turvalisus”. See tähendab, et töötingimuste paindlikumaks muutmine peaks saama tasutud töö turvalisusega. Aja vaimu parem kirjeldus oleks siiski väljend "paindlik kindlusetus”. ELi rahvaid ähvardab koondamine, kui nad ei peaks nõustuma pealesunnitud "paindliku turvalisusega”.
<SPEAKER ID="060" NAME="Silvia-Adriana Ţicău  " AFFILIATION="PSE">
kirjalikult. - (RO) Euroopa Liit peab saama liidriks kliimamuutusega võitlemisel. Vähem saastava poliitika vastuvõtmine võib parandada 490 miljoni Euroopa kodaniku elukvaliteeti.
<P>
Liikmesriigid peaksid arendama energiavarustuse kindluse ja kliimamuutusega võitlemise poliitikaid ja meetmeid, mis viivad säästva majanduse arenemisele ning uute töökohtade loomisele.
<P>
Euroopa Ülemkogu on kehtestanud mõned suunised: investeerimine teadus- ja arendustegevusse, ökoloogilise transpordi edendamine, energia maksustamise direktiivi läbivaatamine ning eelkõige säte Euroopa kodanike informeerimisest kliimamuutuse kohta ning nende kaasamine sellega võitlemisse.
<P>
2008. aasta märtsis toimunud Euroopa Ülemkogu istungjärk rõhutas ELi energiavarustuse kindluse tähtsust. Ülemkogu 2007. aasta istungjärgul kuulutati, et Nabucco projekt peab olema Euroopat huvitav projekt energiaallikate ja energiavarustuse kindluse mitmekesistamiseks liidu piires. Me kõik ootame, et 2008. aasta novembris esitatakse läbivaadatud energiapoliitika strateegia, mis keskendub energiavarustuse kindlusele, vastastikustele seostele ja liidu välispoliitikale energia valdkonnas.
<P>
Ma õnnitlen Euroopa Ülemkogu, et võetakse kasutusele viies vabadus "teadmiste vaba liikumine”. See on suur väljakutse, millele liit peab vastama, investeerides inimressurssidesse, VKEdesse ja sotsiaalsesse Euroopasse.
