<CHAPTER ID="012">
Euroopa satelliitraadionavigatsiooni programmid (EGNOS ja Gallileo) (arutelu) 
<SPEAKER ID="299" NAME="Juhataja">
Järgmine päevakorrapunkt on tööstuse, teadusuuringute ja energeetikakomisjoni nimel esitatav Etelka Barsi-Pataky raport muudetud ettepaneku kohta võtta vastu Euroopa Parlamendi ja nõukogu määrus Euroopa satelliitraadionavigatsiooni programmide (EGNOS ja Galileo) rakendamise jätkamise kohta - C6-0345/2007 -.
<SPEAKER ID="300" NAME="Radovan Žerjav">
nõukogu eesistuja. - (SL) Mul on hea meel olla teiega tänasel täiskogu istungjärgul, mis on pühendatud Galileo rakendamise määrusele.
<P>
Me kõik teame hästi, milline on programmide Galileo ja EGNOS geostrateegiline ja majanduslik tähtsus Euroopa Liidu jaoks. Ent enne kui ma käsitlen esitatud teksti, lubage mul lühidalt mainida möödunud aastal toimunud otsustavaid sündmusi seoses nende kahe programmiga.
<P>
Saksamaa eesistujariigiks oleku ajal 2007. aasta juunis kiitis nõukogu heaks julge otsuse lõpetada edutud läbirääkimised kontsessioonide üle. Sellele algatusele järgnes Euroopa Parlamendi resolutsioon, mis avaldas tugevat toetust mõlema programmi jätkamisele Euroopa Liidu egiidi all ning kutsus üksmeelselt üles eraldama kõik vajalikud rahalised vahendid Euroopa Liidu eelarvest.
<P>
Kui komisjon esitas hiljem 2007. aasta septembris ettepanekute paketi, mille alusel oleks võimalik projekte sajaprotsendiliselt rahastada avalikust sektorist, sisaldasid need ettepanekud ka määrust rakendamise kohta. Tänu möödunud aasta novembris saavutatud majandus- ja rahandusministrite nõukogu ja Euroopa Parlamendi kokkuleppele määruse osas ning üldisele otsusele järelduste kohta Galileo edasiarendamiseks, mille transpordi-, telekommunikatsiooni ja energeetikaministrite nõukogu nädal aega hiljem heaks kiitis, on meil õnnestunud need kaks programmi tupikust välja saada ning tuua nad tagasi avalikku sfääri.
<P>
Mul on hea meel, et kõik kolm institutsiooni tegid konstruktiivset koostööd, otsides õiguslikku kompromissi, mis võimaldaks Galileo projekti tervikuna ellu viia. Eriti tahaksin tänada raportöör Etelka Barsi-Patakyt, samuti tööstuse, teadusuuringute ja energeetikakomisjoni esimeest Angelika Nieblerit. Eesistujariigina tunneb Sloveenia uhkust, et on teinud kõik vajalikud jõupingutused kokkuleppele jõudmiseks esimese lugemise ajal.
<P>
Ma usun, et meie läbirääkimised on andnud tulemuseks tasakaalustatud teksti. Meie ees olev tekst määrab kindlaks programmide jaoks ajavahemikul 2007-2013 vajaliku eelarvelise summa, samuti ülemaailmse satelliitnavigatsioonisüsteemi (GNSS) programmide juhtimise ja rakendamise, kaasa arvatud riigihangete põhimõtted ja struktuuri. Me kõik oleme tunnistanud Euroopa Parlamendi kui eelarvepädeva institutsiooni vastutust kodanike ees.
<P>
Kõigi programmidest tulenevate ülesannete täitmiseks oleme moodustanud institutsioonidevahelise Galileo komitee. Komitee hakkab jälgima nende programmide rakendamise edenemist, kahe programmiga seotud rahvusvahelisi lepinguid, turgude ettevalmistamist, juhtimisstruktuuri tõhusust ning iga-aastaseid programmikokkuvõtteid.
<P>
Härra juhataja, daamid ja härrad, ma usun, et pole vajadust eraldi rõhutada Euroopa satelliitnavigatsiooni programmide tähtsust uute töökohtade loomise ja Euroopa konkurentsivõime jaoks. Need kaks programmi on täiesti kooskõlas Lissaboni strateegia ja teiste ühenduse poliitikatega ning need aitavad meil arendada ja kaitsta Euroopa oskusteavet, eriti meie kodanikele otseselt kasulike rakenduste valdkonnas.
<P>
Tahan teid tänada tähelepanu eest ning eriti teie konstruktiivse koostöö eest selles olulises Euroopa projektis.
<SPEAKER ID="302" NAME="Jacques Barrot">
komisjoni asepresident. - (FR) Härra juhataja, minister, daamid ja härrad, see on selgelt suure tähtsusega osaistungjärk. Ma usun, et me võime koos üksteist õnnitleda, et me näeme Galileo muutumist suureks Euroopa projektiks, mida on võimalik realiseerida.
<P>
2007. aasta novembri lõpus langetati kaks selle suure Euroopa projekti jaoks soodsat poliitilist otsust. Sellest ajast on Euroopa Parlament ja nõukogu, olles teadlikud vajadusest võtta kiiresti vastu programmide EGNOS ja Galileo jätkamisega seotud määrused, uurinud komisjoni ettepaneku teksti eesmärgiga võtta see vastu esimesel lugemisel.
<P>
Tahaksin avaldada austust nende kolme institutsiooni, eriti parlamendi, konstruktiivsele tööle. Tänu nende kõigi jõupingutustele oleme teinud erinevates kolmepoolsetes dialoogides tohutuid edusamme ning meie ees on täna määruse eelnõu, mis rahuldab parlamenti, nõukogu ja komisjoni. 7. aprillil 2008 teie eesistumisel, minister, toimunud nõukogu kohtumisel väljendati valdavalt pooldavat suhtumist. Seetõttu on oluline, daamid ja härrad, et ka parlament väljendaks täna oma pooldavat suhtumist.
<P>
Võin kinnitada, et ettepanekus sisalduv programmide rahastamine vastab täielikult 2007. aasta novembris Euroopa Parlamendi ja nõukogu vahel saavutatud eelarvekokkuleppele. Tahaksin veel kord avaldada südamlikku tänu Euroopa Parlamendile selle suure rolli eest antud tulemuse saavutamisel. Tekst kehtestab programmidele ka rahuldavad valitsemispõhimõtted. See näeb ette range ülesannete jaotuse komisjoni, järelevalveasutuse ja Euroopa Kosmoseagentuuri vahel, nii et komisjonile on määratud omaniku ning Euroopa Kosmoseagentuurile haldaja roll.
<P>
Tulevane määrus käsitleb ka süsteemide ohutuse ja turvalisuse probleemi. Seda programmide olulist aspekti ei ole varem sedavõrd selgelt ja rahuldavalt käsitletud. Komisjon tagab nüüdsest alates programmi juhtimise koos selles valdkonnas vajalikku oskusteavet omavate liikmesriikide püsiva ja väärtusliku toetusega.
<P>
Selles osas võin kinnitada, et Galileo infrastruktuur on mõeldud täitma viit tulevase määruse lisas kirjeldatud ülesannet. Julgeolekuga seotud sätted tekstis ei mõjuta kuidagi selle lisa reguleerimisala. Kõik muudatused, mis võivad kahjustada Galileo programmi tsiviilõiguslikku iseloomu, tähendavad ka määruse läbivaatamist. Me oleme olnud teadlikud hankepoliitika küsimusest. Meil on vaja hinnata iga liikmesriigi tööstusosapoolte pädevusi ning samal ajal piirata kaasnevaid ülemäärasuse ja viivituse ohte, seda mõistagi ausa konkurentsi abil.
<P>
Kolme ühenduse institutsiooni peamise omandi küsimuse osas sätestab määrus, et Euroopa Ühendus peab olema kõigi programmide EGNOS ja Galileo raames loodava materiaalse ja immateriaalse vara omanik.
<P>
Lõpuks rahuldavad komitee töökorda ning koos määrusega kehtestatavat spetsiifilist raamistikku käsitlevad sätted parlamendi soove, et teda hoitaks kursis programmide edenemisega. Loomulikult, arvestades parlamendi senist rolli, on selgelt eelistatav ja isegi hädavajalik, et parlament oleks eelarvepädeva institutsioonina tihedalt seotud selle programmi tulevikuga. Väljapakutud teksti kiire vastuvõtmine oleks esimene etapp programmide haldamise reformis. Komisjon peaks esitama määruse parandusettepaneku, et muuta Euroopa GNSS programmide juhtimisstruktuure. Me kohandame määrust vastavalt teie poolt nõukoguga läbi räägitud tekstil põhinevatele uutele haldamis- ja järelevalvealastele rollidele. Ma hoolitsen isiklikult selle eest, et parlament oleks tihedalt seotud avaliku haldamise reformiga.
<P>
Minister, daamid ja härrad, me arvestame teie toetusega Galileole ning loodame, et te avate tee selle tohutu ühenduse projekti tõhusaks ja kiireks rakendamiseks. Eelseisvatel kuudel on meil võimalus käsitleda kõiki Galileo arvukaid võimalikke rakendusi ning selles osas avaldab komisjon tegevuskava. Ent nende rakenduste tõelisuseks saamiseks on igal juhul vaja Galileo teostumist. Härra juhataja, tänu Euroopa Parlamendile ja tänu eesistujariikidele Portugalile ja Sloveeniale on Galileol nüüd minu arvates kõik võimalused õnnestumiseks.
<SPEAKER ID="303" NAME="Etelka Barsi-Pataky">
raportöör. - (HU) Härra juhataja, nõukogu eesistuja, minister Žerjav, asepresident Barrot, daamid ja härrad. Euroopa Parlament on Galileo programmi selle algusest peale pidevalt ja positiivselt toetanud. Möödunud 2007. aasta novembris tõi Euroopa Parlament selle programmi julge sammuga surnud seisust välja ning kiitis detsembris heaks GNSS programmide arenduse rahastamise muudetud ühenduse eelarvest.
<P>
Me arutame nüüd pärast edukaid mitteametlikke kolmepoolseid kõnelusi esimesel lugemisel määrust GNSS programmide Galileo ja EGNOS rakendamise kohta. Täies ulatuses ühenduse eelarvest tulev rahastamine tingib erilise vastutuse Euroopa maksumaksjate ees ning sellega kaasneva hoolika reguleerimise vajaduse. See kehtib eriti rahastamise, programmi haldamise, riigihankemenetluste ja julgeoleku kohta. Me oleme viimastel aastatel väga palju õppinud, puutudes kokku arvukate probleemidega. Ka määrustega võtame me täiesti uue suuna, võiks öelda, et me rajame teed, sest see on esimene ühine Euroopa infrastruktuur, mida ehitatakse ühiselt ja mis on ühenduse ühises omandis.
<P>
Rahastamine - Euroopa Parlament tunnistab, et programmi arenduskulud on 3,4 miljardit eurot, mis on tagatud eelarvepädevate institutsioonide poolt. Samuti palutakse komisjonil esitada 2010. aastaks ettepanek rahastamise jätkamise kohta pärast 2013. aastat, eriti seoses kaasomandist tulenevate kohustustega. Pange tähele, et tähtaegadest kinnipidamine ja edasiste viivituste vältimine on ülimalt olulised programmide rahalise edu saavutamiseks.
<P>
Hinnapoliitika määratakse kindlaks pärast kasutusetapi üksikasjalikku analüüsi, arvestades, et tarbijad saavad kvaliteetse teenuse. Programmi juhtimine kujundatakse selgete jagatud volituste põhimõttel. Komisjon vastutab programmi rakendamise ja programmi juhtimise eest ning teda abistab selle töö juures komiteemenetlustes programmi komitee. Euroopa Kosmoseagentuur (ESA) on peatöövõtja ning tuleb märkida, et leping komisjoni ja ESA vahel on programmi edu pandiks. Pärast pikka arutelu on otsustatud, et programmi julgeoleku üle teostab järelevalvet Euroopa GNSS Järelevalveamet (GSA).
<P>
Euroopa Parlament, nõukogu ja komitee tunnistavad, et programmi eduks on vaja leida uusi koostöövorme. Kooskõlas lisas esitatud avaldusega jälgime tulevikus üheskoos kvartaalselt programmi rakendamise edenemist institutsioonidevahelises toimkonnas ning tööprogrammi hakatakse läbi vaatama igal aastal. Raportööri novembris esitatud raporti oluliseks osaks olid riigihankemenetluse eeskirjad ning selle põhielemendid on lisatud nõukogu ettepanekusse. Me oleme ettepanekuga täielikult nõus. Galileo programm annab meile lootust uuele tehnoloogiale, arengule, uutele äri- ja töövõimalustele ning me rõhutame eriti võimalusi väikeste ja keskmise suurusega ettevõtete jaoks kõigis 27 liikmesriigis. Määrused võimaldavad seda.
<P>
Tööstuse, teadusuuringute ja energeetikakomisjoni esimehe Angelika Niebleri juhitud Euroopa Parlamendi läbirääkimisdelegatsioon koos variraportööride ja arvamust avaldanud parlamendikomisjonide esindajatega esitasid esimesel lugemisel heaks kiidetud teksti tööstuse, teadusuuringute ja energeetikakomisjonile mitteametlike kolmepoolsete kõneluste käigus. Tööstuse, teadusuuringute ja energeetikakomisjon kiitis selle ühehäälselt heaks. Nüüd esitame need määrused Euroopa Parlamendi täiskogule. Lõpetuseks avaldan tänu eesistujariik Sloveeniale pühendumise eest sellele programmile, komisjonile oskusliku töö eest ning oma kolleegidele toetuse eest, mis on võimaldanud selle kokkuleppe. Tänan teid.
<SPEAKER ID="304" NAME="Margaritis Schinas" LANGUAGE="EL">
Härra juhataja, lubage mul eelarvekomisjoni nimel väljendada rahulolu saavutatud tulemusega. Loomulikult tõotab see jääda erandiks: tavaliselt palutakse eelarvekomisjonil mõne konkreetse programmi jaoks raha leida, kuid antud juhul oli vastupidi. Me olime raha juba leidnud ning püüdsime kindlaks määrata programmi struktuuri. See õnnestus meil lõpuks pärast umbes 40 päeva kestnud kõnelusi nõukoguga.
<P>
Galileo lõplik heakskiitmine näitab minu arvates kolme olulist tõsiasja. Esiteks, just siis, kui Euroopat süüdistatakse ambitsioonide puudumises, segaduses olemises, tõestab meie valmisolek leida sellise tehnoloogiliselt ambitsioonika kava jaoks ressursse, et ELil ei ole mingit probleemi kriitikale vastata, kui kõne all on kodanike ja ettevõtete heaolu.
<P>
Teiseks, nagu volinik Barrot märkis, ei oleks Galileo olnud võimalik ilma Euroopa Parlamendita. Euroopa Parlament on mänginud võtmerolli läbirääkimistes nõukoguga, et leida vahendeid, arvestades eriti erasektori suutmatust leida rahalisi vahendeid, kuigi seda oli varem lubatud.
<P>
Kolmandaks ja viimaseks on meil nüüd täielikult ühenduse rahastatav programm. Kuna seda programmi finantseerivad eranditult ainult Euroopa maksumaksjad, paneb see Euroopa Parlamendile ning programmi juhtidele, kelleks on Euroopa Komisjon, ESA ja Galileo järelevalveasutus, erilisi kohustusi.
<P>
Me ei hiili neist kohustustest kõrvale. Me jälgime programmi juhtimist kuni aastani 2013 väga hoolikalt. Mängus on suured rahasummad, seega on meie kohustused eriti suured.
<P>
Tänan teid väga ning õnnitlen kõiki, kes on teinud tööd selle äärmiselt rahuldustpakkuva tulemuse saavutamiseks.
<SPEAKER ID="305" NAME="Anne E. Jensen">
transpordi- ja turismikomisjoni arvamuse koostaja. - (DA) Härra juhataja, transpordi- ja turismikomisjoni arvamuse koostajana tahaksin samuti väljendada oma märkimisväärset rahulolu täna saavutatud tulemusega. Tulevikus tagab Galileo tõhusama, turvalisema ja keskkonnasäästlikuma transpordi. See süsteem võimaldab paremat juhtimist ja kontrolli kõigi transpordiliikide, maantee-, raudtee-, õhu- ja meretranspordi puhul. See kehtib eraettevõtete, ametiasutuste ja meie kui kodanike parema teavitamise kohta.
<P>
Paljud inimesed on küsinud, miks meil on vaja Galileod, kui GPS on juba olemas? Ent GPS on meil ainult laenuks. EL ei oma selle tehnoloogia üle mingit kontrolli; kuna satelliitnavigatsioon muutub meie ühiskonnas üha tähtsamaks, peaks ELil olema nii oma infrastruktuur kui ka ulatuslikud teadmised ja oskusteave. Kuna me nüüd saadame selle 3,5 miljardit eurot ELi maksumaksjate raha kosmosesse Galileo jaoks, peame tagama, et see annaks soovitud tulemusi. Seetõttu on oluline, et parlament saaks tulevasi protsesse mõjutada.
<P>
Tahaksin tänada Etelka Barsi-Patakyt suurepärase koostöö eest selle raporti koostamisel. Samuti tahaksin tänada Margaritis Schinast ja tööstuse, teadusuuringute ja energeetikakomisjoni esimeest Angelika Nieblerit nende hea koostöö eest ning selle eest, et me töötasime läbirääkimiste ajal ühtse meeskonnana. Samuti tahaksin tänada volinik Barrot'd tema panuse eest lahtiste otsade kokkusõlmimisse. Viimaks tahaksin õnnitleda eesistujariik Sloveeniat saavutatud suurepärase tulemuse puhul.
<SPEAKER ID="306" NAME="Angelika Niebler">
fraktsiooni PPE-DE nimel. - (DE) Härra juhataja, eesistuja, volinik, daamid ja härrad, täna on Euroopa jaoks hea päev. Me anname rohelise tee ühele ELi tähtsamatest projektidest - Galileo satelliitnavigatsioonisüsteemile. Sarnaselt eelkõnelejaga tahaksin samuti alustada siira tänuavaldusega, tänan meie raportööri Etelka Barsi-Patakyt ning eelarvekomisjoni ning transpordi- ja turismikomisjoni liikmeid suurepärase koostöö eest. Minu arvates oleme parlamendina selle toimiku puhul väga hästi koos töötanud ning oleme koos nõukogu ja komisjoniga saavutanud tõeliselt hea tulemuse.
<P>
Selle üle, kas meil on Euroopa satelliitnavigatsioonisüsteemi vaja, on korduvalt arutletud. Anne Jensen on seda käsitlenud. Meil on endiselt Ameerika GPS, venelastel on GLONASS ning ka hiinlased valmistavad midagi ette. See näitabki, et ka meil tuleb investeerida oma Euroopa satelliitnavigatsioonisüsteemi. See tehnoloogia peab meil Euroopas olemas olema.
<P>
Selliste süsteemide iseseisvaks ehitamiseks Euroopas vajame oskusteavet ning samuti peame tegema midagi meie keskmise suurusega ettevõtete omanike, väikeste ja keskmise suurusega ettevõtete heaks, mis saavad pärast infrastruktuuri rajamist sellest kasu, töötades välja rakendusi erinevate sektorite jaoks, millele me võib-olla täna eriti palju ei mõtle: logistikasektoris, maanteeveo sektoris, mere-, raudtee- ja õhutranspordis ning turvalisuse valdkonnas. Võimalikke rakendusi on väga palju ning ma loodan, et me oleme teinud täna natuke head ettevalmistavat tööd meie keskmise suurusega ettevõtete omanike huvides.
<P>
Galileol on pikk ajalugu. Ma ei taha seda korrata; tahaksin vaid rõhutada, et parlament toetab Galileo projekti täies ulatuses. Möödunud aastal tagasime rahastamise Euroopa maksutuludest ning homse hääletusega anname olulise panuse selleks, et projekti juhtimine kulgeks ladusalt, et juhtimisprotsessi ülesehitus oleks läbipaistev ning et parlament kui Euroopa kaasseadusandja oleks kaasatud selle projekti edasisse arendamisse ja juhtimisse.
<SPEAKER ID="307" NAME="Norbert Glante">
fraktsiooni PSE nimel. - (DE) Härra juhataja, volinik, Galileo alapealkirjaks võiks olla ka "Lõputa lugu”. Ma loodan, et pärast tänast arutelu ja homset hääletust ei ole see alapealkiri enam aktuaalne. Lõputa loost saab nüüd tegelikkus.
<P>
Tahaksin eriti tänada Etelka Barsi-Patakyt abivalmi koostöö eest mitte ainult kolmepoolsetel läbirääkimistel, vaid ka viimastel aastatel. Ta on alati olnud aus partner ning me oleme leidnud mõistlikke ja kindlaid kompromisse. Loomulikult tänan ka eesistujariiki ja eriti eesistujariigi esindajat, kes on pidanud meiega viis kolmepoolsete läbirääkimiste vooru. Ta on äärmiselt pädev, pühendunud naine, kes, võib kindlalt öelda, ei oleks suutnud leida seda kompromissi nõukogus, nagu ma kahtlustan.
<P>
Minu fraktsioon, Euroopa Parlamendi Sotsiaaldemokraatide fraktsioon, on Galileo projekti alati toetanud ning me toetame nüüd ka saavutatud tulemust. Võin teile kinnitada, et meie fraktsioonilt ei tule homme teisitimõtlevaid hääli ning me kõik hääletame selle poolt. Samuti peame märkima tõsiasja - ning ma palun teil seda veel kord tähele panna ja see ei pea ilmuma protokollis -, et mõned Saksamaa esindajad pidid võitlema omaenda valitsusega, et seda asja liikuma saada. Angelika Niebler naeratab, sest ta teab, millest ma räägin.
<P>
Meil on õnnestunud selle määrusega kindlaks määrata selged struktuurid, leida selge kohustuste jaotus komisjoni, järelevalveasutuse ja ESA vahel. Meil on institutsioonidevaheline töörühm, kus Euroopa Parlament, nõukogu ja komisjon on olnud tunnistajaks selle projekti edenemisele. Me kohtume kuni 2013. aastani neli korda aastas ning me kõik eeldame, et aasta 2013 on tähtaeg, millest me samuti kinni peame, ning et me peame kinni ka 3,4 miljardi suurusest eelarvest, vastasel korral muutub väitlemine raskeks.
<P>
Galileo ei ole - nagu mu kolleeg Angelika Niebler äsja ütles - ainult satelliitnavigatsioonisüsteem, mis võib-olla aitab mõnedel kodanikel kiiremini sihtkohta jõuda. Galileo on meie jaoks Euroopas oluline tehnoloogiline areng ning me peame säilitama oskusteabe astronautikas, navigatsioonitehnoloogias ja elektroonikas. Seetõttu on meie jaoks oluline viia see projekt ellu siin.
<P>
Nüüd on eriti oluline, et komisjon saaks pakkumiskutsega valmis enne suve. See on väga raske ülesanne. Sellest kujuneb otsustav leping. Me peame andma tööstusele teise võimaluse ning tööstus peab sellest teisest võimalusest kinni haarama. Ma loodan, et tööstuse esindajad teavad, mis neid ootab. Me ei saa lubada endale teist läbikukkumist tööstuse raskuste tõttu. Ma olen väga ärevil selle ettepaneku, komisjoni tegevuskava ja eelkõige 2014. aastast algava finantsperspektiivi pärast.
<P>
Kinnitagem lõpetuseks veel kord: avaliku ja erasektori partnerlus ei ole ennast lõplikult ammendanud. Alates 2013./2014. aastast on meil võimalik avaliku ja erasektori partnerlust selle mudeli kasutamisel uuesti kohaldada. Ma ei tahaks avaliku ja erasektori partnerlust täielikult maha kanda.
<SPEAKER ID="308" NAME="Anne Laperrouze">
fraktsiooni ALDE nimel. - (FR) Minister, volinik, raportöör, daamid ja härrad, lennu- ja kosmosesektori ekspertide jaoks ei pruugi nimi Galileo meenutada ainult Itaalia astronoomi, vaid ka NASA poolt välja töötatud Ameerika Ühendriikide kosmosesondi Jupiteri ja selle düünide uurimiseks, mis pidi startima 18. oktoobril 1989 kosmosesüstiku Atlantis pardal. Start lükkus pikka aega edasi pärast süstikulendude külmutamist Challengeri õnnetuse tagajärjel.
<P>
Viimaks aga oli Galileo missioon Jupiteri süsteemis hiilgavalt edukas. Siin on sarnasusi Euroopa Galileo programmiga. Ka selles programmis on olnud tagasilööke. Aga ma loodan, et meie programm osutub täpselt sama edukaks. Eelkõige loodan, et alates nüüdsest seostatakse nime Galileo Euroopa programmi eduga.
<P>
Mõeldes tagasi avaliku ja erasektori partnerluse ebaõnnestumisega seotud rasketele aegadele, peame oma jõud ühendama, et see projekt käivituks. Euroopa Parlament tahtis möödunud vigadest õppida ning täita oma kohust ühena eelarvepädevatest institutsioonidest. Tõsiasi, et Euroopa Parlament nõustus lõpuks järelevalveasutuse säilitamisega, tundub oluline. Ekspertjärelevalve on kindlasti vajalik, eriti kuna Galileo programm on Euroopa Liidu jaoks esimene.
<P>
See on esimene kord, kui Euroopa Liit on investeerinud iseenda infrastruktuuri. Euroopa Komisjon saab omanikuks ja Euroopa Kosmoseagentuur haldajaks. Need ülesanded peavad olema selgelt määratletud ja jaotatud, kuid neid on vaja ka korrektselt jälgida. Kuna parlament on selle projektiga tihedalt seotud, näib igati õige, et parlament peab olema kaasatud ka programmi järelevalvesse. Seetõttu tervitan ma institutsioonidevahelise järelevalverühma loomist, mis koosneb parlamendi, nõukogu ja komisjoni esindajatest ning aitab igal institutsioonil, eriti meie omal, tunda enda osalust selles projektis. See projekt peab õnnestuma. Sellest sõltub Euroopa Liidu tõsiseltvõetavus rahvusvahelisel areenil ning, mis veelgi olulisem, oma kodanike silmis.
<P>
Usun, et selle saavutamiseks peab ESA tuginema Euroopa ekspertide võrgustikule, ümbritsema end vajaliku oskusteabega. Vaja on koordineerida erinevaid osi ehitavate ettevõtete tööd, tagada süsteemi ohutus ning ohjata kulusid.
<P>
Tahaksin kasutada seda võimalust ja mainida oma isiklikku seisukohta seoses Galileo kasutamisega sõjalistel eesmärkidel. Euroopa Parlament on olnud sunnitud tugevalt piirama sõjalise kasutuse võimalusi. Sellest on kahju, kuigi võib-olla pärast programmi valmimist selgub, et eksisteerib võimalus ka selle vahendi ettevaatlikuks sõjaliseks kasutamiseks. Galileo arendas edasi teadust, kuid kaudselt tõi kaasa ka edusammud filosoofias ja teistes mõttevaldkondades. Galileo hakkab avaldama tohutut mõju rakenduse, meie mandri iseseisvuse, aga ka ühenduse pühendumuse aspektist.
<SPEAKER ID="309" NAME="David Hammerstein">
fraktsiooni Verts/ALE nimel. - (ES) Härra juhataja, tahaksin tänada Etelka Barsi-Patakyt sellise avatud suhtumise eest, samuti kõiki neid meie hulgast, kes selles protsessis on osalenud.
<P>
Viimane, erainvesteeringuid kaasav Galileo projekt kukkus läbi ning meie ees on nüüd projekt, mille rahastamine tuleb üksnes Euroopast. See tähendab suuremat sotsiaalset vastutust projekti eest.
<P>
Selles osas võime tervitada asjaolu, et Galileo eesmärk on pakkuda kvaliteetset teenust õiglaste hindade eest; õiglased hinnad peavad tagama, et avalik investeering tooks kasu kodanikele ja nad ei peaks tulevaste teenuste eest kaks korda maksma.
<P>
Veel üks positiivne asjaolu on see, et Galileol on koostalitlusvõime praeguse Ameerika Ühendriikide süsteemiga GPS; et see õpib sellistest koostalitlusvõimelistest teenustest.
<P>
Samuti on oluline näha Galileos tehniliselt ette võimalus isikuandmete ja eraelu puutumatuse kaitseks. Lühidalt, Galileo on saanud sisse uue hoo. Loodetavasti õnnestub meil kasutada seda võimalust, et pakkuda kõigile Euroopa inimestele kasulikke ja uuenduslikke teenuseid.
<SPEAKER ID="310" NAME="Vladimír Remek">
fraktsiooni GUE/NGL nimel. - (CS) Volinik, daamid ja härrad, variraportöörina on mul väga hea meel, et me oleme lahendanud põhiprobleemid, mis takistasid Galileo süsteemi rakendamist. Tahaksin rõhutada Etelka Barsi-Pataky panust, kelle teadmised ja diplomaatiline taktitunne aitasid jõuda kokkuleppele uue suunamise asjus. Ma ütlen seda ka ühe osalejana nõukogu ja komisjoniga toimunud kolmepoolsetel kõnelustel, mida Angelika Niebler parlamendi nimel minu arvates väga edukalt juhtis.
<P>
See ei ole esimene kord, kui ma siin Galileost räägin. Sarnaselt eelmise korraga ma ei eita, et see projekt on väga ambitsioonikas ja kallis ning ka - just sel põhjusel - vastuoluline mitmete kolleegide jaoks minu fraktsioonist. Tuginedes oma kogemusele kosmonautikas, olen ma isiklikult veendunud, et me liigume Euroopas õiges suunas. Ent parim pooltargument oleks see, kui Galileo hakkaks võimalikult kiiresti ja edukalt tööle. Pärast seda, kui katse tugineda eraettevõtete konsortsiumile läbi kukkus, jõuti lõpuks kohase lahenduseni. Kas me oleks pidanud Euroopas ennast ilma jätma võimalusest olla tehnoloogia esirinnas? Kas me oleks pidanud keelduma võimalusest suurendada tootlikkust, parandada kõigi transpordiliikide ohutust, säästa kütust, reageerida kiiremini tööstus- ja muudele katastroofidele ning kasutada muid Galileo eeliseid? Ma olen veendunud, et vastus on ei.
<P>
Kõnealune tekst annab vastused ka sageli esitatud küsimustele, näiteks neile, mis puudutavad isikuandmete ja eraelu puutumatuse kaitset või ausa majandusliku konkurentsi tagamist. Samuti viitab see väikestele ja keskmise suurusega ettevõtetele, mis peaksid saama vähemalt 40% allhanketöödest. Galileo ei ole odav, kuid teisest küljest peaks see looma ELi liikmesriikides ligikaudu 140 000 uut töökohta. Ma olen veendunud, et kui Galileo on valmis ja töötab, tuleb erasektor tagasi ja tahab samuti sellest projektist kasu saada. Lõpetuseks, ma olen juba kutsunud Galileod haldava asutuse meile Prahasse külla. Me oleme endiselt huvitatud ja kutse kehtib. Tšehhi Vabariik, üks liidu väiksemaid riike, näeb Galileo projekti kui võimalust tulevikuks.
<SPEAKER ID="311" NAME="Jeffrey Titford">
fraktsiooni IND/DEM nimel. - Härra juhataja, olgem ausad. ELi satelliitraadionavigatsiooniprogrammid on ilmne katastroof. Erasektor on kiirelt taibanud, et põrsast kotis ei osteta, ning on Galileo kannalt raputanud. Ent kas EL on valmis tunnistama ilmselget tõde ja projektist loobuma? Ei, kaugel sellest. Selle asemel on meil see raport, mis ei poolda ainult projekti täie hooga jätkamist, vaid ka seda, et Euroopa maksumaksja peaks kandma kõik kulud. Selles soovitakse antud juhul hiiglaslikku eelarve suurendamist, 120 miljonilt Inglise naelalt 715 miljoni Inglise naelani. Teiste sõnadega näeme olukorda, kus tšekiraamat hakkab selle häbiväärse projekti jaoks alati avatud olema.
<P>
Ameerika Ühendriikidel on oma satelliitsüsteem GPS ning seepärast peab ka ELil enda oma olema - see on Galileo peamine põhjendus. See on lasteaia tasemel poliitikakujundus, mis käib vastu tervele mõistusele, millel pole mingit usutavat majanduslikku alust ning mis on moraalselt ja keskkonna seisukohalt korrumpeerunud.
<P>
Meie institutsioonis kulutatakse palju aega keskkonna üle arutlemisele ning kehtestatakse piinavaid meetmeid, mille eesmärk on sundida Euroopas elavaid inimesi tundma ennast pidevalt süüdi oma ökoloogilise jalajälje pärast. Ometi samal ajal tahame läbi suruda projekti, mille mõju keskkonnale ei ole peaaegu võimalik isegi välja arvutada. Kas keegi on korraks mõelnud ökoloogilisele jalajäljele, mis kaasneb Galileo süsteemi jaoks vajaliku 30 satelliidi orbiidile saatmisega, milleks on vaja põletada tohutul hulgal raketikütust? ELi maine keskkonnasäästjana on juba niigi äärmiselt kaheldav tänu ühise kalanduspoliitika ja ühise põllumajanduspoliitika tehtud kahjule, rääkimata juba parlamendi tarbetust töötamisest kahes hoones, siin ja Brüsselis.
<P>
Ma kutsun täna siin kõiki parlamendiliikmeid, eriti neid, kes peavad ennast keskkonna eest võitlejateks, vaatama oma südametunnistusse ning seisma vastu sellele tohutule valgele elevandile. Me ei pea dubleerima juba Ameerika GPSi näol olemasolevaid rajatisi ning kindlasti ei tohiks me paisata tarbetult keskkonda sedavõrd palju süsinikdioksiidi saasteaineid.
<SPEAKER ID="312" NAME="Ján Hudacký" AFFILIATION="PPE-DE">
(SK) Alustuseks lubage mul tänada raportöör Etelka Barsi-Patakyt, kes on selles valdkonnas kaua tegutsenud ning on andnud märkimisväärse panuse ühistesse otsustesse ja kokkulepetesse Galileo programmi eduka rakendamise kohta.
<P>
Oma sõnavõtus tahaksin rõhutada kahte olulist aspekti, mis on vajalikud Euroopa satelliitraadionavigatsiooni programmide edukaks rakendamiseks. Ma tervitan väga ühist kokkulepet ja otsust nende programmide eelarve kohta, samuti asjaolu, et pärast Galileo programmi rahastamisel avaliku ja erasektori partnerluse läbikukkumist leiti täiendavaid vahendeid. Minu arvates oli see väga vastutustundlik ja mõistlik otsus kõigi Euroopa institutsioonide poolt. Meie tööstuse, teadusuuringute ja energeetikakomisjon ning täiskogu pidasid seda väga positiivseks arenguks.
<P>
Ma arvan, et Euroopa Liit peab oma avalikke vahendeid kasutades osalema sellistes programmides ja selle sektori arendamises, millel on suur potentsiaal uute, peaaegu kõigis ühiskonnavaldkondades vajalike suure lisandväärtusega teenuste väljatöötamiseks.
<P>
Teine aspekt programmide rakendamisel on hankeprotsess Galileo arenduse etapis. Ka siin tahan väljendada oma rahulolu ettepanekutega, kuna need näevad ette tasakaalustatud osaluse kõigil tasanditel, kaasa arvatud kõigi liikmesriikide väikeste ja keskmise suurusega ettevõtete osaluse.
<P>
Samuti annab hangete infrastruktuuri jagamine kuueks peamiseks tööde paketiks ning mitmeteks lisatööde pakettideks enamatele tarnijatele võimaluse riigihangetes osaleda ning see saab kogu rakendamise protsessi üksnes täiustada.
<P>
Tahan kasutada seda võimalust kutsuda kõiki asjaomaseid Euroopa ja riikliku tasandi institutsioone üles käivitama kõrgetasemelised teavituskampaaniad, et kõik asjaomased huvitatud isikud oleks kaasatud nii arendusetapis kui ka pärast Galileo süsteemi töölehakkamist.
<SPEAKER ID="313" NAME="Gilles Savary" AFFILIATION="PSE">
(FR) Härra juhataja, ma olen üks neist, kes viibis Galileo projekti alguse juures, ning seega on mul ehk parem hinnata viivituse ulatust. Ma usun, et sellel projektil on kaks kaasasündinud viga.
<P>
Esiteks on see ühenduse esimene suur tööstusliku interventsionismi projekt. Raske on olnud inimesi veenda, et ELil võiks olla oma satelliitnavigatsioonisüsteem, mistõttu poliitilise konsensuse saavutamine võttis kaua aega. Teiseks ei saanud äriplaan jääda selliseks, nagu seda algselt kujutleti, sest meie suur konkurent GPS on tasuta ja seda rahastab täielikult Ameerika Ühendriikide valitsus.
<P>
Me pidime neist kahest algsest probleemist üle saama ning olukorda eesistujariik Sloveenia ja Jacques Barrot' kannustamisel hindama, enne kui oli võimalik saavutada kolme institutsiooni vahel tähelepanuväärne konsensus. See kolmepoolne dialoog on toonud meid punkti, kus meil on olemas dokument ja tekst. Homme toimub Galileo käivitamine, enne teise satelliidi väljasaatmist laupäeval Baikonuris.
<SPEAKER ID="314" NAME="Tobias Pflüger" AFFILIATION="GUE/NGL">
(DE) Härra juhataja, Galileoga on seotud üsna palju eufooriat. Samas on kaks tohutut negatiivset asjaolu.
<P>
Esimene on kõrge hind, mille ELi maksumaksjad peavad vahepeal peaaegu täielikult enda kanda võtma. Räägitakse vähemalt 3,4 miljardist eurost, kuid tegelik summa kujuneb kindlasti veel suuremaks.
<P>
Teiseks Galileo ettenähtav kasutamine sõjaliseks otstarbeks. Galileod on alati reklaamitud kui tsiviilkasutuses olevat alternatiivi GPSile. Selle kasutamine eranditult tsiviilotstarbeks on isegi lepinguga kokku lepitud. Praegu ELi eelarves kavandatud rahastamine ei luba kehtivate lepingute alusel mingit sõjalist kasutust. Seetõttu ootavad mõned Lissaboni lepingut, mis teeks selle võimalikuks, kuid mis Iirimaa rahvahääletusel loodetavasti tagasi lükatakse. Samas oli sõjaline kasutus kavas juba hulk aega tagasi. Me loodame siin, et relvastussektor eraldaks Galileo jaoks raha. Galileo neljas ülesanne, pakkuda avalikku reguleeritud teenust, on selgelt kavandatud kahetise kasutusvaldkonnana - nii sõjaliste operatsioonide jaoks kui ka politsei, rannavalve ja luureteenistuste jaoks. Palun öelge selle kohta midagi!
<P>
Keegi ei vaja teist militaarset satelliidiprogrammi, kui seda just ei kasutata ELi geostrateegilistes ja sõjalistes huvides. Seetõttu peaks Galileo olema lihtsalt tsiviilprojekt.
<SPEAKER ID="315" NAME="Romana Jordan Cizelj" AFFILIATION="PPE-DE">
(SL) Oleks raske leida Euroopa programmi, mis järgiks Lissaboni strateegia eesmärke sama hästi nagu Euroopa ülemaailmse satelliitnavigatsioonisüsteemi raames tehtavad tegevused. Nendeks on teadus- ja arendustegevus äärmiselt keerukate tehnoloogiate valdkonnas, noortele inimestele uute võimaluste loomine, uued ja paremad töökohad, ettevõtluse arendamine ning ma võiks seda loetelu jätkata...
<P>
Süsteemi rakendamine on sedavõrd suur ülesanne, et ükski liikmesriik ei suudaks seda üksinda teha. Just siin ongi näha Euroopa integreerumisest tulenev lisandväärtus. Samuti annab süsteemi rakendamine Euroopale suurema iseseisvuse ja konkurentsieelise.
<P>
Veel hiljuti oli see projekt rahastamisraskuste tõttu praktiliselt maha maetud. Seetõttu õnnitlen raportöör Etelka Barsi-Patakyt ja Euroopa Parlamendi läbirääkimisdelegatsiooni juhti Angelika Nieblerit, kes tegid eeskujulikku tööd. Samuti tahaksin õnnitleda Sloveeniat kui Euroopa Ülemkogu eesistujariiki parlamendi ja nõukogu vahelise kokkuleppe puhul.
<P>
Samas on rakendamisega nüüd mitu aastat hilinetud. Tahaksin, et järgmised, konkreetseid tegevusi sisaldavad etapid viidaks lõpule võimalikult kiiresti, ning ma soovin, et see nii läheks. Selle süsteemi ülesanne on kõige nõudlikumate ja mitmekesisemate rakenduste teostamine. Ma tean, et mõnes liikmesriigis on teostatavad rakendused juba sisse kirjutatud praegustesse poliitilistesse strateegiatesse. Näiteks Sloveenias on vastu võetud pideva teedemaksustamise tegevuskava ning ma loodan, et me hakkame selleks otstarbeks kasutama Euroopa, mitte teiste riikide satelliite.
<P>
Lõpetuseks, me peame samuti moodustama järelevalveasutuse ja selle peakorteri. Liikmesriigid peaks meenutama nõukogu 2003. aasta otsust ning peaksid paigutama asutuse peakorteri mõnda uutest liikmesriikidest, kus ei ole veel ühtegi Euroopa institutsiooni. Üks kandidaat on Sloveenia pealinn Ljubljana. Selle kandidaadi ettepanek on leidnud tugevat toetust ning ma loodan, et see on edukas, see on hoolikalt ja põhjalikult ette valmistatud.
<SPEAKER ID="316" NAME="Inés Ayala Sender" AFFILIATION="PSE">
(ES) Härra juhataja, tõde on see, et meie kui eurooplased võime endid täna õnnitleda, sest meil on olnud õnn viia edukalt lõpule selline sümboolne projekt nagu Galileo, mis muudab nähtavamaks soovi täiustada Euroopat kõigis valdkondades, kaasa arvatud kosmoseuurimine, transport ja side. See on samuti platvormiks paljudele tulevastele teenustele, mida me praegu võime vaid kujutleda.
<P>
Tahaksin õnnitleda ja tänada raportöör Etelka Barsi-Patakyt tema tahte eest see projekt käivitada ja tagada selle jätkumine järelevalve abil, selle institutsioonidevahelise rühma abil, mis minu arvates on väga positiivne uuendus, mida võiks ehk kasutada ka muudes asjades.
<P>
Tahaksin eriti õnnitleda komisjoni ja selle asepresidenti Jacques Barrot'd tema visaduse ja õigeaegsete vihapursete eest, mis on kahtlemata aidanud ületada olulisi rahalisi takistusi, samuti riikide kahtlusi ja isekust.
<P>
Lõpetuseks tahan tunnustada eesistujariik Sloveeniat ja selle kaudu nõukogu, mis on samuti aidanud seda saavutada ning jõudnud üksmeelele, samuti oma riigi rahvast, hispaanlasi, sest meil on suur usk sellesse projekti ning soov panustada sellesse kogu oma energia ja kõik oma võimed.
<P>
Nüüd jääb vaid tagada ja kindlustada, et see, milles on kokku lepitud ja mille üle parlament homme hääletab, tegelikult teostuks, ning taas kord meenub mulle siinkohal Etelka Barsi-Pataky algatatud rühm.
<SPEAKER ID="317" NAME="Juhataja">
Nõukogu esindaja Radovan Žerjav ütles mulle, et ta peab enne kella kuut lahkuma, ning küsis, kas ta võib seetõttu sõna saada. Mulle ei ole selge, millise sõnavõtuga on tegemist, sest tavaliselt on volinikul ja nõukogul õigus arutelu kokku võtta ja see arutelu ei ole veel lõppenud. Sellegipoolest on mul kohustus lubada nõukogu esindajal rääkida ja ma teen seda siinkohal.
<SPEAKER ID="318" NAME="Radovan Žerjav">
nõukogu eesistuja. - (SL) Lubage mul väljendada oma siirast tänu teie konstruktiivse arutelu eest ning vabandada istungilt varajase lahkumise pärast, sest ma lähen tagasi koju.
<P>
Kokkuvõtteks tahaksin teie loal teile meenutada, et Galileo projekt kuulub avaliku kontrolli alla. Euroopa GNSS süsteemide edu ei kuulu ainult Euroopale; selle tulemused saavad nähtavaks ka rahvusvahelisel tasandil.
<P>
Ma nõustun teiega, et see on esimene Euroopa ühine struktuur, seega ei tohi me raisata kallist aega ning peame andma nende programmide rakendamisele rohelise tule. Me teame, et rakendusmääruse vastuvõtmine on oluline samm Galileo projekti teostumise suunas. Sellepärast on meil ees palju ühist tööd ning me usume, et me oleme tulevikus samuti edukad, nagu oleme olnud minevikus.
<SPEAKER ID="319" NAME="Ulrich Stockmann" AFFILIATION="PSE">
(DE) Härra juhataja, tahan tilgutada veel natuke tõrva meepotti. Pärast suurt kriisi on meil nüüd hea ja tasakaalustatud määruse ettepanek, mis minu arvates kindlustab ehitusetapi. Selleks aga ei tohi me päevakorda korrata. Projekt on viis aastat hilinenud, nii et selle rakendumine on kavandatud 2013. aastaks. See tähendab, et meie tööstuspoliitika strateegilised eesmärgid jäävad saavutamata, kuna Galileo pidi jõudma turule enne kui GPS 3 ning kehtestama ülemaailmsed standardid. Seetõttu usun, et meil on endiselt vaja komisjoni enda põhjustatud kriisi analüüsi, sest me peame avaliku ja erasektori partnerluse mudeli lagunemisest õppima, kuna teine selline mudel on ootel projektiga Caesar.
<P>
Meil ei ole Galileoga enam konkurentsieelist, seega muutub selle süsteemi turustamine selgelt raskemaks. Sel põhjusel peame piisava ajalise varuga rääkima süsteemi maksumusest avalikule sektorile töötamisperioodil pärast aastat 2013 ning peame keskenduma sellele, kuidas luua Galileo jaoks avalikult rahastatavaid süsteeme, nagu teemaksud, eCall ja Caesar. Lõpuks vajame nüüd juba ka programmi Galileo ja GPSi signaalide ühiseks kasutamiseks. Me peame sellele keskenduma, sest seal peitub lisandväärtus.
<P>
(Juhataja katkestas kõneleja)
<SPEAKER ID="320" NAME="Teresa Riera Madurell" AFFILIATION="PSE">
(ES) Härra juhataja, ma kuulun nende hulka, kelle arvates me peaksime täna üksteist õnnitlema selle otsusekindluse puhul, millega ühenduse institutsioonid on ületanud selle projekti tõusud ja mõõnad; me oleme lõpuks olukorras, kus saame kindlalt alustada Galileo käikuandmise etapi kavandamist.
<P>
Samuti tervitame jõupingutusi selleks, et programmis osalemine oleks võimalikult laialdane. Seda öelnuna tahaksin rõhutada midagi olulist: projekti tsiviilõiguslik iseloom, mis on vajalik eeltingimus tegevuste läbipaistvuse tagamiseks.
<P>
Süsteemi sõltumatus võimaldab sertifitseerida kasutajatele pakutavaid teenuseid ning tagada selle kvaliteet, mis on eelduseks erinevate uute ärirakenduste väljatöötamiseks, et anda suuremaid võimalusi meie väikestele ja keskmise suurusega ettevõtetele, ning millel on ka suur keskkondlik ja sotsiaalne potentsiaal: pimedate juhatamine, kõige kergemini ligipääsetava marsruudi kavandamine ratastooli kasutajatele jne jne.
<SPEAKER ID="321" NAME="Christine De Veyrac" AFFILIATION="PPE-DE">
(FR) Härra juhataja, samuti nagu EGNOS, sümboliseerib Galileo programm Euroopa vaimu: ühendada jõud selleks, et koos kaugemale jõuda.
<P>
Galileo väljendab riiklikku ego ületavat ühenduse vaimu rohkem kui ükski teine projekt. Riikide osamaksetel põhineva, olgugi osalise, rahastamise idee ei olnud hea. Õnneks on see vaidlus täna lahendatud nii, et kogu rahastamine toimub ühenduse eelarvest.
<P>
Tahaksin tänada Euroopa Komisjoni alternatiivse lahenduse leidmise eest olukorras, kus ettevõtted ei suutnud kokkuleppele jõuda, ning ettepaneku väljatöötamise eest, mis võimaldab sõlmida lepinguid nii, et kaasatud oleks kõik liikmesriigid ja Euroopa Parlament.
<P>
Täna on meil lõpuks rahaline läbipaistvus. On hea, et meie institutsioon ja nõukogu on valmis viivitamata kokku leppima. Teadlased ning lennu- ja kosmosetööstuse töötajad, kellest paljusid ma olen omaenda Toulouse'i piirkonnas kohanud, ootavad meilt suuri asju. Ärgem valmistagem neile pettumust.
<SPEAKER ID="322" NAME="Pierre Pribetich" AFFILIATION="PSE">
(FR) Härra juhataja, (kuuldamatu) Galileo, esimene ühenduse infrastruktuur, vajab, et kõigil osapooltel oleks ühine eesmärk - edu.
<P>
See väljakutse kinnitab vajadust selle toetuse järele, kuigi me ei vajanud kinnitust. Võrreldes rivaali GPSiga, on rida tagasilööke kahjuks seni edasiminekut takistanud. Selle muudetud raportiga varustame endid ühisel otsusel põhineva edu saavutamiseks vajalike vahenditega. Meie uus eesmärk selle ülemaailmse navigatsioonisüsteemi ehitamisel peab olema kaugemal keerukatest regulatsioonidest, see peab olema uus arhitektuur, selged kohustused ja uued juhtimispõhimõtted.
<P>
Sellisel juhul ei pikenda me enam praegust viie aasta pikkust viivitust. Meie ühine kohustus on jälgida selle tegelikku rakendamist ning tegeleda turu hõivamisega selle arendamisele kaasa aidates. Elektroonika- ja tarkvaratööstusel on raadionavigatsioonisüsteemi edust palju võita. Olemasolevast süsteemist eelistatumaks muutumise nimel seisab ees raske lahing.
<SPEAKER ID="323" NAME="Zuzana Roithová" AFFILIATION="PPE-DE">
(CS) Daamid ja härrad, lubage mul keskenduda Galileo Euroopa GNSS Järelevalveameti peakorteri asukoha küsimusele. Minu vastus on, et Tšehhi Vabariik on selleks kõige paremini valmis riik ning lisaks on see liikmesriik, kus ei asu veel ühtegi Euroopa asutust. Praha asub strateegilises kohas Euroopa südames ning uue peakorteri jaoks välja pakutud hoones endises Klecany militaartsoonis asub praegu informaatikaministeerium. Lisaks sellele on Tšehhi Vabariik kõrge turvalisuse tasemega riik ning selle teadus ja uuringud on vähemalt võrreldavad Euroopa Liidu arenenud riikidega. Tšehhi Vabariigis on alates 2001. aastast käigus olnud projekt, mis uurib süsteemi nelja kasutusala raudteede, maanteede, lennujaamade ja ohtlike kaupade veo jaoks. Prahas asuv Tšehhi tehnikaülikool koordineerib Ameerika ja Vene navigatsioonisüsteemidega ühilduva maapealse vastuvõtja väljatöötamise projekti. Lisaks sellele on Praha tuntud ja ilus Euroopa konverentside korraldamise sihtpunkt.
<SPEAKER ID="324" NAME="Andrzej Jan Szejna" AFFILIATION="PSE">
(PL) Härra juhataja, Galileo programm on lõpuks valmis. See on strateegiline vahend Euroopa Liidu tuleviku jaoks, arvestades selle panust sellistesse olulistesse integreerumise valdkondadesse nagu teadusuuringud ja innovatsioon, Euroopa kosmosepoliitika ning Euroopa välis- ja julgeolekupoliitika. See on võimas vahend, mis võimaldab ELil mängida olulist rolli rahvusvahelisel areenil.
<P>
Täna esitatud eelnõu osas tuleb meeles pidada, et parlament tõi sisse väga selge ülesannete jaotuse ning jagas kohustused Euroopa Komisjoni, Euroopa satelliitnavigatsioonisüsteemi järelevalveasutuse ja Euroopa Kosmoseagentuuri vahel. Komisjon peab vastutama ainult projekti juhtimise eest, samas kui kõik järelevalveasutuse ja kosmoseagentuuri tegevused ja ülesanded peavad jääma väljapoole komisjoni pädevusala.
<P>
Lisaks väljendas parlament väga selgelt, et tulevikus enam viivitamist ei sallita ning Galileo institutsioonidevahelise rühma moodustamine aitab sellele kaasa. Selle ettepaneku toetamist kaaludes peab parlament meeles pidama, et satelliitraadionavigatsiooni infrastruktuuri loomine ületab üksikute liikmesriikide rahalist ja tehnilist potentsiaali, mistõttu see ongi ühenduse meede.
<SPEAKER ID="325" NAME="Reinhard Rack" AFFILIATION="PPE-DE">
(DE) Härra juhataja, tahan ühineda oma kolleegidega, kes on eraldi kiitnud volinik Jacques Barrot'd ning meie raportööre Etelka Barsi-Patakyt ja Angelika Nieblerit nende visaduse eest.
<P>
Meil on võimalikult kiiresti vaja toimivat Galileo süsteemi ning, veelgi enam, meie enda Euroopa süsteemi. Meil on tuhandeid ülesandeid, mida me tahame selle süsteemi abil täita. Me tahame tõhusamalt kontrollida oma liiklusvooge maanteel ja vetel ning me tahame korraldada oma õhuliiklust nii, et säästaksime siin parema korraldusega võimalikult palju energiat, astudes nii mõistlikke samme kliimamuutuste aeglustamiseks.
<P>
Sellel taustal on meie kõigi jaoks eeliseks iga võidetud kuu. Seetõttu peaksime sellel teel liikuma keskendunumalt.
<SPEAKER ID="326" NAME="Jörg Leichtfried" AFFILIATION="PSE">
(DE) Härra juhataja, arvan, et Euroopa Liit on selle süsteemiga õigel kursil. Samas peame ka väga kriitiliselt arvestama murdega, mida väljendas näiteks Tobias Pflüger. Me peame põhimõtte pärast selgeks tegema, millised erinevad satelliitnavigatsioonisüsteemid praegu töötavad ning kui sõltuvaks Ameerika Ühendriikidest me oleme selles valdkonnas muutunud. Seetõttu on hea, kui meil on võimalik seda millegagi võrrelda.
<P>
Eriti hea ja oluline on, et seda süsteemi kasutataks suures mastaabis raskeveokitele teemaksude kehtestamisel ning liiklusvoogude suunamisel maanteedelt raudteele, sest sellega on seotud nii palju võimalusi. Me võime kehtestada teemakse läbitud kilomeetrite arvu või sõidukitüübi põhjal, samuti võime kehtestada kogu Euroopa jaoks ühtsed teemaksud. Ma arvan, et see on oluline transpordi jaoks Euroopas ja oluline meie kõigi jaoks.
<SPEAKER ID="327" NAME="Jacques Barrot" LANGUAGE="FR">
Härra juhataja, ilmselt võimaldab see tekst, mille te vastu võtate, Euroopa Liidul välja töötada ühe käesoleva sajandi tähtsamaid tehnoloogiaid.
<P>
Härra juhataja, tahaksin eriti tänada igaühte, kes aitas kaasa selle edu saavutamisele siin parlamendis. Esiteks tahaksin tänada Etelka Barsi-Patakyt, kes ei lakanud Angelika Niebleri juhitavas komisjonis - ja ma tänan ka Angelike Nieblerit tema otsustava rolli eest kolmepoolsetel läbirääkimistel - kunagi Galileosse uskumast, jätkates samal ajal kõrgete standardite seadmist.
<P>
Samuti tahaksin tänada eelarvekomisjoni ja Reimer Böget, kes ei viibi täna siin. Aga härra Skynas oli raportöör, sest sel ajal me vajasime parlamendi toetust rahastamise tagamiseks.
<P>
Härra Jensen, tänan teid, et olete sedavõrd innukas Galileo toetaja transpordi- ja turismikomisjonis. Nagu Angelika Niebler ütles, on see Euroopa jaoks hea päev.
<P>
Härra juhataja, mul pole võimalik vastata kõigile sõnavõtjatele. Ma kuulasin neid hoolikalt, ma tegin märkmeid. Tahaksin öelda, et me peame nüüd pöörduma väikeste ja keskmise suurusega ettevõtete poole kõigis liikmesriikides, et teha ära need ettevalmistused ning lõpetada Galileo rakendused. Mul on võimalus veel teie ette tagasi pöörduda, et kirjeldada kõiki neid rakendusi, mis hõlmavad nii transporti kui ka tsiviilkaitset. Igal juhul on Galileo tulevikus märksa tõhusam kui praegune GPS.
<P>
Samuti tahaksin korrata oma soovi kutsuda ellu institutsioonidevaheline järelevalverühm, mis on veel üks moodus, kuidas meie institutsioone selle projektiga innukamalt tööle panna.
<P>
Tahaksin nüüd rääkida teile pisut ees ootavast tööst. Tänu Euroopa Parlamendi hääletusele on meil nüüd eelarve, õiguslik alus, selged juhtimispõhimõtted ja hankeplaan. Selle plaani koostamine polnud lihtne, sest eesmärk oli jagada töö kõigi meie liikmesriikides asuvate suuremate lennu- ja kosmosetööstuse ettevõtete vahel, korraldades samal ajal alltöövõttu, mida paljud teist täiesti õigustatult soovisid. Meie väikesed ja keskmise suurusega ettevõtted peavad samuti olema ehitusprotsessi kaasatud. Sellepärast määrasime hankeplaanis 40% vahenditest alltöövõtu jaoks.
<P>
Euroopa Komisjon sõlmib lepingu Euroopa Kosmoseagentuuriga. Me loodame, et see saab tehtud enne suve ning et me avaldame pakkumiskutsed kuue kindlaksmääratud peamise tööde paketi jaoks. Tahaksime sõlmida lepingud aasta lõpul, nii et satelliitide ja satelliitsüsteemi ehitus saaks alata esimesel võimalusel pärast uue aasta algust. Ülejäänud 26 satelliidi ehitamiseks kulub umbes kaks või kolm aastat. Nende ülessaatmiseks kulub veel üks või kaks aastat. Seetõttu tuleb Galileo tegevuskava väga täpselt järgida.
<P>
Pean ütlema, et insenerid ja tehnikud teevad kõvasti tööd. Nagu Gilles Savary eelnevalt ütles, on mul hea meel teatada, et Galileo teine satelliit Giove-B saadetakse kanderaketiga Sojuz Baikonurist üles sel pühapäeval, 27. aprillil 2008 kell 00.15 (kohaliku aja järgi kell 4.15). Giove-B on juba Baikonuris, kus see läbib enne stardipäeva viimased katsetused. Satelliit peaks jõudma oma lõpporbiidile umbes seitse tundi pärast starti ning seda juhitakse otse Fucino juhtimiskeskusest Itaalias. Me kõik peame lootma, et Giove-B kujuneb sama edukaks nagu Giove-A, eriti kuna kogu tehnika on Giove-B pardal juba olemas.
<P>
Härra Remek, lubage mul tänada teid siin viibimise eest, sest teie teate, mis seal kosmoses on.
<P>
Ma olen parlamenti põhjalikult tänanud, kuid uskuge mind, need ei ole õõnsad žestid. Mulle tõesti tundub, et kui see Euroopa projekt päevavalgust näeb, on parlament selleks andnud tõhusa panuse. Seepärast tänan teid veel kord. Üheskoos muudame Galileo edukaks.
<SPEAKER ID="328" NAME="Etelka Barsi-Pataky" AFFILIATION="PPE-DE">
(HU) Härra juhataja, mul pole võimalik piisavalt rõhutada, et Euroopa insenerid ja arendajad on teinud eeskujulikku tööd ning, nagu asepresident teatas, ootame Giove-B starti. Euroopa Komisjoni asepresident Jacques Barrot' esitas arutamiseks uue ettepaneku intensiivse üheaastase programmi kohta ning Euroopa Ühendus moodustas uue struktuuri ning lubas tagada vajaliku raha. Galileo programm on valmis uueks stardiks, teiste sõnadega on projekt teatava lõpuni jõudnud. Täpsemalt seisab meil ees palju raskeid ülesandeid. Tahan rõhutada, et programm GNSS, "valmistatud Euroopas”, ei teeni üksnes ühe või teise liikmesriigi või tööstuskontserni huve. Selle programmi rakendamisel tuleb seda alati meeles pidada. Ning lõpetuseks, härra juhataja, kui te lubate mulle isikliku märkuse - kui Galileo programm käivitati, ei olnud Ungari, kust mind 2004. aastal valiti, veel ELi liige, nagu seda polnud ka Sloveenia. Seetõttu olen eriti õnnelik, et me teeme selle uue stardi nimel koostööd 27. kuupäeval. Galileo on väga oluline samm tugeva Euroopa loomisel. Tänan teid.
<SPEAKER ID="329" NAME="Juhataja">
Arutelu on lõppenud.
<P>
Hääletus toimub homme.
<P>
Kirjalikud avaldused (kodukorra artikkel 142)
<SPEAKER ID="330" NAME="Janusz Lewandowski  " AFFILIATION="PPE-DE">
kirjalikult. - (PL) Olnud tunnistajaks ja osaliseks Galileo programmi rahalise baasi üle kokkuleppimise pikas protsessis, jälgin ma huviga Euroopa Liidu samme selle programmi rakendamiseks. Algsetest põhimõtetest suuresti erinev rahastamismeetod suurendab meie ühist vastutust programmi õnnestumise eest. Avaliku ja erasektori koostöö algatus lõppes fiaskoga. Me vastutame Euroopa maksumaksjate raha mõistliku kasutamise eest, jagamata riske erasektoriga.
<P>
Sellepärast on projektijuhtimise süsteem sedavõrd tähtis. Väga asjakohane on raporti projektis sisalduv selge avaldus, et Euroopa Ühendus on kõigi programmide EGNOS ja Galileo egiidi all loodavate materiaalsete ja immateriaalsete varade ainuomanik. Kahjuks liiguvad asjad aeglaselt - 11 aastat on möödunud sellest, kui Euroopa Komisjon esitas oma esimese teatise Euroopa satelliitnavigatsioonisüsteemi kohta. Viivitused on kahtlemata programmi maksumust mitmekordistanud ning suurendanud ohtu selle konkurentsivõimelisusele, kuna maailmas on tekkinud teisi sarnaseid algatusi. Maailm ei seisa paigal!
<P>
Programmi puhtalt ühendusekeskne ja avalik iseloom õigustab Euroopa Parlamendi demokraatlikust mandaadist tulenevaid nõudeid oma kontrolliva ja tegevusliku mõju suurendamiseks Galileo süsteemi ettevalmistavas ja rakendamisetapis.
