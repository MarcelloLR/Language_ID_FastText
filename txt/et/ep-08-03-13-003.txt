<CHAPTER ID="003">
Sooline võrdõiguslikkus ja naiste mõjuvõimu suurendamine arengukoostöös (arutelu)
<SPEAKER ID="034" NAME="Juhataja">
Järgmine punkt on Feleknas Uca raport arengukomisjoni nimel soolise võrdõiguslikkuse ja naiste mõjuvõimu suurendamise kohta arengukoostöös.
<SPEAKER ID="035" NAME="Feleknas Uca">
raportöör. - (DE) Hr juhataja, volinik, daamid ja härrad, viis päeva tagasi tähistasime rahvusvahelise naistepäeva 100. aastapäeva. Saavutatud on palju, kuid maailma vaeseimates riikides ei ole võrdsetest võimalustest veel jälgegi. Naiste ja tüdrukute inimõigused on veel kaugel sellest, et olla võõrandamatu, terviklik ja jagamatu osa inimõigustest, mida nõuti Ühinenud Rahvaste Organisatsiooni 1993. aasta Viini deklaratsioonis.
<P>
Raportis käsitlesin üksikasjalikult naiste ja tüdrukute olukorda arengumaades ja vaatlesin mooduseid, kuidas Euroopa arengukoostöö saab nende naiste elu parandada. Lubage mul tsiteerida veidi fakte ja numbreid.
<P>
Kaks kolmandikku kõigist maailma kirjaoskamatutest on naised. Enam kui 40 % naistest Aafrikas ei ole käinud algkoolis. Aafrika koguelanikkonnast moodustavad 52 % naised, kuid samas teevad nad 75 % põllumajandustöödest ning samuti toodavad ja turustavad nad 60-80 % toidust.
<P>
Komisjoni ajakohastatud strateegias naiste võrdõiguslikkuse ja osalemise kohta arengukoostöös on käsitletud olulisi valdkondi ja pakutud välja konkreetseid meetmeid võrdõiguslikkuse edendamiseks. Strateegial on kaks eesmärki: parandada soolise võrdõiguslikkuse süvalaiendamist ja pakkuda välja eraldi meetmeid võrdsuse edendamiseks. Ma tervitan ka 41 praktilist meedet vastutustundliku valitsemise, tööhõive, majanduse, hariduse, tervishoiu ja naiste vastu suunatud vägivalla valdkondades. Sellele vaatamata olen oma raportis mitmeid asju kritiseerinud. Lubage mul siin peamine lühidalt välja tuua.
<P>
Usun, et naiste vastu suunatud vägivallaga võitlemise meetmete keskmes peaks olema võitlus traditsiooniliste vägivalla vormide vastu. Teiseks, ma pean ütlema, et olen täitsa hämmastunud, et strateegias ei mainita majanduspartnerluslepinguid. Ei ole mitte ühtki viidet seosele naiste rolli tugevdamise ning ELi ja AKV riikide vaheliste majanduslepingute vahel. Mis puutub konkreetsesse olukorda, kus naised konfliktis osalevad, siis avaldan kahetsust asjaolu üle, et strateegias ei kommenteerita naiste konkreetset rolli nn nõrkades riikides ja vähim arenenud riikides. Erilist tähelepanu tuleks pöörata ka reproduktiivtervishoiule ja naiste seksuaalõigustele arengumaades.
<P>
Mul on väga kahju, et enamik muudatusettepanekuid tegeleb taas kord vaid raportist nende lõikude välja jätmisega, kus nõutakse naistele õigust vabalt ja iseseisvalt otsustada oma keha ja elu üle. Ma ei tahaks küll hoobelda, kuid minu raportit ei tohiks taandada sellele küsimusele. Selles kontekstis tervitan ma Kathalijne Maria Buitenwegi tehtud muudatusettepanekuid roheliste nimel ja tänan teda olulise panuse eest.
<P>
Reproduktiivtervishoiu kohta tahan praegu öelda vaid seda: igal naisel on õigus vabalt ja iseseisvalt otsustada oma keha ja elu üle. Naiste täielik juurdepääs seksuaal- ja reproduktiivtervishoiule on soolise võrdõiguslikkuse saavutamise eelduseks. Seniks, kuni naistele seda juurdepääsu keelatakse, otsustavad teised naiste kehade ja elude üle. Kindlasti ei saa ükski Euroopa humanistlikke traditsioone ja meie ühiseid väärtusi ja austust inimõiguste vastu tõsiselt võttev inimene seda tahta!
<P>
(Aplaus)
<SPEAKER ID="036" NAME="Louis Michel">
komisjoni liige. - (FR) Hr juhataja, daamid ja härrad, lubage mul alustada õnnitlustega raportöörile selle äärmiselt põhjaliku uuringu eest olulises valdkondadevahelises küsimuses. Naiste suurem osalemine majanduses ning võimu õiglane jaotamine meeste ja naiste vahel on tõepoolest arengu eeldused. Kui me ei suuda tagada soolist võrdõiguslikkust arengus, ei saavuta me kunagi aastatuhande arengueesmärke ega püsivat majanduskasvu.
<P>
Miks moodustavad Sahara-taguses Aafrikas naised vaid 34 % tööjõust tavalises tööhõives? Miks moodustab nende naiste töötasu vaid 10 % kogusissetulekust ja miks kuulub neile vaid 1 % varast? Ilmselgelt on need küsimused ülitähtsad. Ja miks, nagu Teie raportis on tähelepanu juhitud, moodustavad naised 70 % 1,3 miljardist absoluutses vaesuses elavast inimesest? See illustreerib väga konkreetset tragöödiat, mis on olemuselt seotud naiseks olemisega. Kahjuks ootab vastust liiga palju selliseid küsimusi. Isegi Euroopas, isegi meie oma liikmesriikide parlamentides, kus naiste esindatuse tase on suhteliselt kõrge, ei ole garantiid, et naiste prioriteete alati käsitletakse.
<P>
Oma partnerriikidele suunatud poliitikas tunnistame vajadust tõeliselt sügava poliitilise dialoogi järele. Ma võin teile öelda, et dialoog soolise võrdõiguslikkuse küsimuses ei ole alati lihtne - see võib hõlmata näiteks abi statistikale, et oleks tagatud andmete jagamine sooline liigitamine või nõuet, et eelarves oleks sotsiaalsektor paremini esindatud, sest paljudel juhtudel ei ole haridus ja tervishoid tegelikult prioriteetsed, kuigi on hästi teada, et naiste haridus ja tervis on arengu võtmesõnad.
<P>
Kõik need mured on kesksel kohal komisjonis 8. märtsil 2007. aastal vastu võetud teatises "Sooline võrdõiguslikkus ja naiste mõjuvõimu suurendamine arengukoostöös”. Selles ette nähtud poliitika on vastus Euroopa arengukonsensuses võetud kohustustele soolise võrdõiguslikkuse kohta kõigis meie koostööpoliitikates ja -tavades. Teatise eesmärk on arendada Euroopa nägemust ja pakkuda püsivat toetust soolise võrdõiguslikkuse edendamiseks kõigis arenevates piirkondades ja arengumaades.
<P>
Samuti on teatis juhend uute abimeetodite, eriti eelarvetoetuse, kohta. Ma vaidlen siinkohal vastu Teie raportis väljendatud kriitikale, sest usun, et eelarvetoetus pakub uusi võimalusi soolise võrdõiguslikkuse tõhusaks edendamiseks. Miks nii? Ma olen juba mitmel puhul, niivõrd kui võimalik, visandanud põhjused, miks mina pooldan eelarvetoetust. Eelarvetoetuse andmise fakt annab meile võrreldamatult suurema mõjuvõimu asjaomaste partnerriikide valitsusasutustega peetavas poliitilises dialoogis. See võimaldab meil näiteks arutada poliitilisi valikuid ja muuhulgas vajadust naiste potentsiaali parema propageerimise järele riigi majanduslikus ja sotsiaalses arengus. Samuti kaasneb meie toetusega sellistel puhkudel esitatud või indikaatoritest nähtuvate käegakatsutavate tulemuste kontrollimine, mis on alati sooga seostatavad ja toovad selgelt esile sugudevahelised erinevused, kui need eksisteerivad. Riigi tulemuste mõõtmiseks kasutatavad eesmärgid on kooskõlas aastatuhande arengueesmärkidega ning enamjaolt naiste elutingimuste parandamisel vägagi asjakohased. Nimetades vaid mõnda, hõlmavad need koolis käivate tüdrukute osakaalu suurendamist ja sünnituseelsete kontrollide arvu suurendamist. Edusammud, mida riik teeb nende eesmärkide saavutamisel, on aluseks, mille põhjal Euroopa Komisjon jaotab eelarvetoetusi.
<P>
Üks arutelul kõnelejatest mainis tingimuslikkust. Eelarvetoetuse andmine tähendab selgelt võimet mõjutada partnerit teatud määral austama kriteeriume ja järgima teatud tingimusi. Positiivne mõju on suurem, kui see oleks ilma eelarvetoetuse mehhanismita. Olgu kuidas on, ma olen valmis seda arutelu teises kontekstis jätkama. Ma olen oma seniste kogemuste põhjal siiski sügavalt veendunud, et eelarvetoetus - kus see on võimalik - on ilmselgelt palju tõhusam moodus edasiliikumiseks.
<P>
Aastaid on meil olnud kahetine lähenemine. Esiteks on sooline võrdõiguslikkus kaasatud kõigisse meie poliitikatesse ja tegevustesse, sealhulgas eelarvetoetuse meetmetesse ja poliitilisse dialoogi meie partneritega. Üks selle lähenemisviisi tagajärgi on vajadus koolitada kolleege, kes osalevad soolise võrdõiguslikkuse küsimusi käsitlevates delegatsioonides. Alates 2004. aastast on enam kui 1000 kolleegi saanud "soolise võrdõiguslikkuse” erikoolitust ja nüüd oleme loonud soolise võrdõiguslikkuse tugikeskuse, mis tulevikus seda koolitust korraldab. Teiseks rahastame konkreetseid meetmeid meeste ja naiste võrdõiguslikkuse edendamiseks.
<P>
Sellised meetmed sisalduvad teatud riiklikes sihtprogrammides kuid, mis veelgi olulisem, on olemas ka temaatilised programmid, mis täiendavad geograafilist koostööd. Näiteks on programmides "Investeerimine inimressurssidesse” ja "Inimõigused ja demokraatia” konkreetsed elemendid soolise võrdõiguslikkuse edendamiseks. Programmis "Investeerimine inimressurssidesse” on aastateks 2007-2013 eraldatud soolise võrdõiguslikkuse küsimustele 57 miljonit eurot, mis on aasta kohta keskmiselt kolm korda rohkem kui senised kulutused 2006. aastani. Loomulikult on sooline võrdõiguslikkus kaasatud ka teistesse temaatilistesse programmidesse, näiteks hariduse, tervishoiu või põllumajanduse valdkonnas või koguni keskkonna ja kultuuri valdkonnas.
<P>
Tõsi, meil on veel pikk tee käia, kuid ma olen veendunud, et jagades soolise võrdõiguslikkuse edendamise vastutust ja, mis kõige olulisem, koostöös arengumaade naistega, on vaesuse vastu võitlemine ja õiglasema ühiskonna ülesehitamine võimalik.
<SPEAKER ID="037" NAME="Gabriela Cre">
ţu, arvamuse koostaja, naiste õiguste ja soolise võrdõiguslikkuse komisjon. - (RO) Austatud kolleegid, ma näen, et raport on juba kutsunud esile reaktsioone. Loodame, et see näitab raporti poliitilist olulisust.
<P>
Komisjoni teatis oli väga hea alus ja parlament lisas vajalikke täpsustusi. Ma tahaksin lihtsalt selgitada selle seisukoha aluseks olevat põhimõtet. Eesmärk oli selge - toetada naiste rolli arengukoostöös. Lisaks võrdsusega seotud argumentidele, on ka muidu selge, et naistesse investeerimine tasub ära, sest nad on suurepärased tulemuste paljundajad.
<P>
Kuid kuidas jõuda selle eesmärgini maksimaalselt tõhusalt? Me võiksime abisaajariikidelt nõuda rangeid kriteeriume naiste olukorra parandamiseks. Tegelikult on sellised kriteeriumid juba olemas. Meie tingimustele võidakse vastata negatiivse reaktsiooniga, kogemuste ja haldussuutlikkuse puudumisega, formaalse kohustuste võtmisega strateegiliste arengukavade abil ja võimetusega neid kohustusi ellu viia. Kohustuste mittetäitmine võib tähendada abi vähendamist või peatamist. See mõjuks negatiivselt tegelikele abisaajatele ning lõppkokkuvõttes maksaksid valitsuste ebapädevuse eest naised ja seda me ei taha.
<P>
Seetõttu otsustasime nõuda nende tingimuste täitmist, mida ise saame kontrollida ja milleks meil on vahendid olemas. Sel põhjusel palume komisjoni ja liikmesriike tagada järjekindlus teiste ühenduse poliitikatega ja arengupoliitikaga. Muidu võib juhtuda, et siseriikliku kaubanduspoliitika või ühise põllumajanduspoliitika teatud aspektid mõjutavad negatiivselt meie eesmärke.
<P>
Võttes arvesse olulisi erinevusi liikmesriikide sooküsimuste poliitikates, usume, et Euroopa Komisjon peaks koostama liidu soolise võrdõiguslikkuse tegevuskava, mis on eeltingimus naiste tõelisele ja tõhusale osalemisele arengukoostöös, mis on peamiselt liikmesriikide pädevuses olev poliitika. Uutes toetuse andmise vahendites tundub naistele suunatud tähelepanu vähenenud olevat.
<P>
Palume hinnata nende soolist mõju ja parandusmeetmete piisavust võrreldes Euroopa kodanike ees võetud kohustuste ja vahendite kasutamise läbipaistvusega.
<SPEAKER ID="038" NAME="Anna Záborská">
fraktsiooni PPE-DE nimel. - (SK) Soolise võrdõiguslikkuse ja naiste mõjuvõimu suurendamise raporti koostamine ei saanud olla kerge, nagu nähtub ka selle mahust.
<P>
Kuigi ma kõigega kolleeg Feleknas Uca raportis ei nõustu, tahaksin teda õnnitleda järjepidevuse ja täpsuse eest, millega ta sellele teemale on lähenenud. Selle küsimuse arutamisel tuleks rõhutada, et oluline on toetada naiste väärikust ja nende rolli tegutsemisel ühiskonna ühise heaolu nimel.
<P>
Arengumaades (kuid mitte üksnes seal) kannatavad paljud naised diskrimineerimise ja vägivalla all, töötavad tihti kehvades tingimustes ja madala palga eest, ei oma juurdepääsu esmasele arstiabile, töötavad liiga pikki päevi ning on silmitsi alandamise ja füüsilise väärkohtlemisega. Selle tulemuseks on ebapiisav arengutase. Kõik need asjaolud mõjutavad ka nende pereelu kvaliteeti. Edendada arengut ja suurendada soolist võrdõiguslikkust rahu nimel 21. sajandil - need on konkreetsed meetmed, mis võivad olukorda parandada. Meil tuleb korduvalt, kompromissitult ja igal võimalusel mõista hukka seksuaalne vägivald, mida naiste ja noorte tüdrukute vastu tihti tarvitatakse. Meil tuleb julgustada arengumaid võtma vastu seadusi, mis pakuvad naistele tõhusat kaitset.
<P>
Iga inimese austamise nimel tuleb meil hukka mõista ka laialt levinud ebakultuur, millega kaasneb isegi väga noorte tüdrukute süsteemne seksuaalne ärakasutamine ja väärikuse hävitamine. Neid sunnitakse pakkuma oma keha ja andma oma panuse seksitööstusega riisutavatele miljardilistele kasumitele. Kahjuks on nende kliendid pärit enamasti tsiviliseeritud maailmast, sealhulgas Euroopa Liidust. Naised sõjaliste konfliktide piirkonnas on süstemaatilise vägistamise ohvrid poliitilistel eesmärkidel.
<P>
Ma tunnustan neid naisteliikumisi, mis töötavad naiste väärikuse tõstmise nimel. Arengumaade naiste aitamise küsimuse käsitlemisel ei tohi unustada, et peale arengufondide rahalise abi on olemas ka tõhus usuliste ja heategevusorganisatsioonide võrgustik. Paralleelsete kavade ja mikrolaenudega vaestele on seda algatust mitmeid aastaid toetanud ka kohalikud kirikud. Väga meeliülendav on näha vaeste naiste kannatliku, ausa ja raske töö tunnustamist. Seda tuleb toetada ka uute algatuste edu levitada aitavate struktuuride reformimisega.
<P>
Naistele tuleb anda võrdsed võimalused, õiglane tasu, võrdõiguslikkus karjääriredelil, võrdne juurdepääs haridusele kõigil tasanditel, juurdepääs arstiabile ja võrdsus pereasjades. Naiste osalemine poliitikas nõuab julgust, kuid arengumaade naiste edusammud on meie kõigi edusammud.
<SPEAKER ID="039" NAME="Anne Van Lancker">
fraktsiooni PSE nimel. - (NL) Kas võiksin oma fraktsiooni nimel öelda, et meie toetame ühemõtteliselt Feleknas Uca raportit ja õnnitleme volinikku soolise võrdõiguslikkuse strateegia puhul. Peaaegu kõik riigid võtsid kaheksa aastat tagasi kohustuse täita aastatuhande arengueesmärgid. Pool sellest ajast on juba läbi ja näib, et enamikku eesmärke ei suudeta Aafrikas saavutada.
<P>
Naistel on vaesuse vastu võitlemisel keskne roll, kuid ikka veel ei ole neil võrdset juurdepääsu haridusele, tervishoiule, tööle või vara omandamisele. Nende sotsiaalne staatus on madal ja naiste vastu suunatud vägivald on laialt levinud. Samas, enamiku meie partnerriikide strateegilistes programmides naisi lihtsalt ignoreeritakse. Seega tuleb tõepoolest asetada soolise võrdõiguslikkuse mõõde meie partnerriikidega peetavate poliitilise dialoogi keskmesse ning poliitika kujundamisse tuleb kaasata naisteorganisatsioonid.
<P>
Leian, et on koletislik, et kolleegid fraktsioonidest PPE ja UEN tahavad jätta raportis välja otsese viite seksuaal- ja reproduktiivtervishoiule, sest kui naistel on võimalik ise otsustada oma keha üle ning selle üle, kas ja millal saada lapsi, siis ei päästa see mitte üksnes miljonite naiste elu, vaid lastel on ka rohkem võimalusi ja kogukonnad muutuvad tugevamaks. Kõik, kes seda eitavad, õõnestavad elanikkonna- ja arengukonsensust, mille rahvusvaheline üldsus kiitis heaks 1994. aastal, ja sellel me ei lase juhtuda.
<P>
Üks sõna lõpetuseks: ma toetan täielikult roheliste fraktsiooni nõudmist Euroopa naiste õiguste saadiku koha loomiseks. Naiste saadik annab maailma naistele näo ja hääle Euroopas ja Euroopa valitsustes ning tuletab aeg-ajalt volinikele meelde antud lubadusi.
<SPEAKER ID="040" NAME="Renate Weber">
fraktsiooni ALDE nimel. - Hr juhataja, sooline võrdõiguslikkus ja naiste mõjuvõimu suurendamine on väärtused ja põhimõtted, mida me kõik Euroopa Liidus ülistame. Seega tuleb neid olemasoleva koostöö raames arengumaadega kindlasti jagada. Nende poole pöördudes on meil tohutu suur vastutus, sest topeltstandardite kuulutamine seaks meid moraalse põlguse alla ja vähendaks kindlasti meie usaldusväärsust. Ma vihjan konkreetselt täna hääletamiseks esitatud muudatusettepanekutele, mis on samad muudatusettepanekud, mille arengukomisjon tagasi lükkas.
<P>
Kardan, et riskime kasutada erinevaid mõõdupuid ühest küljest oma arengupartneritele väljendatud väärtustes ja teisest küljest, kui me ise neid Euroopa Liidus kasutame. Me ei saa lubada jätta sellest raportist välja viited reproduktiivõigustele, sest naiste õiguste edendamisel ja naiste mõjuvõimu suurendamisel on see keskne teema.
<P>
Nagu raportis on õigesti rõhutatud, on naiste seksuaal- ja reproduktiivtervishoiu ja -õiguste täielik kasutamisvõimalus soolise võrdõiguslikkuse saavutamise eeltingimuseks. Reproduktiivõiguste kaitse - st oma perekonna planeerimine sünnituste aja ja vahede ning laste saamise otsustamise mõistes ilma diskrimineerimise, sunduse või vägivallata - annab naistele vabaduse osaleda ühiskonnas täielikumalt ja võrdsemalt.
<P>
Me ei saa oma partnerite puhul minna vaid poolele teele ja väita siis, et meie eesmärk on tervemad ja tugevamad naised, kes on võimelised aktiivselt ja võrdselt ühiskonnas osalema. Andke mulle andeks mu karmid sõnad, kuid minu jaoks on see puhas silmakirjalikkus. Me ei suuda neid eesmärke saavutada, kui me algatuseks põhilised küsimused välja jätame või jätame oma põhimõtetest teistsuguse mulje, erineva sellest, mida me kodus järgime.
<P>
Tänapäeva maailmas ei ole soolise võrdõiguslikkuse edendamine ja naiste mõjuvõimu suurendamine arengumaades kerge ülesanne. Nende eesmärkide täitmine tähendab tõelist pühendumist ja tegevusi ning, eelkõige, tähendab see usku meie suhetesse arengumaadega.
<SPEAKER ID="041" NAME="Margrete Auken">
fraktsiooni Verts/ALE nimel. - (DA) Hr juhataja, 750 miljonit naist elab vaesuses ja need naised võitlevad enda ja oma perekondade ellujäämise eest. Eurooplastena peame võitlema koos nendega õiguse eest paremale elule. Naiste roll on hindamatu, kuid nende võimeid ja potentsiaali ei hinnata. Nende juurdepääs haridusele, tööle ja varale on tõsiselt piiratud. Üks ELi esmaseid ülesandeid peaks olema see, et naised oleksid ELi arengualase töö keskmes. Praeguse asjade käigu juures põhjustavad meie poliitikad liiga tihti naiste juba niigi madala staatuse alandamist ning sel põhjusel olen ma Feleknas Uca raportiga väga rahul.
<P>
Kindlasti ei tohi seda raportit lahjendada, nagu paljud Euroopa Rahvapartei (Kristlike Demokraatide) ja Euroopa Demokraatide fraktsiooni ning fraktsiooni Liit Rahvusriikide Euroopa eest liikmed püüavad teha oma muudatusettepanekutega, mis jätaksid välja kogu jutu naiste seksuaal- ja reproduktiivõigustest. Nagu on juba mitu korda öeldud, on need õigused ülitähtsad, et naised saaksid võtta vastutuse enda ja oma perekonna elu eest. Nende jaoks on see tihti elu ja surma küsimus. Naistel peab olema õigus ja võimalus öelda "ei”, et vältida vägivalda ja saada haridust ja võimalus ise oma elu korraldada. See on ülioluline, kui tahame, et meie arenguabi tooks kaasa arengu ning kui naised ei ole selle töö keskmes, siis on see ebamoraalne ja rumal.
<P>
Kahjuks jääb loomulikult vajaka poliitilisest tahtest - mida on samuti juba öeldud - ja seega toetavad paljud meist ELi naisküsimuse kõrge esindaja määramise ettepanekut. Kõrge esindaja peaks tagama, et naised kogu maailmas oleksid kaasatud poliitilisse ja sotsiaalsesse töösse, mis tähendaks, et nad kasutaksid mõjuvõimu, mis neil kui poolel maailma elanikkonnast peaks olema. Naised ei tohi muutuda ohvriteks või vaesekesteks. See on meie kõigu huvides, et nad oleksid meie kõigiga võrdväärsed.
<SPEAKER ID="042" NAME="Luisa Morgantini">
fraktsiooni GUE/NGL nimel. - (IT) Hr juhataja, daamid ja härrad, mida ma oskan öelda? Kogu tunnustus komisjonile hästi üles ehitatud teatise eest, milles esmakordselt nähakse ette sooline võrdõiguslikkus Euroopa arengukoostöö strateegias, järgides samas nõudeid, mida on esitanud suured naiste rühmad, kes ei ole nõus olema ohvrid. Vastupidi, meie keeldume olemast ohvrid ja mängime peaosa oma elus ja seksuaalsuses ja otsustame ise, millises ühiskonnas tahame elada - ühiskonnas, mis suudab võidelda diskrimineerimise, ebaõigluse, vägivalla ja riikide ja meelte militariseerimise vastu ja suudab võita.
<P>
Kogu tunnustus ka Feleknas Uca raportile, milles vaadatakse sügavuti ja käsitletakse aspekte, mida komisjon ei ole arvestanud, kuid peaks minu meelest aktsepteerima. Siinkohal ei ole mul vaja korrata arve, kui palju naisi elab armetus viletsuses, kui palju naisi on kirjaoskamatud või nakatunud AIDSi või malaariasse ning kui paljud naised on kannatanud füüsilist või seksuaalset vägivalda, eriti oma kodus, isegi Euroopas.
<P>
Loevad praktilised meetmed: valitsemine, haridus, tervishoid, naiste vastu suunatud vägivald, juurdepääs varale ja tööle ning, nagu Feleknas Ucagi ütleb: ELi majandus- ja kaubanduspoliitika, mis ei oleks vastuolus arengupoliitikaga.
<P>
Vaja on palju tugevamat süvalaiendamist, mis nõuab suurt rahalist ja tööjõu panust komisjoni delegatsioonidesse ja suure mõjujõuga projektidesse, nagu on mikrolaen. Need on praktilised meetmed, mis loovad tõenäoliselt pikaajalise suhte kohalike ja riiklike naisteliikumistega, erinevate riikide naisteühendustega, mis on moodustatud võitlemiseks kõrbestumise vastu, konfliktide kiireks lahendamiseks ja võitlemiseks õiguse eest tervishoiule, eluasemele ja veele.
<P>
Ma tahaksin öelda midagi muudatusettepanekute kohta, millega tahetakse jätta välja viited erinevatele rahvusvahelistele strateegiatele - Kairost Maputoni - naiste reproduktiivtervise ja vabade reproduktiivõiguste kohta. Elu kaitsmine on puutumatult püha. Õigus elule tähendab siiski, et ei saa kõhelda arengupoliitika elluviimises, mis ...
<P>
(Juhataja katkestas kõneleja)
<SPEAKER ID="043" NAME="Urszula Krupa">
fraktsiooni IND/DEM nimel. - (PL) Hr juhataja, raport soolise võrdõiguslikkuse ja naiste mõjuvõimu suurendamise kohta arengukoostöös käsitleb probleeme, mis mõjutavad naisi näiteks Aafrika ja Aasia riikides. Selles nähakse ette strateegia, mis hõlmab meetmeid erinevates kategooriates: sooline võrdõiguslikkus, poliitiline süsteem, tööhõive, haridus, tervishoid ja naiste vastu suunatud vägivald.
<P>
Nagu me teame, on naiste ja meeste võrdsed õigused oluline aspekt sotsiaalses arengus, mis meie Euroopa tsivilisatsioonis on talletatud inimõigusi ja kõigi inimeste austamist käsitlevates alusmäärustes. Kuid võrdsed võimalused ja naiste diskrimineerimise vastu võitlemine ei ole mitte ainukesed sotsiaalse arengu tingimused. Sotsiaalne edasiminek sõltub mitmetest teguritest, alates eetiliste ja moraalsete põhimõtete täitmisest, mis aitavad oluliselt vähendada naiste ärakasutamist, vägivaldset kohtlemist, petmist ja muud moodi manipuleerimist, sealhulgas naiste diskrimineerimist ja rõhumist.
<P>
Naiste dramaatilised elutingimused Aafrika riikides on tagajärg loodusvarade rüüstamise poliitikale ja rahvusvaheliste ettevõtete spekuleerimisele, kes rikastuvad kohaliku elanikkonna elu ja tervise arvel. Eelarvetoetused ja muud ELi programmid ei kompenseeri röövelliku majanduse põhjustatud kahjusid. Seksuaalset ärakasutamist ja suguhaiguste levikut soodustab ka eetiline relativism. Seksuaalne vabadus sellisel moel röövib naistelt nende väärikuse, alandab nad seksobjektide tasemele ja õhutab vägivalda. Naiste olukorda ei paranda mitte rasestumisvastaste vahendite ja abortide suurem rahastamine, vaid rahaline toetus peredele, eriti paljulapselistele peredele, et haridus ja areng oleksid võimalikud, parandada tervishoidu ja sotsiaalset kaitset, eriti rasedate naiste puhul. Haritud naistel, kel on soodumus saada juhiks või soov osaleda poliitikas, peaks kahtlemata olema võimalus kandideerida ja kasutada oma psühhofüüsilist erinevust, et laiendada nägemust teemade kohta, mis ei ole olulised mitte üksnes naiste ja laste jaoks.
<P>
Soolise võrdõiguslikkuse süvalaiendamisel kui kesksel ideel - mis on andnud meile muuhulgas isapuhkuse - on juba ka tulemused, mida võiski oodata, sest mitte üksnes Rootsi isad ei eelista põhjapõdrajahti või ajalehe lugemist laste järele vaatamisele. Seksuaalse kallaletungi türannia, mida levitavad massiteabevahendid, mõjutab...
<P>
(Juhataja katkestas kõneleja)
<SPEAKER ID="044" NAME="Filip Kaczmarek" AFFILIATION="PPE-DE">
(PL) Hr juhataja, Feleknas Uca raport käsitleb sellist olulist teemat nagu sooline võrdõiguslikkus arengukoostöös. Kahjuks kahjustavad raportööri kahtlemata positiivseid kavatsusi ülemäärane ja vastuoluline seksuaal- ja reproduktiivtervishoiu ja -õiguste teema esitus. Seda teemat ei tohiks käsitleda vastuoluliselt, kuid raportis on kasutatud paradoksaalset keelt, mida Euroopa Liit nii tihti kasutab. Just nimelt see kummaline keelekasutus kaugendabki ELi oma kodanikest ja muudab arusaamatuks võõrandunud bürokraatlikuks masinaks. See ongi see, kuidas me loome ja toidame ELi oponente.
<P>
Seepärast loodan, et fraktsiooni PPE-DE muudatusettepanekud siin saalis vastu võetakse. Miks? Sellepärast, et "reproduktiivtervishoiu ja -õiguste” all mõtlevad selle raporti esitaja ja propageerijad tegelikult nendele sõnadele vastupidist. "Reproduktiivõigused” ei tähenda laste saamise piiramist. Mida siin on tehtud, on see, et negatiivsetele tagajärgedele - laste saamise piiramisele - on antud positiivne nimi. See on sulaselge pettus.
<P>
Inimesed, kes propageerivad elanikkonna vähendamist vaestes riikides ja rasestumisvastaste vahendite või abordi soodustamist, ei tohiks peituda selliste mõistete taha nagu reproduktiivtervishoid ja -õigused. Asju tuleb nimetada õigete nimedega. Mulle näib, et seda ei taheta teha, sest kaldutakse arvama, et Euroopa Liit ei peaks ennast sellistesse asjadesse segama. Kas selles ei ole midagi kahtlast, et eurooplased soodustavad ja rahastavad rasestumisvastaseid vahendeid ja aborti väljaspool Euroopa Liitu? Aafrikas ja Aasias, nagu ka ELis, peaksid selle valdkonna poliitika üle otsustama riigid. Raportis on öeldud, et otsustama peaksid naised. Kuid samas ütleme meie nendele naistele Aafrikas, mida teha tuleks. Mulle tundub, et siin on mingi segadus.
<P>
Veel üks argument: ei ole seost suure laste arvu ja võrdõiguslikkuse põhjuse ja tagajärje vahel. Need kaks asja ei ole oma vahel seotud ning mina ei suuda aru saada, miks selles raportis on need omavahel seostatud.
<SPEAKER ID="045" NAME="Alain Hutchinson" AFFILIATION="PSE">
. - (FR) Hr juhataja, volinik, daamid ja härrad, ainult see üks kord ei taha ma rääkida raportist endast - mille puhul ma raportööri õnnitlen -, vaid pigem kohe hääletusele pandavatest muudatusettepanekutest ning tahan öelda, et minu meelest on meie fraktsiooni UEN kolleegide esitatud muudatusettepanekud sõna otseses mõttes skandaalsed.
<P>
(Aplaus)
<P>
Seeläbi, et keeldub toetamast selles raportis igasugust vihjet või viidet rasestumisvastaste vahendite probleemidele, keeldub fraktsioon UEN tegelikult tunnistamast, et lõunapoolkera naistel on samuti õigus inimväärsele elule. See on rohkem kui skandaalne, see on vastutustundetu ja silmakirjalik, kui teame, et nõuetekohase pereplaneerimise puudumine mõistab miljonid inimesed kogu maailmas tarbetutesse kannatustesse, haigustesse ja surma - kõige rohkem kannatavad seejuures naised ja lapsed, keda nad siia ilma toovad, liiga tihti vastu enda tahtmist.
<P>
Vähem kahetsusväärsed ei ole fraktsiooni PPE-DE esitatud muudatusettepanekud. Nad lihtsalt sõnastavad oma ideed teisiti, eelkõige keeldudes tunnustamist naiste õigust omada kontrolli oma fertiilsuse üle. Enamikus arengumaades kannatavad naised ja tüdrukud - isegi noored tüdrukud - jätkuvalt laialdast diskrimineerimist ja täiesti talumatut vägivalda. Kõik, kes ei nõustu seisukohaga, et igal naisel nendes riikides peab olema täielik õigus kontrollida omaenda saatust, keelduvad selgelt tunnistamast neid naisi meestega võrdseteks. Samas ei tohiks reproduktiivtervishoid olla selline ärevusttekitav teema - see tähendab lihtsalt seda, et inimestel peab olema võimalik kogeda vastutustundlikku, rahuldustpakkuvat ja turvalist seksuaalsust ning et naistel peab olema vabadus valida, kas ja millal lapsi saada. See tervishoiualane mõiste viitab sellele, et naistel ja meestel on võimalik võrdselt valida rasestumisvastane meetod, mis on ohutu, tõhus, taskukohane ja vastuvõetav.
<SPEAKER ID="046" NAME="Olle Schmidt" AFFILIATION="ALDE">
(SV) Hr juhataja, on oluline, et oleksime kindlad selles, mida tahame. Liiga kaua on seda tegelikult inimõiguste teemalist arutelu varjutanud erinevad poliitilised kaalutlused. On ütlematagi selge, et naisel on õigus otsustada omaenda keha üle. Seepärast ei jätnud ma suguelundite moonutamise arutelus kõrvale küsimust selle kohta, kas šariaadi kohaldamine on võrdsustatav inimeste ebavõrdse kohtlemisega. Keegi ei tuleks selle pealegi, et keelata mehel ise otsustada oma paljunemise üle või näiteks kultuurilistest väärtustest tulenevatel põhjustel keelata mehel võimalus teenida omaenda raha ja olla iseseisev.
<P>
Kolmandas maailmas tegutsemisel peavad ELi kui maailma suurima abiandja väärtused olema alati selged. Märksõnaks peavad olema inimõigused, mis minu arvates ei tähenda üksnes teoreetilist, vaid ka praktilist võrdõiguslikkust. Peame suutma selgeks teha, et turumajandus on vaestele naistele ja meestele hea, mitte halb. Vähemalt näitab seda mikrokrediidi kampaania edukus, mis on andnud miljonitele haavatavatele naistele maailmas nii heaolu kui mõjuvõimu.
<P>
Loomulikult ei ole meie asi rikkast maailmast sundida teistele inimestele peale teatud elustiili, kuid meil on vastutus, millele on minu meelest oluline tähelepanu juhtida, pakkuda valikuvõimalusi seal, kus praegu ei ole mingeid valikuid. Seepärast olen ka mina, nagu paljud mu kolleegid siin, tõeliselt pettunud nähes mõnesid esitatud muudatusettepanekuid muidu nii heale ja olulisele raportile. Need muudatusettepanekud osutavad täiesti vales suunas.
<P>
Minu taga olevale kolleegile tahaksin öelda, et kui ma olin Rootsi parlamendi saadik, siis olin ma kuus kuud pojaga kodus isapuhkusel. Ma usun, et minust sai parem lapsevanem kui enne. Loomulikult loen ma ajalehti, kuid mu peamine kohustus oli hoolitseda oma laste eest ja teha seda koos oma naisega. Ma võin selle kohta ainult head öelda. Minu meelest peaks rohkem inimesi seda kogema ja nägema, kui oluline on perekonda koos hoida - mees, naine ja lapsed.
<P>
(Aplaus)
<SPEAKER ID="047" NAME="Raül Romeva i Rueda" AFFILIATION="Verts/ALE">
(ES) Hr juhataja, ma tahaksin alustada entusiastliku heakskiiduga sellele raportile, sest see on erinevatel põhjustel oluline.
<P>
Esiteks õiglus: kui naised ja tüdrukud teevad ligikaudu kaks kolmandikku tööst maailmas, siis nende sissetulek on vaid 5 % ja vaesus on selgelt naise näoga.
<P>
Teiseks väärikus: minu meelest tuleb asendada nii sagedane kujutis naistest kui haavatavatest ohvritest kujutisega naistest kui väga mitmekesisest sotsiaalsete tegutsejate rühmast, kellele on väärtuslikud vahendid ja võimed ja oma eesmärgid; see hõlmab muu hulgas tunnustamist, et naisel on õigus ise otsustada oma seksuaalsuse ja keha üle.
<P>
Kolmandaks tõeline pühendumus ja järjepidevus: on kahetsusväärne, et soolise võrdõiguslikkuse süvalaiendamisega vabandatakse tihti konkreetsete ettepanekute ja eesmärkide puudumist näiteks riikide strateegiadokumentides.
<P>
Kõigil nimetatud põhjustel usun mina selle raporti toetamisse ja usun, et see peaks saama absoluutse häälteenamuse.
<SPEAKER ID="048" NAME="Gay Mitchell" AFFILIATION="PPE-DE">
Hr juhataja, see on raport soolise võrdõiguslikkuse ja naiste mõjuvõimu suurendamise kohta arengukoostöös. Miks siis kavatsevad sotsialistid, liberaalid ja veel mõned hääletada täna hommikul muudatusettepaneku vastu, mis püüab leida teavet naiste diskrimineerimise kohta, mis algab juba emaüsas?
<P>
Muudatusettepanekus, mis on esitatud minu, Nirj Deva ja Irena Belohorská nimel, kutsutakse komisjoni üles paluma kogu maailmas kõikidelt liidu partneritelt (nii valitsustelt kui VVOdelt), et nad teostaksid kõikide abortide puhul pidevat sooanalüüsi ning teavitaksid nendest leidudest regulaarselt Euroopa Parlamenti. Ehk võiks Alain Hutchinson meile öelda, mida sellise teabe saamises nii hirmsat on? Parlament kavatseb täna hommikul silma kinni pigistada ja hääletada selle muudatusettepaneku vastu, samas kui paljudes riikides on poegade eelistamine viinud miljonite tüdrukute elimineerimiseni vanemate soolise eelistuse tõttu. Samuti sureb väikseid tüdrukuid tahtlikult hooletusse ja nälga jätmise tõttu. UNFPA andmetel on ainuüksi Aasias "kadunud” 60 miljonit tüdrukut. Mõnede riikide kohta on andmeid, et soo valimine on rohkem levinud linnades, kus tehnoloogia (lootevee uuring ja ultraheli) on kättesaadav ja seda on võimalik ära kasutada. Teistes riikides esineb seda rohkem maapiirkondades, kus UNFPA andmetel eelistatakse poegi. Tütreid peetakse mõnedes riikides majanduslikuks kohustuseks ja UNFPA andmetel rõhutab sündide sooline suhe, mis on veidi kõrgem, seda veelgi. Naiste ja tüdrukute puudus mõnedes Aasia riikides võib tuua kaasa ärevust tekitavad sotsiaalsed tagajärjed, sealhulgas suurema nõudluse naiste inimkaubanduse järele, kas siis abiellumise või seksitöö eesmärgil, ja nende üldise olukorra halvenemise. Need on UNFPA sõnad, mitte minu.
<P>
Milline on parlamendi seisukoht? Vaadata teises suunas. Läbi ajaloo on enamused eksinud, näiteks Austria ja Saksamaa 1930ndatel aastatel. Kuidas saab väidetav esindusorganisatsioon nagu Euroopa Parlament minna kaasa sellise ebaõiglusega ja hääletada selle muudatusettepaneku vastu? Me lihtsalt püüame leida teavet...
<P>
(Juhataja katkestas kõneleja.)
<SPEAKER ID="049" NAME="Ana Maria Gomes" AFFILIATION="PSE">
Hr juhataja, õnnitlen oma kolleegi Feleknas Ucat selle suurepärase raporti puhul ja tervitan kahetist lähenemisviisi komisjoni teatises, milles keskendutakse nii soolise võrdõiguslikkuse süvalaiendamisele kui konkreetsetele naiste mõjuvõimu suurendavatele meetmetele. Mina taunin seda, et paljudes arengukoostöö rahastamisvahendi riikide strateegiadokumentides viidatakse soole vaid kui horisontaalsele küsimusele ega täpsustata konkreetseid meetmeid, eesmärke või rahalisi eraldisi. See tähendab, et vaatamata strateegilisele raamistikule võivad soolise võrdõiguslikkuse jõupingutused arengukoostöös taanduda lähiaastatel vaid retoorikale.
<P>
Soolisi tulemusnäitajaid tuleks hinnata vahe- ja lõpparuannetes. Parlament jälgib riikide strateegiadokumentide elluviimist ja loodame, et komisjon saab näidata konkreetseid soolise võrdõiguslikkusega seotud edusamme.
<P>
Lõpetuseks: olen šokeeritud mõnedes selle raporti muudatusettepanekutes kajastunud keskaegse mõttelaadi üle, mida mõned kolleegid seksuaal- ja reproduktiivtervishoiu küsimustes esitasid. Iseenesestmõistetavalt hääletan mina nende vastu.
<SPEAKER ID="050" NAME="Alexander Lambsdorff" AFFILIATION="ALDE">
(DE) Hr juhataja, ka mina tahan tänada raportööri selle suurepärase raporti eest ja õnnitleda komisjoni teatise puhul. Järgmine väljakutse on olla järjekindel. Ma käsin kümne päeva eest koos mitmete riikide parlamentide kolleegidega New Yorgis külastamas Euroopa parlamentaarse foorumi kutsel ÜRO naiste olukorra komisjoni. Huvitav on näha, kuidas meie partnerid AKV riikidest ütlevad Brüsseli ja erinevate pealinnadega kohtudes üht asja ja hoopis midagi muud New Yorgis, kus arutatakse teemat üleilmsel tasandil.
<P>
Seepärast kutsun komisjoni üles olema järjepidev, teavitama oma delegatsioone, et nende riikide pealinnades räägitakse New Yorgis võetud hoiakust, sest meie naiste poliitika ja arengupoliitika eesmärke eitatakse sageli New Yorgis.
<P>
Sellega seoses on mul väga hea meel, et ÜRO naiste arengu fond (UNIFEM) kavatseb avada Brüsselis kontori; see kindlasti suurendab Euroopa Liidu ja Ühinenud Rahvaste Organisatsiooni arutelusid selles valdkonnas.
<P>
Eriti hea meel on mul selle üle, et mikrokrediiti on hakatud nimetama üheks naiste mõjuvõimu suurendamise ja vabastamise võimaluseks. On mõned suhteliselt segased korraldused...
<P>
(Juhataja katkestas kõneleja.)
<SPEAKER ID="051" NAME="Satu Hassi" AFFILIATION="Verts/ALE">
(FI) Hr juhataja, daamid ja härrad, suur tänu Feleknas Ucale suurepärase raporti eest ja samas ühinen pahameelega, mida paljud kolleegid on parempoolsete erakondade esitatud muudatusettepanekute kohta avaldanud.
<P>
Selleks et naiste õigustega arvestataks täielikult ka arengukoostöös, vajab Euroopa Liit naiste õiguste saadikut, kelle ülesanne oleks tagada naiste õigustega arvestamine. See muudaks ka arengukoostöö raha kasutamise efektiivsemaks.
<P>
Me teame, et odavaim moodus arengu edendamiseks on parandada naiste õigusi, sealhulgas seksuaalseid õigusi, haridust, töövõimalusi jne. Kuigi seda teatakse kogemustest ja arvukatest aruannetest, ununeb see ikka ja jälle, ka ELi arengukoostöö rahade kasutamise üle otsustamisel. Sellepärast on meil vaja naiste õiguste saadikut ja ma loodan, et kolleegid toetavad selleteemalist muudatusettepanekut nr 20.
<SPEAKER ID="052" NAME="Nirj Deva" AFFILIATION="PPE-DE">
Hr juhataja, kuigi selles raportis on palju head, on selles midagi, millega ma absoluutselt ei nõustu, nagu mu kolleegid Filip Kaczmarek ja Guy Mitchell on juba öelnud.
<P>
Kõigepealt tahaksin ma küsida Teilt, hr juhataja, kes on öelnud, et "sünnieelse soo valimisega keelatakse lugematule arvule naistele õigus isegi eksisteerida”? Selle raporti raportööri võib üllatada teadmine, et seda ütles Ban Ki-moon oma avakõnes ÜRO naiste olukorra komisjonile New Yorgis.
<P>
Peale selle on UNFPA eelmise aasta maailma rahvastiku aruande kohaselt maailmas puudu 60 miljonit naist - see on terve Ühendkuningriigi elanikkond! Need puuduolevad naised on enne sündimist soo järgi välja valitud, abordi teel eemaldatud ja kõrvaldatud ja see juhtub mandril, kus mina sündisin - ma tean, millest ma räägin. Kuidas on see võimalik, et Euroopa Parlamendi raport soolise võrdõiguslikkuse kohta vaikib sihiliku elimineerimise kohta üksnes soo alusel? Kus on siin võrdõiguslikkus?
<P>
Ma esitasin sellele raportile muudatusettepaneku nõudega teostada sooanalüüs kõikide maailmas tehtud abortide kohta ja mis te arvate, mis juhtus? Sotsialistid hääletasid selle vastu! Miks? Kas meil ei ole õigust teada, kuidas naisi abordi teel enne sündimist eemaldatakse? Hiljem näeme, kuidas nad muudatusettepaneku nr 11 üle hääletavad.
<P>
Ma ei tea, miks raportöör on otsustanud lasta raisku minna sellisel väärtuslikul võimalusel kõrvaldada peamine tänane naiste vastase ebaõigluse põhjus maailmas - nende põhiõigus elule - ja nõuab selle asemel nn seksuaalõiguste eest võitlemise esmatähtsaks seadmist...
<P>
(Juhataja katkestas kõneleja.)
<SPEAKER ID="053" NAME="Lidia Joanna Geringer de Oedenberg" AFFILIATION="PSE">
(PL) Hr juhataja, statistika näitab, et võrdsete õiguste poliitika kiirendab aastatuhande arengueesmärkide saavutamist vaesuse kaotamise ning demograafiliste, sotsiaalsete ja majanduslike näitajate parandamise näol. Sooküsimusi peetakse siiski veel teisejärgulisteks.
<P>
Paljudes riikides ei ole naistel ikka veel juurdepääsu põhilistele tervishoiuteenustele, haridusele ja otsustusprotsessis osalemisele. Kaks kolmandikku maailma kirjaoskamatutest on naised. Arengumaades on keskkoolis käimise tõenäosus tüdrukute hulgas 11 % võrra väiksem kui poiste puhul. Statistika näitab ka traagilist tervislikku olukorda. Sahara kõrbest lõuna pool asuvates Aafrika riikides on 60% täiskasvanud HI-viirusesse nakatunutest naised, 75% uutest AIDSi nakatumise juhtumitest noorte hulgas puudutavad tüdrukuid.
<P>
Komisjoni teatis on oluline samm selles suunas, et kaasata sooküsimused ELi partnerriikide koostööprogrammidesse kui olulised moodused vaesuse kõrvaldamiseks ja inimõiguste toetamiseks, sealhulgas võitluseks naiste vastu suunatud vägivallaga. Ma õnnitlen raportööri väga hästi koostatud raporti puhul ja kokkuvõttes...
<P>
(Juhataja katkestas kõneleja)
<SPEAKER ID="054" NAME="Roberta Alma Anastase" AFFILIATION="PPE-DE">
(RO) Täna arutame veel üht raportit, milles analüüsitakse naiste olukorda, sel nädalal juba teist, kuid sel korral ühenduse arengut puudutavate võrdsete võimaluste vaatevinklist.
<P>
See on raport, mis kutsus esile vastuolusid, erinevaid lähenemisi ja kontekstanalüüse. Samas on selle teema arutamine siiski oluline ja veelgi olulisem on, et oleksid olemas kontekstipõhised ettepanekud ja käegakatsutavad tulemused.
<P>
Me räägime palju haridusest ja selle väljapaistvast rollist suhtumise muutmisel, käitumise kujundamisel, kõrge tõrjutuse riskiga rühmade integreerimisel ja kogukondade arendamisel. Samas arvan, et on viimane aeg, et meil oleks järjekindel Euroopa tasandi hariduspoliitika, millel on selged jälgitavad etapid. Ilmselgelt peavad sooküsimused sisalduma haridusprogrammides.
<P>
On oluline, et see teema sisalduks Euroopa Liidu kolmandate riikidega peetavates inimõiguste teemalistes dialoogides. Kultuuridevahelise dialoogi Euroopa aastat (2008) tuleks kasutada üliõpilasvahetusteks ja kogemuste vahetamiseks Euroopa naiste ja arengumaade naiste vahel, pidades silmas naiste rolli teadvustamist kogu maailmas. Sellest vaatenurgast peab noorte põlvkondade, sealhulgas noorte tüdrukute, aitamine olema arengukoostöö prioriteet.
<P>
Ma tänan teid ja loodan, et selle väga olulise raporti lõplik versioon peegeldab kõiki Euroopa Parlamendis eksisteerivaid vaatenurki ja me läheneme sellele teemale tasakaalustatult.
<SPEAKER ID="055" NAME="Thijs Berman" AFFILIATION="PSE">
(NL) Naiste õigus ise otsustada on elementaarne inimõigus. See aitab kaasa majanduskasvule ja sotsiaalse kaitse parandamisele. Naiste suremus arengumaades on jätkuvalt kurb ja vastuvõetamatult kõrge. Selle tulemusel hävivad perekonnad. Siin on otsene seos laste tööga. Investeerimine võrdsetesse võimalustesse ja vabadusse tähendab investeerimist tulevikku, Euroopas ja arengumaailmas.
<P>
Oma fraktsioonis oleme seisukohal, et see on šokeeriv, et Feleknas Uca suurepärasele ja ülevaatlikule raportile on siin saalis esitatud nii palju ultrakonservatiivseid muudatusettepanekuid, mille eesmärk on naiste õiguste piiramine. Need ei puuduta tegelikult rasedusega seotud valikuid, see on puhas silmakirjalikkus. Nad kavatsevad praakida välja kõik viited isegi kõige mõõdukamatele naiste õigusi käsitlevatele ÜRO tekstidele. Kuid seksuaalne vabadus ja reproduktiivõigused tagavad valikuvabaduse iga naise jaoks. Ühel päeval tunnistab seda vabadust isegi Vatikan. Kuid naistel ei ole aega oodata, maailmal ei ole aega oodata.
<SPEAKER ID="056" NAME="Ioannis Varvitsiotis" AFFILIATION="PPE-DE">
- (EL) Hr juhataja, usun siiralt, et juurdepääsu omamine seksuaal- ja reproduktiivtervishoiu alasele teabele ja teenustele kaitseb naisi kui mitte muu, siis AIDSi eest. Seepärast olen täiesti vastu, et keelaksime seda üksnes seetõttu, et siin on peidetud abordi põhjendused. Samuti olen ma vastu asjaolule, et samal põhjusel jätame välja Kyoto protokolli hästi tuntud Maputo protokolli tekstist naiste õiguste kohta Aafrikas.
<P>
Kahtlemata on abordi küsimus põhimõtteline küsimus ja igaüks meist võtab seisukoha vastavalt oma tõekspidamistele. Ma austan teiste tõekspidamisi, kuid ma palun teistel teha sama minu tõekspidamiste suhtes. Seepärast tuleb meil austada nii naiste õigusi kui iga naise õigust valida, kas teha abort või mitte, olgu see majanduslikel, sotsiaalsetele, perekondlikel või isegi tervislikel põhjustel. Seepärast hääletan mina isiklikult raporti poolt.
<SPEAKER ID="057" NAME="Rovana Plumb" AFFILIATION="PSE">
(RO) Selles raportis on palju häid külgi ja ma toetan seda, kuid ma hääletan parempoolsete esitatud reproduktiivõigusi käsitlevate absurdsete muudatusettepanekute vastu.
<P>
Ma tahan öelda, et on täitsa selge, et säästvat arengut ei ole võimalik saavutada hindamata ümber naiste rolli majanduses, ühiskonnas, poliitikas, keskkonnakaitses ja perekonnas. Täna otsustasime ja arutasime, et haridus on arengu põhivaldkond. Arvestades, et võrdõiguslikkus on eelkõige stereotüüpide ja hariduse küsimus, teen ettepaneku, et komisjon toetaks liikmesriike soolise võrdõiguslikkuse küsimuste lisamist koolide õppekavadesse.
<P>
Nüüd vajame konkreetseid ja kindlaid tegevusi, nagu eelarvevahendite suurendamine perekonna majandusliku ja sotsiaalse olukorra parandamiseks ning olen kindel, et meil on olemas poliitiline tahe nende eesmärkide saavutamiseks.
<SPEAKER ID="058" NAME="Zita Pleštinská" AFFILIATION="PPE-DE">
(SK) Arvestades, et naised moodustavad 70 % 1,3 miljardist absoluutses vaesuses elavast inimesest, tuleb arenguabi suunata peamiselt naistele.
<P>
Ma nõustun kõigi punktidega Feleknas Uca raportis, milles öeldakse, et naiste mõjuvõimu suurendamise võtmesõna on haridus. Ma olen nõus, et rahalist ja tehnilist abi tuleb anda nendele naisorganisatsioonidele, kes on aktiivsed hariduse valdkonnas ja õpetavad naistele, kuidas saada edukaks. Ma toetan mikrokrediiti kui aastatuhande arengueesmärkide saavutamise vahendit.
<P>
Samas ei nõustu ma raportööri seisukohaga reproduktiivtervishoiu kohta. Kui tahame anda naistele õiguse teha otsuseid oma keha kohta, miks me siis ei anna nende sündimata lastele seda sama võimalust otsustada elu ja surma üle? Selles suhtes toetan fraktsioonide PPE-DE ja UEN kolleegide esitatud muudatusettepanekuid ja tänan oma kolleege julguse eest need esitada. Ma hääletan raporti poolt, isegi kui neid muudatusettepanekuid vastu ei võeta.
<SPEAKER ID="059" NAME="Karin Scheele" AFFILIATION="PSE">
(DE) Hr juhataja, ma õnnitlen komisjoni ja raportööri. Mul on kahju, et see arutelu on keskendunud nii tugevalt seksuaal- ja reproduktiivõigustele, sest selles kontekstis on palju teisi olulisi küsimusi.
<P>
Mulle tundub, et ÜRO ja mitmed konservatiivid tegutsevad nii, nagu oleksid seksuaal- ja reproduktiivõigused seotud üksnes abordiga. Sellisel juhul soovitaksin ma neil kontrollida fakte ja uurida neid tähelepanelikult - olla vastu rasestumisvastastele vahenditele, teabele, naistele juurdepääsu andmisele nendele teenustele üksnes suurendab abortide arvu. Minu meelest on enam kui küüniline, et need samad inimesed võtavad sõna ja teesklevad, nagu oleks nende käes eetika ja moraali monopol.
<P>
Statistikat saame me Ühinenud Rahvaste Organisatsioonist ja maailma rahvastiku aruandest igal aastal ning on ebaeetiline ja ebamoraalne siin seksuaal- ja reproduktiivõiguste vastu sõna võtta.
<P>
(Aplaus)
<SPEAKER ID="060" NAME="Avril Doyle" AFFILIATION="PPE-DE">
Hr juhataja, arutame soolist võrdõiguslikkust ja naiste mõjuvõimu suurendamist ja arengukoostööd. Mind teeb järjest kurvemaks see, et iga kord, kui me neid teemasid arutame, taandub see väga sallimatuks aruteluks naiste seksuaaltervishoiu ja reproduktiivõiguste ümber. See on kurb. Üks selle parlamendi kestvaid tragöödiaid ongi see, et me ei suuda vaadata suuremas plaanis, kui olulised on haridus ja mikrokrediit.
<P>
Enamikku kolleegide esitatud muudatusettepanekutest ma ei toeta. Mis ei tähenda, et see mind muretsema ei paneks. Mis ei tähenda, et mulle ei valmista muret naissoost loodete kõrvaldamise teel soo valimine Hiinas ja igal pool mujal. Loomulikult muretseme kõik selle pärast, mis seal toimub. See tähendab seda, et tegelikkuses ei ole ma veendunud, et nende muudatusettepanekute esitamise motiiv on see, mida muudatusettepanek tegelikult ütleb.
<P>
Kui meie kolleegid oleksid abordi vastu, siis ma austaksin neid abordi vastase eelnõu esitamise eest, sest ma arvan, et meessoost loodete soo valimine on nende jaoks sama murettekitav kui naissoost loodete...
<P>
(Juhataja katkestas kõneleja.)
<SPEAKER ID="061" NAME="Marusya Ivanova Lyubcheva" AFFILIATION="PSE">
(BG) Ma tahaksin kiita raportööri ülevaatliku raporti eest sooküsimuse kohta ja komisjoni tema teatise eest. Samas on dokument sama võimas kui selle rakendamine. Seepärast peaksime tegema jõupingutusi selle elluviimiseks.
<P>
Aastatuhande arengueesmärke on võimalik saavutada siis, kui tasakaalus on kõik poliitikavaldkonnad - perekond, kool, ülikool, tervishoid, majandus -, milles naistel on otsustav roll. Oma koostööprogrammides tuleb meil rõhutada naiste õigust tervishoiule, sealhulgas reproduktiivtervishoiule.
<P>
Me peaksime mõtlema ka naiste majanduslikust sõltumatusest, mis on eeltingimus ettevõtluse arendamiseks ja naiste potentsiaali kasutamiseks. Eriti oluline on rääkida jagatud vastutusest kõigil tasanditel, nii riiklikul kui rahvusvahelisel tasandil, naiste ja meeste jagatud kohustustest. See käib kõigi tegevusalade ja kõigi majandusharude kohta.
<SPEAKER ID="062" NAME="Piia-Noora Kauppi" AFFILIATION="PPE-DE">
(FI) Hr juhataja, sellele raportile eelnes väga tuline arutelu komisjonis aasta alguses ja näib, et arutelu jätkub täna siin täiskogus.
<P>
Mina pean naiste tervishoiuteenuseid üldiselt väga oluliseks inimõiguste osaks. Need hõlmavad kahtlemata ka seksuaal- ja reproduktiivtervishoidu.
<P>
See ei ole probleem mitte ainult arengumaades - selle kohaselt, mida ma eile kuulsin Ameerika Ühendriikidest, on 40 %-l noortest teismelistest tüdrukutest suguhaigus. Üksnes haridus ja vastutus ei ole piisavad isegi läänemaailmas.
<P>
Arenguriikides on olukord veelgi hullem. HIV on naiste seas tõusuteel, nagu ka naise vastu suunatud seksuaalne vägivald. Seksuaal- ja reproduktiivteenuste osutamine arengumaades ei keerle ka mitte abordi ümber - see tähendab naiste teadlikkust oma võimalustest ja õigusest teha ise oma valikud.
<SPEAKER ID="063" NAME="Mairead McGuinness" AFFILIATION="PPE-DE">
Hr juhataja, tänan, et lubate mul sel teemal rääkida, sest ma tahan selle kirgliku arutelu tagasi praktilisemale tasandile tuua. Tegelik olukord on esitatud seletuskirjas: näiteks moodustavad Aafrika kogurahvastikust 52 % naised, kuid samas moodustab nende töö osakaal põllumajanduses 75 % ning nad toodavad ja turustavad 80 % toidust. Ma arvan, et naiste rolli arengus toidu tootmise mõistes on tihti alahinnatud.
<P>
Erandina ei nõustu ma absoluutselt seletuskirja selle lõiguga, mis on seotud ühise põllumajanduspoliitika raames võetava kohustusega, mis on iganenud ja ei ole aktuaalne. Euroopa on suurim kaupade importija arengumaadest. Meil on leping "Kõik peale relvade” ja võimalik, et meil on peagi WTO leping. Kuid ma arvan, et meil tuleb, nagu Maailmapank ütleb, investeerida uuesti põllumajandusse ja toiduainete tootmisesse ning seda tuleb teha naiste kaudu.
<SPEAKER ID="064" NAME="Louis Michel">
komisjoni liige. - (FR) Hr juhataja, ma teen väga lühidalt, sest ma eeldan, et pikaks jutuks aega ei ole.
<P>
Ma tahaksin lihtsalt pöörduda tagasi Ana Maria Gomesi küsimuse juurde. Miks on riikide strateegiadokumentides nii vähe konkreetseid meetmeid soolise võrdõiguslikkuse kohta? Vastus on lihtne: riikide strateegiad töötavad välja ja otsustavad partnerriigid ise, sest neil tuleb valida kaks prioriteetset sektorit ja meie ei suuna, milliseid sektoreid valida. Ma tahaksin siiski rõhutada, et me nõuame, et soolise võrdõiguslikkuse küsimustega tuleb arvestada kogu projekti käigus.
<P>
Hr Lambsdorff, ma saan aru, miks teil on raske aktsepteerida Euroopa Liidu seisukohtade erinevusi New Yorgis, kuid ma arvan. et peaksite selle tõstatama nõukogus, mitte komisjonis, sest see ei ole asi, mida komisjon saab parandada. Seda öelnud, ma loomulikult nõustun teie sooviga ühtse seisukoha järele.
<P>
Väga lühidalt - osadele võivad minu sõnad tunduda provokatiivsetena - ma tahaksin jagada teiega oma veendumust: ma olen täilikult nõus nendega, kes käsitlevad reproduktiivtervishoidu eeltingimusena naiste võrdõiguslikkusele. Mina isiklikult ei näe, kuidas saaksime seda teemat käsitleda ja küsimuse lahendada ilma selle eeltingimusega nõustumata, nagu nõustume juurdepääsuga koolidele, tööle ja mikrokrediidile. Kõik need asjad on kahtlemata iseenesest olulised, kuid lõppude lõpuks taandub kõik tingimuste loomisele, kus naised saavad vabalt valida. See on soolise võrdõiguslikkuse aluspõhimõte ja seda ei saa eitada!
<P>
(Aplaus)
<P>
Samuti kutsuksin kõiki, kellel võib olla mingeid kahtlusi naiste olukorra inimliku tragöödia kohta teatud liikmesriikides, vaatama ja ise nägema ja kuulama lugusid, mida mõned naised võivad rääkida enda kogetud ahastusest. See on kõik, mida ma tahtsin öelda - sellele ei ole palju lisada. Tänan veelkord kvaliteetse arutelu eest.
<SPEAKER ID="065" NAME="Feleknas Uca">
raportöör. - (DE) Hr juhataja, daamid ja härrad, ma olen väga tänulik kõigile sõnavõtjatele nende huvitava panuse eest. Minu eriline tänu kuulub Gabriela Creţule, kes koostas arvamuse naiste õiguste ja soolise võrdõiguslikkuse komisjoni nimel. Tema selge analüüs ja ettepanekud sidususe suurendamiseks parandasid raportit mitmes olulises punktis. Ajapuudusel ei saa ma kahjuks kogu tema panust arutada ja ma loodan, et ta ei võta seda lugupidamatuse avaldusena.
<P>
Suur tänu Anne Van Lanckerile, Thijs Bermanile, Alexander Lambsdorffile, Alain Hutchinsonile, Karin Scheelele, Avril Doyle'ile, Renate Weberile, Ioannis Varvitsiotisele, Satu Hassile ja Ana Maria Gomesile. Neil on täiesti õigus, öeldes, et reproduktiivtervishoid on arengumaades absoluutne prioriteet ja selle nimel tuleb võidelda julgelt ja järjekindlalt. Ma absoluutselt ei nõustu Urszula Krupa arvamusega, et naiste seksuaalne vabadus provotseerib vägivalda. See on õõvastav ja diskrimineeriv loogika!
<P>
(Aplaus)
<P>
Nirj Devale ütlen, et ega ma temalt midagi muud ei oodanudki. Palun andke mulle selline ütlus andeks. Minu kallid Luisa Morgantini ja Raül Romeva i Rueda on, nagu alati, leidnud tugevad sõnad, et väljendada selgelt, et naised ei taha almuseid, vaid üksnes seda, mis kuulub neile kui poolele inimkonnast.
<P>
Palju tänu kõigile, kes mu raportit toetavad. Mul on hea meel ka selle üle, et arengu valdkonnas tegutsevad valitsusvälised organisatsioonid on andnud raportile väga positiivse hinnangu. Ma olen väga tänulik kogu koostöö ja toetuse eest, mida olen saanud.
<P>
(Aplaus)
<SPEAKER ID="066" NAME="Juhataja">
Arutelu on lõppenud.
<P>
Nüüd algab hääletamine.
<P>
Kirjalikud avaldused (kodukorra artikkel 142)
<SPEAKER ID="067" NAME="Genowefa Grabowska  " AFFILIATION="PSE">
kirjalikult. - (PL) Võrdsed võimalused ja nii naiste kui meeste juurdepääs vahenditele ja ühiskondlikus elus osalemisele on otsustava tähtsusega mitte üksnes väljaspool ELi, säästva arengu kontekstis on need paljude naiste jaoks väga olulised ka Euroopa Liidu sees. Toon teile ühe näite: Poolas, minu piirkonnas Sileesias, on naised, kes töötavad päevast-päeva naiste ja meeste vahelise võrdõiguslikkuse nimel, mures, et soolise võrdõiguslikkuse süvalaiendamine (st soolise võrdõiguslikkuse poliitika) ei väljendu nõuetekohaselt piirkondlikes majandus-, poliitilistes ja kultuuritegevustes.
<P>
Naiste koosolekul Katowices 8. märtsil 2007 väideti, et "kohalikud omavalitsused ja meedia ei edenda soolise võrdõiguslikkuse poliitikat ei avalikult ega personaalselt, vaatamata asjaolule, et Poola ühines ELiga peaaegu neli aastat tagasi”. Nad lisasid, et nähtavasti Sileesia ametivõimud ei uskunud loosungit, et "demokraatia ilma naisteta on vaid pool demokraatiat”.
<P>
Pärast hiljutisi valimisi on Sileesia poliitikas kolmandiku võrra vähem naisi. Kuidas on võimalik rääkida naiste võrdsusest? Seepärast nõuavadki Sileesia naised, et kohalikud ametivõimud tagaksid neile kaasatuse kohalikus omavalituses ja otsustusprotsessis, juurdepääsu ettevõtluse edendamisele ja ettevõtluses tegutsemisele, võrdsed võimalused tööhõive, töötingimuste ja töötasu suhtes ning vägivalla puudumise.
