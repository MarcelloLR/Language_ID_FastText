<CHAPTER ID="011">
Euroopa Liidu roll Iraagis (arutelu) 
<SPEAKER ID="214" NAME="Juhataja">
Järgmine päevakorrapunkt on väliskomisjoni nimel proua Gomesi esitatud raport ettepaneku kohta võtta vastu Euroopa Parlamendi soovitus nõukogule Euroopa Liidu rolli kohta Iraagis.
<SPEAKER ID="215" NAME="Ana Maria Gomes">
raportöör. - (PT) Proua juhataja, kuna see parlament hakkab hääletama raporti üle Euroopa Liidu rolli kohta Iraagis, on oluline vaadata mõningaid selle riigi ajaloost saadud õppetunde. 16. märtsil täitub 20 aastat keemilisest rünnakust kurdide linnale Halabja, mis oli üks Anfali genotsiidikampaania laastavamaid operatsioone, mida viisid läbi Saddam Husseini väed omaenda rahva vastu. Halabja ei olnud üksiksündmus, Iraagis leidsid aset veel mitmed sarnased sündmused. Aastakümneid oli Saddam Husseini režiimil võimalik Euroopa valitsuste passiivsuse tõttu ja nende vaikival nõusolekul allutada Iraagi inimesi süstemaatilisele terrorile, mille hävitavaid tagajärgi on tunda veel tänapäevalgi. Seetõttu soovisin ma raportöörina, et käesoleva raporti põhimõtteline aksioom oleks Euroopa moraalne ja õiguslik vastutus Iraagi inimeste suhtes. Leidub vähe rahvaid, kes on viimaste aastakümnete jooksul rohkem kannatanud ning vähe riike, mis on Euroopa turvalisuse jaoks rohkem olulised.
<P>
Lisaks kohusetundele peab Euroopa mõistma, et on tema huvides kindlustada föderaalne ja demokraatlik Iraagi riik, kus valitsevad õigusriigi põhimõtted ning kus austatakse inimõigusi, sealhulgas ka naiste õigusi. 2003. aastal olime nii mina kui minu erakond, Portugali Sotsiaaldemokraatlik Erakond, Iraaki sisse tungimise otsuse vastu, mida toetas ka tollane Portugali peaminister härra Durão Barroso. Ma olen siiani samal seisukohal. Samas ei tohik seda raportit kasutada meie juba tuntud seisukohtade kordamiseks teemal, mis on Euroopat minevikus lõhestanud. Seda parlamenti kutsutakse üles andma oma seisukoht Euroopa Liidu hetke ja tuleviku panusele turvalise, jõuka ja demokraatliku Iraagi loomisel, mis on oma naabritega rahujalal.
<P>
Just selle mõttega võtsin ma ette kaks reisi Iraaki jaanuaris ja veebruaris seoses käesoleva raporti ettevalmistustega. Üks reis oli Baghdadi, Nassiriasse ja sooaladele ning teine reis oli riigi põhjaosas asuvasse Kurdistani. Eelarvega, mille suuruseks on 2008. aastaks 48 miljardit dollarit, ei ole Iraagil rahast kindlasti puudust. Iraak ei vaja rohkem eelarvetuge ega sooduslaene. Mida Iraak vajab ning mida iraaklased meilt paluvad on tehniline abi ja institutsiooniline suutlikkuse tõstmine selleks, et riik ja kodanikuühiskond saaksid korralikult toimida ning et riigi maavarasid kasutataks rahva hüvanguks, sealhulgas miljonite riigisiseste ümberasustatud isikute ja naaberriikides asuvate pagulaste hüvanguks.
<P>
Käesolev raport ei õhuta mitte ainult ELi suuremat osalust Iraagis. Me nõuame ka seda, et ELi osalus Iraagis oleks teostatud läbipaistvalt, nähtavalt ja tõhusalt. Parlamendil on hea meel näha komisjoni kasvavat huvi Euroopa rahade kasutamise täiustamise suhtes äärmiselt keerulises olukorras. Võttes seda arvesse leiame me, et komisjon ja liikmesriigid saavad ja peavad suurendama oma osalust kohapeal nii personali kui projektide osas, eriti riigi nendel aladel, kus turvalisuse tase seda võimaldab, näiteks kurdide piirkond. Teisalt nõuame me erasektori sõjaliste ja turvaettevõtetega sõlmitavate lepingute reguleerimist. Ma rõhutaksin, et käesoleva raportiga nõuab Euroopa Parlament esmakordselt selgete juhiste loomist taoliste ettevõtete kasutamise kohta ELi institutsioonide poolt.
<P>
Raporti peamine sõnum, mis tuleb edastada komisjonile, nõukogule, Euroopa ettevõtetele, valitsusvälistele organisatsioonidele ja avalikkusele, on järgmine: Euroopal on täna erakordne võimalus anda positiivne panus Iraagi ning selle kaudu terve sealse piirkonna tulevikku. Suhtlus komisjoniga käesoleva raporti ettevalmistamise käigus ning väliskomisjonis saavutatud konsensus raportis on mind veennud, et Euroopa on valmis seda väljakutset vastu võtma. Lõpetuseks soovin ma isiklikult tänada kõiki kolleege parlamendis, kes esitasid muudatusettepanekuid ja soovitusi ning eriti variraportööre härra Bried ja härra Özdemiri nende panuse eest, mis on raportit oluliselt täiendanud.
<SPEAKER ID="216" NAME="Janez Lenarčič">
eesistuja. - (SL) Esiteks soovin ma tänada raportööri proua Gomesit raporti eest Euroopa Liidu rolli kohta Iraagis. Me pöörame tänasele debatile suurt tähelepanu ja uurime põhjalikult raportööri ning terve parlamendi poolt tehtud ettepanekuid.
<P>
Lubage mul kasutada seda võimalust, et tervitada Euroopa Parlamendi hiljutist otsust asutada Iraagi ad hoc delegatsioon, mis aitab kindlasti kaasa Euroopa Liidu ja Iraagi vaheliste suhete tugevdamisele kõikides valdkondades.
<P>
Tihedas koostöös Iraagi valitsuse ja teiste pooltega, eriti Ühendatud Rahvaste Organisatsiooniga, tugevdab Euroopa Liit suhteid Iraagiga ja toetab ÜRO keskset rolli Iraagis ning jätkab tihedat koostööd ÜRO Iraagi abimissiooniga (UNAMI). Samuti tagab EL sellele missioonile toetuse täites omale ÜRO Julgeolekunõukogu resolutsiooniga 1770 määratud rolli.
<P>
Euroopa Komisjoni humanitaarabi talitus (ECHO) osaleb mitte ainult Iraagi vaid terve piirkonna humanitaarolukorra parandamises. Euroopa Liidu ja Iraagi vaheliste suhete parandamisel on oluliseks osaks kaubandus- ja koostöölepingute sõlmimise läbirääkimised. Meil oli hea meel tõdeda, et need läbirääkimised kulgesid edukalt.
<P>
EL toetab kindlalt protsessi, milles osalevad ka naaberriigid. Me rõhutame jätkuvalt Iraagi ja tema naabrite vahelise dialoogi olulisust. Siinkohal soovin ma rõhutada ka Iraagi territoriaalse terviklikkuse säilitamise vajalikkust. Me teame, et eesistujariik on väljendanud suurt muret Türgi sõjaväe hiljutiste operatsioonide üle Iraagi territooriumil. Me soovime rõhutada Iraagi ja Türgi vahelise katkematu dialoogi ja koostöö olulisust ning soovitame tungivalt mõlemal valitsusel ja kurdide regionaalsel valitsusel leida olukorrale rahumeelne lahendus ning vältida konflikte.
<P>
Rahvusliku lepitamise nimel tehtavate püüdluste edukus on äärmiselt oluline pikaajalise ja püsiva progressi jaoks turvalisuse olukorra parandamisel. Euroopa Liit on valmis toetama Iraaki selle protsessi jätkamisel.
<P>
Lõpetuseks soovin ma ära märkida, et Euroopa Liit on juba eraldanud ulatuslikke rahalisi vahendeid Iraagi abistamiseks. Samuti panustab EL siiani Iraagi turvalisuse taastamisse, eriti integreeritud õigusriigi missiooni Iraagi jaoks (EUJUST LEX) kaudu, mida on pikendatud järgmise aasta suveni. Nagu me teame, hindavad Iraagi võimud seda missiooni kõrgelt.
<SPEAKER ID="217" NAME="Benita Ferrero-Waldner">
komisjoni liige. - Proua juhataja, palun lubage mul kõigepealt küsida natuke rohkem aega, kuna teema on mulle väga oluline.
<P>
Esiteks soovin ma kiita proua Gomesit ja kõiki teisi selle olulise raporti ettevalmistamisse kaasatud parlamendiliikmeid. Proua Gomes on alates detsembrist külastanud Iraaki kahel korral selleks, et mõista praegu selles riigis toimuvat ja ka mittetoimuvat kõige selgemalt. Ma olen saatnud oma kaks valdkonna juhtivdirektorit Iraaki, kellest üks, härra Tomás Duplá del Moral, on täna koos minuga siin. Ent selle teema juurde pöördun ma hiljem tagasi.
<P>
Proua Gomesi analüüs on selge, kõikehõlmav ja mis kõige olulisem, see algab õigest punktist. Meil ei ole muud valikut, kui tegeleda nende väljakutsetega, mis seisavad Iraagil ees nüüd ja tulevikus.
<P>
Viis aastat pärast Saddam Husseini kukutamist on meil võimalus alustada astmelise protsessi uut etappi. Samas on see protsess siiani õrn, piiratud ja ebastabiilne.
<P>
Olukord turvalisuses tundub olevat paremaks muutunud - seda osaliselt USA vägede lisamise tulemusel, kuid samuti kahe teise olulise teguri tõttu: Al-Qaeda vastu pöördunud sunniitide liitude tegevus, mida rahastab ja varustab relvadega USA ning, kõige tähtsam, Moqtada al-Sadr'i relvarahu, mida pikendati veel kuue kuu võrra. Iraagi tsiviilisikute surmade arv on jätkuvalt väga kõrge ning nende pingutuste ja edusammude püsivus on pidevalt kahtluse all. Türgi sissetungid riigi põhjaosas muudavad olukorda keerulisemaks hoolimata sellest, et vähemalt siiani on keskvalitsuse ja kurdide piirkondlike valitsuste reaktsioonid olnud väga rahulikud ja tasakaalukad.
<P>
Poliitilisel rindel on seadusandlik nõukogu heaks kiitnud olulise seadustepaki: 2008. aasta eelarve, piirkondlike volituste seadus ning Ba'ath parteist vabanemise protsessiga seotud osaline armuandmine, mis rahuldab nii sunniite, šiiite ja kurde. Samas, kuna presidendi kantselei on lükanud piirkondlike volituste seaduse tagasi, ei ole siiani kindel, kas seda piiratud progressi on võimalik rahastada.
<P>
Majandus toetub täielikult naftasektorile, välismaised ja isegi kodumaiseid investeeringuid on raske ligi meelitada ning puudub töökohtade loomise võimalus. Maksude ja lõivude kogumine on väga aeglane ning nende kogusummad marginaalsed. Eelarvesse planeeritud investeeringute kulutamise suutlikkus on vaatamata kasvutrendile siiani piiratud. Samas tundub majanduslikul tegevusel, sh investeeringutel, olevat praeguses staadiumis rohkem potentsiaali kõige turvalisemas kurdide piirkonnas.
<P>
Poliitiliste prioriteetide keskmes on rahvuslik lepitamine ning selleks on loodud mitmeid algatusi ja korraldatud välisrahastusel põhinevaid sündmusi. Ent vaatamata sellele, et jätkuvad riiklikud pingutused luua tõeline Iraagi omand ja tulevikuperspektiivid, puudub siiani ühine ja selge visioon ning tegusid juhivad kas usulahupõhised, religioossed või etnilised huvid, kaalutulused või kaebused. Sedasama teavet edastas mulle ka valdkondlik direktor.
<P>
Ma soovin ära kasutada seda võimalust, et teile meelde tuletada, mida me juba teeme Iraagis ja Iraagiga ning mida me saame teha tulevikus selles siiani keerulises olukorras. Meie osalus hõlmab laia tegevusskaalat, mis katab nii poliitilised, majanduslikud, abi- kui humanitaarsed aspektid.
<P>
Esiteks: kaubanduse ja koostöö leping, mis on poliitiline katsetus luua esmakordselt Euroopa Liidu ja Iraagi vaheliste lepinguliste suhete alus. Me loodame, et see aitab Iraagil tegeleda omaenda reformikavaga ning aitab kaasa Iraagi taasintegreerumisele rahvusvahelisse üldsusesse pärast aastatepikkust isolatsiooni. Me oleme äsja lõpetanud läbirääkimiste neljanda ringi. Eri valdkondades leiab jätkuvalt aset kiire progress, inimõigustest terrorismivastase võitluseni ning energiakoostööst keskkonnaküsimusteni.
<P>
Teiseks: naabrite kohtumine, mida mainis nõukogu eesistuja ja mis võib oluliselt aidata kaasa sekkumise vähendamisele, turvalisuse parandamisele ning poliitilise dialoogi ja lepitamise võimaldamisele eri kildkondade vahel. Ma olen isiklikult selle saavutamiseks palju pingutanud, olles osalenud kahel konverentsil Sharm el Sheikhis ja Istanbulis. Võimaluse korral jätkan ma seda tegevust ka tulevikus, et rõhutada Iraagi naabritele nende kohuse täitmise vajadust. Araabia Liiga peasekretäri Amr Moussa ja viimati isegi Iraani presidendi visiidid Bagdadi on head märgid selles suunas.
<P>
Nagu ka proua Gomes oma raportis välja toob, ei saa Iraagi iseseisvaks muutmise ülesanne lasuda vaid doonorriigi või iraaklaste õlul.
<P>
Abist rääkides ei pea ma sellele parlamendile meenutama, et alates rahastamise alustamisest minu eelkäija ajal 2003. aastal on nõukogu ja Euroopa Parlamendi täielikul toetusel Iraaki saadetud ühenduse vahendeid summas 829 miljonit eurot.
<P>
Ma ei ole kunagi olnud naiivne küsimuses, kui raske on Iraagis rakendada tõhusat programmi. Me järgisime selle parlamendi ja meie liikmesriikide soovitusi ning töötasime ÜRO ja tema agentuuridega, Maailmapanga ja mitme doonoriga usaldusfondiga. Nendega koos töötamine oli ainuke teostatav valik. ÜRO-l olid äärmiselt rasked ajad pärast Sergio Vieira de Mello ja suure osa tema meeskonna mõrvamist, kui ÜRO Bagdadi esindus õhku lasti. Uus eriesindaja Staffan de Mistura on teinud oma tööd imetlusväärse pühendumusega ning ta on äärmiselt hinnatud. Te kohtusite hiljuti ÜRO eriesindaja asetäitja David Sheareriga ning ma usun, et saite edukalt arvamusi vahetada nende missiooni ning siiani leiduvate riskide kohta.
<P>
Ma võiksin mainida mitmeid projekte, kuid ma teen seda hiljem teie küsimustele vastates. Praegu ütlen ma vaid seda, et minu meelest on see oluline sisuline töö, mis on veelgi olulisem - ja ma nõustun selles proua Gomesega - arvestades Iraagi valitsuse äärmiselt piiratud suutlikkust tulemusi saavutada. Me oleme jätkanud väga ulatusliku programmiga alates põhivajadustest tervishoius ja hariduses kuni demokratiseerimise, valimiste ja inimõiguste edendamise abistamiseni ja humanitaarse ja põgenike toetamiseni, kasutades parimaid saadaolevaid vahendeid kõige keerulisemates olukordades.
<P>
Me oleme üritanud tagada erilist tähelepanu haavatavatele rühmadele, eriti ümberasustatud iraaklastele, kas Iraagis või naaberriikides. Eelmisel aastal eraldati arvestatav, 50 miljoni euro suurune summa põgenike toetuseks. Samuti plaanib komisjon määrata 20 miljonit eurot oma 2008. aasta humanitaareelarvest riigisiseselt ümberasustatud inimeste, pagulaste ja kõige haavatavamate iraaklaste toetuseks. Ka oleme me algatanud mõningaid kahepoolseid projekte, kuid ei ole olemas ideaalset lahendust. Õigupoolest on igal valikul rasked ja loomupärased puudused.
<P>
Nagu ma juba mainisin - ja ma jõuan siinkohal oma järelduseni - külastasid eelmisel nädalal minu korraldusel kaks Iraagi asjade juhtivdirektorit välissuhete peadirektoraadist ja EuropeAidist oma meeskondadega Bagdadi. Neil olid tulemuslikud kuid väga otsekohesed arutelud Iraagi võimudega ja teiste pooltega. Nende missioon kinnitas Iraagi ebakindlust turvalise, poliitilise ja majandusliku olukorra tagamisel, mida ma juba varem kirjeldasin, Iraagi institutsioonide äärmist nõrkust pärast Saddam Husseini aastaid ning sellele järgnenud sõda ning meie väikese Bagdadi delegatsiooni võtmerolli.
<P>
Iraagi valitsus väljendas oma valmisolekut töötada koos Euroopa Liiduga. Selle põhjal üritame me rahastada koos teiste kahepoolsete ja rahvusvaheliste doonoritega ning me aitame tugevdada institutsioone ja nõrgana püsiva riigi valitsuse suutlikkust. Me uurime parlamendi palvel ka otsesemate meetmete rakendamise võimalusi - pidades silmas turvalisuse olukorda - ning me soovime tagada oma abi maksimaalne tõhususe, nähtavuse ja vastutuse.
<P>
(Aplaus)
<SPEAKER ID="218" NAME="Ignasi Guardans Cambó">
rahvusvahelise kaubanduse komisjoni arvamuse koostaja. - (ES) Proua juhataja, see raport on äärmiselt teretulnud. Rahvusvahelise kaubanduse komisjon uuris seda ning arutles selle üle põhjalikult, loomulikult oma pädevuse seisukohast, millest ka lühidalt räägin.
<P>
Ma soovin välja tuua mitmeid punkte, mis leiduvad rahvusvahelise kaubanduse komisjoni tekstis, mille raportöör võttis vaid osaliselt üle, kuigi kaasatud on oluline osa rahvusvahelise kaubanduse komisjoni poolt väljaöeldu üldisest suunast. Esiteks tuleb Iraak taasintegreerida nn rahvusvahelisse majandussüsteemi ning selles osas tervitame me Iraagi vaatleja staatust WTOs, mis on kindel positiivne samm õiges suunas.
<P>
Teiseks tuleb kaubanduse ja koostöö lepingut kasutada tõhusa vahendina riigisiseste reformide soodustamiseks, mis viivad Iraagi lähemale mitmepoolsete süsteemide distsipliinidele.
<P>
Kolmandaks soovin ma välja tuua vajaduse tagada tõeline läbipaistvus ja mittediskrimineerimine seoses avalike hangetega Iraagis. Selle vajadust rõhutas meie parlamendikomisjon ning see punkt esitatakse täiskogule muudatusettepanekuna homse hääletuse ajal. Ma pean vajalikuks seda rõhutada, et läbipaistvus ja tasakaal olgu kõigis riigihangetes.
<P>
Viimasena nõuame me nafta müügist saadava tulu reinvesteerimist selliselt, mis tagab selle haldamise Iraagi valitsuse poolt läbi asjakohaste organite.
<P>
Antud teema võiks hõlmata veel palju rohkem küsimusi, kuid ma leian, et käesolev raport tervikuna väärib selle parlamendi kiidusõnu.
<SPEAKER ID="219" NAME="Jana Hybášková">
fraktsiooni PPE-DE nimel. - (CS) Proua juhataja, volinik, ma soovin siiralt tänada paruness Nicholsoni, proua Ana Gomest ja komisjoni. Kunagi võimatuna tundunu on nüüd reaalsuseks saanud. See parlament, Euroopa Parlament, on ühendatud oma soovituses nii nõukogule kui komisjonile Euroopa Liidu rolli kohta Iraagis.
<P>
Jätame mineviku seljataha. Olukord ei halvene enam, vaid muutub aina stabiilsemaks. Noored pööravad selja sektantlusele ja vägivallale, sõjaväelised rühmitused kaotavad toetust ning Mahdi armee teeb koostööd. Seetõttu on äärmiselt oluline, et Euroopa oleks Iraagis kohal. Euroopa põhiülesanne on avaliku korra tugevdamine ning tehnilise toe võimaldamine politseile, siseministeeriumile, kohtutele ja vanglasüsteemide jaoks. Samuti on oluline aidata iraaklastel eelarvevahendite kaudu kasu saada oma suurtest naftavarudest. Kolmandaks vajaduseks on demokraatia tugevdamine tehnilise toe andmise kaudu valimistel.
<P>
Samuti julgustame me Euroopa ettevõtteid pikendama oma seotust Iraagiga. Ent selleks vajame me ühist Euroopa seisukohta. Me tegeleme põgenikega, varjupaigataotlejatega ja ümberasustatud isikutega ning me vajame partnereid. Me vajame Iraagi partnereid, kes peavad lugu läbipaistvusest, võitlevad korruptsiooni ja onupojapoliitikaga ning austavad õigusnorme, inimõigusi ja demokraatiat. Me oleme valmis pakkuma Iraagi esindajatekojale abi partnerluse baasil, et õpetada välja nende personali, et reisida sinna ja töötada ad hoc alalise delegatsiooni läbi.
<P>
On vaid üks oluline küsimus (ja ma ütlen seda kui inimene, kes külastas Basrat esimest korda 7. aprillil 2003): Euroopa kohalolek Iraagis ei tohi tekitada lisaprobleeme. Kõik eurooplased peavad töötama koos selleks, et kergendada seda humanitaartragöödiat, mille all kannatavad mitmed iraaklaste põlvkonnad.
<SPEAKER ID="220" NAME="Véronique De Keyser">
fraktsiooni PSE nimel. - (FR) Proua juhataja, Ana Gomesi raport on suurepärane ja äärmiselt oluline saavutus. Raport annab meile nii tundlikul teemal nagu Iraak, mis on meid nii kaua lõhestanud, uue ja konstruktiivse vaatenurga, kus puudub tavapärane poliitiline retoorika, mida võis ka Ana Gomesilt oodata. Ka võttis antud raporti väliskomisjonis vastu arvestatav enamus ning mitmete tehtud märkuste hulgast soovin ma ära mainida kahte.
<P>
Esiteks nõuab Ana Gomes, et kõiki komisjoni kasutuses olevad vahendeid kasutataks loovalt selleks, et taastada Iraagi suutlikkus õigusnormide, kohtumõistmise, inimõiguste, hea valitsemistava, naiste, tervishoiu ja hariduse valdkondades. Ana Gomes on seda öelnud ja kirja pannud teatava jõulisusega. Iraagil ei ole puudus rahast: ta võiks olla rikas riik, kuid on halduslikult ja inimlikult laiali kistud. Seetõttu soovib ta näha kahepoolseid projekte, mis toetavad suutlikkuse tõstmist ja kodanikuühiskonda ning toob esile komisjoni julgust, mida on isegi viinud delegatsiooni Bagdadi, mis jälgib projekte lähemalt ja annab ELi pingutustele suurema nähtavuse.
<P>
Teiseks on Ana Gomes lisaks Iraagile mures ka iraagi pagulaste kehva olukorra pärast. Hiljutise ÜRO Pagulaste Ülemkomissari raporti kohaselt on Iraagi naaberriikides üle kahe miljoni pagulase, kuid just Süürias, kus on 1 400 000 pagulast, ja Jordaanias, kus on peaaegu pool miljonit pagulast, on olukord muutunud eriti halvaks. Vaatamata antud riikide pingutustele on sealsete pagulaste hulgas ka leviv lapstööjõu kasutamine ja prostitutsioon. Ana Gomes soovib, et Euroopa näitaks suuremat avatust pagulaste vastuvõtmisel ning et komisjon toetaks rohkem abiprogramme.
<P>
Ühesõnaga tuleb raportiga tõsiselt arvestada Iraagi tulevikupoliitika ja eriti eelarvepoliitika loomisel lähitulevikus ning ehk ka kaugemas tulevikus. Ma soovin parlamendile veelkord meelde tuletada, et raportöör külastas Iraaki kahel korral just enne oma analüüsi esitamist sealse olukorra kohta. Olles teadlik kohapealsete olude tõsidusest jääb üle vaid tema julgust imetleda.
<SPEAKER ID="221" NAME="Nicholson of Winterbourne">
fraktsiooni ALDE nimel. - Proua juhataja, ka mina soovin anda raportöörile edasi oma kõige siiramad õnnitlused. Proua Gomes on koostanud erakordse raporti, mille avastused tulenevad tema kohapealsetest isiklikest kogemustest. Ma õnnitlen volinikku pideva ja põhjaliku tähelepanu eest Iraagi probleemi kõige olulisematele küsimustele ning delegatsiooni juhti härra Uusitalot, kelle kohapealset tööd on mul olnud võimalus näha mitmel korral. Esmaklassiline töö komisjoni poolt - ma soovin õnne teile ja härra Uusitalole. Ka nõukogu on pööranud palju tähelepanu Iraagi küsimusele. Nüüd pöörame me sellele teemale oma tähelepanu ka parlamendis ning lõpuks on Euroopa Liidu võtmeinstitutsioonid kokku tulnud. Loomulikult suudame me koos palju rohkem saavutada.
<P>
Täna on Iraagis tõeline parlament ja üleni ilmalik põhiseadus. Iraak on üks väheseid riike oma piirkonnas, kes on vaatamata teatud puudustele demokraatlik, ilmalik demokraatia. Seetõttu peame me andma endast kõik, et aidata iraaklastel demokraatlikku protsessi tugevdada. Ma leian, et meie üks peamisi toetamise viise on suhete tugevdamine meie ja Iraagi parlamendi vahel. Ma olen uhke, et saan olla esimeeste konverentsi poolt hiljuti loodud delegatsiooni juht.
<P>
Eelmise aasta oktoobris - ja samuti jaanuaris koos proua Gomesiga - oli mul võimalus pöörduda Iraagi parlamendi poole täiskogu istungjärgul. See oli suur au ning me saime kohe teada, kui palju abi nad vajavad. Selleks, et aidata Iraagil ümber pöörata tänasesse päeva kaasa tulnud nukrat halduslikku olukorda, peame me tihedat koostööd tegema ka avalike teenuste ministeeriumitega ning kasutama ära kõik oma laienemisprotsessi kogemused, et aidata suutlikkust tõsta ja institutsioone luua.
<P>
Sest niisamuti nagu meie, nõuavad ka Iraagi inimesed demokraatiat ja neil on õigus heale valitsemistavale. Samuti nõuavad ja vajavad nad põhilisi inimõigusi, peamisi avalikke teenuseid ning kõikide nende privileegide lisandumist, mis on olemas meie demokraatiates Lääne-Euroopas. Ma leian, et stabiilne Iraak, mis kujutab endast healoomulist mõju nii piirkondlikult kui riiklikult, on väärt kõiki meie pingutusi. Kui Türgi liitub Euroopa Liiduga, mida ma loodan, et juhtub, saab Iraagist meie naaber ning seetõttu näeme me Iraaki osana laiemast naabruskonnast.
<SPEAKER ID="222" NAME="Adam Bielan">
fraktsiooni UEN nimel. - (PL) Proua juhataja, ka mina soovin õnnitleda raportööri käesoleva raporti puhul.
<P>
Daamid ja härrad, mõne päeva pärast ehk 20. märtsil täitub viis aastat sellest, kui rahvusvahelised koalitsiooniväed alustasid teist sõda Pärsia lahes. Kahjuks ei leidnud Ameerika Ühendriigid tollal mitte kõigi Euroopa Liidu liikmesriikide poliitilist toetust. 2003. aastal ilmnenud ühtsuse puudumine mõjutab siiani negatiivselt Euroopa Liidu võimalikku rolli Iraagi ülesehitamises. Lõppude lõpuks on meil ju tegelikult olemas vajalikud rahalised ja poliitilised vahendid. Õige kasutuse korral võiksid need vahendid toetada turvalist ja demokraatlikku Iraaki, aidates sellega kaasa stabiilsuse kohesele suurendamisele terves regioonis.
<P>
Ma nõustun raportööriga, et ilmselgelt vajab Iraak rahalisest abist enamat. Iraak vajab ka tuge oma riiklike institutsioonide ja kodanikuühiskonna taastamiseks. Tuleks pidada meeles, et aastakümnetepikkuse diktatuuri jooksul oli Iraagi riigihaldus mõeldud pigem rahva kontrolli all hoidmiseks kui avalike teenuste osutamiseks.
<P>
Uue Euroopa Liidu strateegia loomisel tema tulevase osaluse kohta Iraagis ei tohi me unustada dialoogi vajalikkust USAga, eriti välis- ja kaitsepoliitika valdkondades. Ma olen veendunud, et hea koostöö Ameerika Ühendriikidega on võtmeteguriks turvalise ja stabiilse Iraagi ülesehitamisel.
<SPEAKER ID="223" NAME="Caroline Lucas">
fraktsiooni Verts/ALE nimel. - Proua juhataja, ma soovin samuti tänada proua Gomest tema suurepärase raporti puhul. Ma soovin alustuseks rõhutada, et mis tahes ELi rolli Iraagis puudutav ülevaade peab õppima mineviku vigadest, arvestades, et sissetung Iraaki on osutunud ääretuks poliitiliseks ja humanitaarkatastroofiks. Meie lähtepunktiks peaks olema arusaamine, et Iraagi probleeme saab vaid siis lahendada, kui tõeline ja igakülgne suveräänsus, sh nafta ja teiste maavarade üle, antakse tagasi iraaklastele ning seetõttu leian ma, et kõik okupeerivad võõrjõud tuleb Iraagist välja tuua.
<P>
Ma kuulasin raporti kohta rahvusvahelise kaubanduse komisjonis antud arvamusi, millest ma järeldasin, et Iraagi sõjalisele okupatsioonile järgnes majanduslik okupatsioon, mille käigus USA erastas riigivarasid, liberaliseeris kaubanduse ja kehtestas välismaiseid otseinvesteeringuid käsitlevad reeglid, mis on selges vastuolus rahvusvahelise õigusega. Seetõttu peaksime me olema ettevaatlikud kaubanduse ja investeeringute valdkonnas.
<P>
Meie ees olev raport tervitab Iraagi vaatleja staatust WTOs kui olulist sammu Iraagi integratsiooniprotsessis rahvusvahelisse majandusse ning ootab innukalt ELi ja Iraagi vahelise kaubanduse ja koostöölepingu sõlmimist. Milles ma tahan veenduda, on see, et Iraagil on endal olemas piisav läbirääkimis- ja hindamissuutlikkus. Vastasel korral riskime me selle riigi sattumisega taaskord välishuvide saagiks.
<P>
Samuti soovitab raport anda Euroopa ettevõtetele abi ja julgustust kandideerida Iraagi ülesehitamise hangetel. Ka siinkohal peame me veenduma, et me teeme kõik endast oleneva, et parandada Iraagi ettevõtete suutlikkust ja samuti sealse valitsuse läbirääkimise suutlikkust selleks, et liikuda edasi kõigile positiivsemas suunas.
<SPEAKER ID="224" NAME="Vittorio Agnoletto">
fraktsiooni GUE/NGL nimel. - (IT) Proua juhataja, daamid ja härrad, me oleme positiivselt meelestatud Gomesi raporti osas, mis hõlmab mõningaid olulisi punkte nagu territoriaalse terviklikkuse kaitse ja Iraagisisese lepitusprotsessi vajalikkus. Samas leiame me, et Euroopa Liit peab Türgilt nõudma, et too koheselt lõpetaks oma sissetungi Põhja-Iraaki.
<P>
Samuti toetame me üleskutset investeerida naftamüügist saadavad tulud Iraagi hüvanguks, kuid me ei saa eirata Ameerika Ühendriikide kehtestatud seadusi, mis on kontrolli Iraagi energiavarude üle andnud suurtele USA hargmaistele ettevõtetele, võimaldades neil kõik tulud riigist välja viia ning tohutuid kasumeid teenida. Üks taolisi ettevõtteid, Halliburton, kuulub asepresident Cheneyle.
<P>
Kindlasti toetame me läbipaistvuse nõuet lepingulisi organisatsioone käsitlevate reeglite ja nende õigusliku seisundi osas, kuid me ei saa eirata asjaolu, et Iraagis tegutsevad eraarmeed, kelle palgal on kümned tuhanded inimesed, kes tegutsevad seadustest väljaspool.
<P>
Raport nõuab, et ELi relvakaubanduse eeskiri muudetaks õiguslikult siduvaks, kuid me ei saa unustada, et see sõda on maksma läinud 6000 miljardit USA dollarit, mida oleks saanud investeerida aastatuhande arengueesmärkide saavutamiseks. See sõda ja okupatsioon on kaasa toonud sadade tuhandete inimeste surma; see sõda ja okupatsioon olid ja on siiani illegaalsed, mida alustati otseselt rahvusvahelist õigust rikkudes, ühepoolselt ja enamiku liikmesriikide, ÜRO ja rahvusvahelise üldsuse arvamuse tahte vastaselt.
<P>
Me peaksime nõudma okupeerivate vägede kohest riigist väljaviimist. Neid peab asendama ÜRO missioon, mis eesmärgiks on vaid turvalisuse tagamine; kogu sõjaline tegevus peab vaibuma.
<SPEAKER ID="225" NAME="Bastiaan Belder">
fraktsiooni IND/DEM nimel. - (NL) Proua Gomes on teinud suuri pingutusi Euroopa Liidu rolli kirjeldamisel Iraagis. Iraagi keeruline olukord nõuab selget ja pühendunud poliitikat. Samas tõstatab väljapakutud ELi Iraagi poliitika mõningaid tõsiseid küsimusi. Need küsimused langevad eriti kokku mu töövisiidiga Kurdistani.
<P>
Raportöör tõi Kurdistani näiteks regioonina, kus stabiilsus ja turvalisus on vaevalt tagatud ning kus on vajalik rahvusvahelise arengualase koostöö edasine laiendamine. Loomulikult on ELi kohalolek sealses piirkonnas äärmiselt oluline ning ka mina soovin seda rõhutada. Samas saadab Kurdide valitsuse inimõiguste rikkumisi terav siseriiklik ja rahvusvaheline kriitika ning eriti muret tegev on Kurdistani Assüüria kristliku vähemuse olukord. "Kas nendel gruppidel on lootus tulevikule Iraagis?” See on väga tõsine küsimus.
<P>
Lühidalt öelduna, nõukogu liikmed ja komisjon, kuidas saate teie tulemuslikult kaasa aidata kestva rahu ja stabiilsuse saavutamisele Kurdistani piirkonnas ning demokraatliku õigusstruktuuri rajamisele?
<P>
Lõpetuseks soovin ma, proua juhataja, teha veel viimase märkuse. Miljonid ümberasustatud iraaklased väärivad meie kogu tähelepanu ja tuge. Raportöör soovitab nõukogule lahendust, mille kohaselt ELi liikmesriigid peaksid vastu võtma Iraagi põgenikke. Nõukogu liikmed ja komisjon, kui teostatav on see suurepärane soovitus? Tänan.
<SPEAKER ID="226" NAME="Slavi Binev" AFFILIATION="NI">
(BG) Härra esimees, lugupeetud kolleegid, ma toetan proua Gomesi raportit, kuna see annab selge ülevaate kõigist probleemidest, mis kaasnevad uue demokraatliku valitsuse rajamisega Iraagis ning samuti sisaldab lahendusi nendele probleemidele.
<P>
Esiteks kutsun ma üles okupatsioonivägede kohesele väljaviimisele Iraagist, kuna sõda selles suveräänses riigis ning tema okupeerimine olid ebaseaduslikud ning nende algatuse otsus võeti vastuolus rahvusvahelise õigusega ehk ühepoolselt ja ÜRO liikmesriikide enamuse ja rahvusvahelise üldsuse tahte vastaselt.
<P>
Ma loodan, et tekkinud olukord ei ohusta Iraani Rahvusliku Vabastusarmee (PMOI) 3500 rahumeelset liiget Ashrafis, kes on lakkamatu surve all. Ma olen veendunud, et demokraatiat ei ole võimalik üles ehitada ebademokraatlike ja vägivaldsete meetoditega mis tahes maailma riigis.
<P>
Ma kavatsen hääletada Аnа Мaria Gomesi raporti poolt, kuna Iraagi probleeme on võimalik lahendada vaid tõelise ja igakülgse suveräänsuse tagasiandmisega iraaklastele.
<SPEAKER ID="227" NAME="Nickolay Mladenov" AFFILIATION="PPE-DE">
Proua juhataja, volinik, nõukogu eesistuja ja Proua Gomes, ma soovin teid tänada kõige teie poolt öeldu eest ning siiani tehtud töö eest.
<P>
Ma usun, et käesolev raport saadab väga olulise sõnumi mujale Euroopasse, sõnumi, mis annab teada, et see parlament soovib vaadata tulevikku ja mitte minevikku ning et me tahame osaleda demokraatliku ja föderaalse Iraagi tulevikus ning seda tulevikku toetada.
<P>
Mul on käesoleva raporti kohta kolm kommentaari ning ma olen äärmiselt uhke, et Euroopa Parlament väljastab selle raporti päeval, mil me tähistame Euroopa Parlamendi 50. aastapäeva. Täna tähistame me Euroopa lepitamise tulemusi. Ning neid viimase 50 aasta jooksul saadud õppetunde peame me edasi andma kogemuste ja teadmistena oma sõpradele Iraagis, et nad saaksid neid kasutada ning ehitada oma riigi edukalt üles.
<P>
Raport märgib otse loomulikult ära meie saavutused, kuid samuti veel ületamata väljakutsed, mille Iraagi Vabariik ja volinik on väga asjakohaselt välja toonud.
<P>
Ma sooviksin ühe asja välja tuua märkusena tema avaldusele. Nimelt see, et saavutused turvalisuse rindel on peamiselt iraaklaste vastutusel, mida on loomulikult toetanud rahvusvahelised pooled, kuid see on iraaklaste vastutusel. Mitte keegi peale iraaklaste ei saa tagada Iraagi turvalisust ning mitte keegi peale Iraagi poliitikute ja nende poliitika ei saa tagada poliitiliste probleemide lahendamist.
<P>
Me kutsume üles uue strateegia loomisele, mis oleks Euroopa strateegia Iraagi küsimuses. Ma veetsin suure osa 2006. aastast töötades nõukogu esinduses Bagdadis ja aidates iraaklasi. Pidevalt minuni jõudev sõnum oli: "Kus on Euroopa? Me tahame rääkida Euroopaga, sest teie kogemus on meile vajalik.” Tänane on vastus nende palvele.
<P>
Lõpetuseks soovin ma lisada, et käesolevas raportis kinnitab see parlament veelkord Euroopa Parlamendi pühendumust toetada Iraagi parlamendi taastamist ja ülesehitust, mis on äärmiselt oluline roll ning ma soovin tänada nõukogu selle parlamendi panuse tunnustamise eest Iraagi delegatsiooni valimise ja heakskiitmise kaudu.
<P>
Ma leian, et me seisame täna tähtsa väljakutsega silmitsi: kasutada ära oma teadmisi ja oma ressursse poliitilise protsessi toetamiseks mitte relvade vaid sõnade kaudu ning mitte sõjariistade vaid tegude kaudu Iraagis ning aidata sealseid inimesi.
<SPEAKER ID="228" NAME="Béatrice Patrie" AFFILIATION="PSE">
(FR) Proua juhataja, daamid ja härrad, ka mina soovin õnnitleda proua Gomest tema kvaliteetse töö eest sellel äärmiselt tundlikul ja keerulisel teemal. Me kõik teame, kui palju tõsiseid erimeelsusi ja lõhesid tekitas Iraagi konflikt liikmesriikide hulgas. Me teame ka seda, et meie kohuseks nüüd on aidata üles ehitada turvalist, ühendatud, jõukat ja demokraatlikku Iraaki.
<P>
Isiklikult soovin ma välja tuua hoopis suurema tragöödia, mida meie valitsused suures osas varjavad: ma räägin Iraagi kriisist, mis on peaaegu 4,5 miljonit inimest kodutuks jätnud, kujutades endast suurimat ümberasustatud rahvastikku Lähis-Idas pärast 1948. aastat. See olukord nõuab kohe ühist tegutsemist Euroopa tasandil.
<P>
Minu peamiseks mureks on oma riigist põgenema sunnitud iraaklaste hetkeolukord ja saatus. Umbes 2,3 miljonit inimest on leidnud varjupaiga naaberriikides, peamiselt Süürias ja Jordaanias, kuid ka Egiptuses, Liibanonis, Türgis ja Pärsia lahe riikides. Pea kahe miljoni põgeniku vastuvõtmisega on Süüria ja Jordaania astunud kiiduväärt sammu.
<P>
ELi ja rahvusvahelise üldsuse rolliks on loomulikult tagada kõigi nende põgenike tagasipöördumine lõpuks koju, kuid praegusel ajahetkel ei ole tagasipöördumine paljude jaoks võimalik. Mõned eriti haavatavad põgenikud on vaja edasi saata lääneriikidesse. UNHCRi andmetel on vaja 6,6% ehk umbes 100 000 Süürias elavat iraaklast ümber asustada. Seepärast kutsun ma üles oma kolleege toetama muudatusettepanekut, mis toetab 2008. aasta ümberasumise programme, et EL pakuks varjupaika kõige haavatavamatele põgenikele, kes praegu on UNHCRi hoole all.
<P>
Kokkuvõtteks palun ma parlamendil mitte pöörata oma selga meie väärtustele. Me peame kinni pidama 1951. aasta Genfi konventsioonist ning seisma vastu pagulaste sunnitud tagasipöördumistele Iraaki.
<SPEAKER ID="229" NAME="Patrick Louis" AFFILIATION="IND/DEM">
(FR) Proua juhataja, daamid ja härrad, Fernand Braudel on väitnud, et ajalugu algas Sumeris, kuid täna näib, et kristlike vähemuste pikk ajalugu Iraagis on hääbumas. Meie Euroopa rahvastena ei saa seda tohutut ebaõiglust heaks kiita paigalseismisega. Need inimesed seal tervitasid islamiusku ning ehitasid ühiselt üles jõuka riigi enne, kui seda laastasid fanatism ja sõjad.
<P>
Nüüd leiavad need vähemused endid paguluses. Iraak ei saa endale luua tulevikku ilma nende vähemuste ja nende oskusteta. Tulevikku ei ehitata üles ühte riiki osadeks jaotamisega; tulevik rajatakse majanduse taastamisega, eri kogukondade ja kultuuride vastastikuse tunnustamisega ning õigusnormide kehtestamisega.
<P>
Kui EL võtab vastu kindla otsuse Iraagi olukorda sekkuda, siis peab ta pidevalt oma plaanides arvestama nende vähemuskogukondade dramaatilise reaalsusega. Nende tulevik peab olema ELi tegevuse mõõdupuu ning kogukondadevahelise vastastikuse austuse olemasolu ELi abi andmise kriteerium. Seega on see tegevus auks meie riikidele.
<SPEAKER ID="230" NAME="Sorin Frunzăverde" AFFILIATION="PPE-DE">
(RO) Tunnustades Iraagi poolt hiljuti saavutatud edu siseriiklikes küsimustes ja välispoliitikas peab Euroopa Liit innustama Iraagi võime jätkama neid pingutusi, mis arendavad föderaalse riigi demokraatlikke, stabiilseid ja õiguspäraseid institutsioone.
<P>
Võttes arvesse etnilist ja religioosset olukorda, leian ma, et ainsaks teostatavaks võimaluseks on föderaalne Iraak. Ma viitan siinkohal keskvalitsusega ja mitte killustunud Iraagile. Ka Euroopa Liit peab kaasa aitama stabiilse Iraagi riigi eksisteerimisele, mille institutsioonid on võimelised tagama riiklikku suveräänsust, riigi ühtsust, territoriaalset terviklikkust, majanduse säästvat arengut ja iraagi inimeste head elujärge. Euroopa Liit peab aktiivselt toetama Iraagi institutsioonilist arengut, mis põhineb riigi hetkeolukorral ning austab iraaklaste ja kõigi Iraagi territooriumil elavate etniliste ja religioossete kogukondade ajaloolisi, religioosseid, kultuurilisi ja identiteedi traditsioone.
<P>
Selles kontekstis on soovitatav luua teatud nõuandvaid organeid, mis koosnevad kõigi Iraagi etniliste ja religioossete kogukondade liidritest selleks, et anda keskasutustele rohkem seaduspärasust. Euroopa Liit peab toetama Iraagi institutsioonilist arengut Eujust Lex missiooni ja Euroopa asjakohaste rahaliste vahendite kaudu
<P>
Ma rõhutan vajadust saata Euroopa rahalised toetused otse nendele Iraagi institutsioonidele, kellele toetused on määratud. Neid toetusi peaksid haldama Euroopa Liidu institutsioonid Euroopa kodanike jaoks läbipaistvalt ja nähtavalt.
<P>
Ma soovitan Euroopa Liidu institutsioonidel ära kasutada nende liikmesriikide kogemusi ja teadmisi, kes on juba Iraagi territooriumile saatnud tsiviil- ja militaarjõud selle riigi stabiilsuse taastamise ja ülesehitamise protsessi raames. Samas leian ma, et Euroopa ettevõtteid tuleks julgustada ja toetada Iraagi ülesehitamise protsessis osalema ning oma tegevust sealses piirkonnas rohkem arendama.
<SPEAKER ID="231" NAME="Erika Mann" AFFILIATION="PSE">
(DE) Proua juhataja, volinik, proua Gomes, daamid ja härrad, loomulikult keskendusime me rahvusvahelise kaubanduse komisjonis eelkõige kaubanduse ja majandussuhetega seotud küsimustele, kuid mõnes valdkonnas liikusime me oma piiridest ka väljapoole. Siinkohal soovin ma kahte asja kommenteerida.
<P>
Esiteks on meil väga hea meel selle raporti üle, mis kinnitab, et Euroopa Liidul on selge roll ja kohustus Iraagis. Meie meelest on Iraagi integreerimine kaubandussüsteemi äärmiselt oluline ning on ütlemata selge, et õige koht selle jaoks on Maailma Kaubandusorganisatsioon. Me peame Iraagile senisest tunduvalt rohkem tehnilist tuge andma. Taolise tehnilise toe keskmes peab olema Iraagi suunamine Euroopa majandussüsteemi poole ning mingil määral ka Euroopa ettevõtluse poole.
<P>
Mis puutub rahastamisse, siis me suhtume üsna skeptiliselt võimalikku olukorda, kus kogu organiseerimine toimub ÜRO, Maailmapanga või mitme doonoriga usaldusfondi kaudu. Me tahame näha Iraagi enda suutlikkuse ülesehitamist vähemalt teatud määral ning kohalikku projektihaldamist, mis võimaldaks meil luua andmete ja kogemuste pagas, et nendele pingutustele kaasa aidata. Me sooviksime näha, et see püüdlus peegeldub ka teie otsustes.
<SPEAKER ID="232" NAME="Georgios Georgiou" AFFILIATION="IND/DEM">
- (EL) Proua juhataja, esiteks soovin ma õnnitleda proua Gomest ja volinikku, kes meie meelest näitasid üles inimlikku tundlikkust Iraagi tänase olukorra suhtes.
<P>
Siiski on mul, proua juhataja, millegipärast tunne, et järgneme lömitavalt teistele, kes hävitavad selleks, et meie saaksime üles ehitada. See ei ole esimene kord, kui nii juhtub. Täna anname me 820 miljonit eurot abi iraaklastele. Me ei saa aidata surnuid, kelle arv on tõusnud palju kõrgemaks võrreldes nendega, kelle surma eest vastutas Saddam Hussein. Huvitav, kas tänaste surmade eest vastutavad isikud ka millalgi tasuma peavad.
<P>
Ma räägin sellest, kuna sama asi juhtus meiega Jugoslaavias. Proua juhataja, kui meile täiesti õigustatult ei meeldi diktaatorid, siis leidkem viis, kuidas vabastada endid diktaatoritest. Meil ei ole õigust hävitada teisi riike lihtsalt sellepärast, et meile ei meeldi diktaatorid. Seetõttu korduvad Jugoslaavia sündmused täna Iraagis ning me ei oska aimatagi, millal see viimane tragöödia lõppeb.
<SPEAKER ID="233" NAME="Anna Záborská" AFFILIATION="PPE-DE">
(FR) Proua juhataja, daamid ja härrad, Mosuli peapiiskop monsinjöör Rahho rööviti peaaegu kaks nädalat tagasi. Teda saatnud kolm inimest mõrvati külmavereliselt. See on äärmiselt tõsine vahejuhtum. Neljas Genfi konventsioon kaitseb selgesõnaliselt tsiviil-, meditsiini-, religioosset ja humanitaarpersonali. Iraagis, Palestiina territooriumil ja Iisraelis on mitmeid vägivallatuid rahuaktiviste, kes on nii kristlikud, islami, juudi kui eraisikutest aktivistid.
<P>
Pärast Iraagi religioosse vähemuse juhi röövimist on parlamendil kaks kohese reageerimise võimalust. Homsel meie kolleegi Ana Gomesi raporti hääletusel võime me vastu võtta suulise lisa, mis mõistab hukka monsinjöör Rahho röövimise sõja mõjutamise eesmärgil. Samuti on meil neljapäeval võimalus lisada päevakorda lühike tekst kiireloomulise teemana selleks, et võtta vastu seisukoht Euroopa institutsioonina.
<SPEAKER ID="234" NAME="Paulo Casaca" AFFILIATION="PSE">
(PT) Volinik, ma soovin öelda, et pärast asjaomasel teemal arutlemist on selge, et ÜRO väärib suurt tunnustust. Sérgio Vieira de Melole ja kõigile teistele, kes on oma elu andnud või riskivad oma eludega, kuulub meie suurim lugupidamine. See ei tähenda, et me ei peaks teadma, mis toimub ja kellele lähevad Iraagile mõeldud rahad. Samuti soovin ma öelda, et need 20 miljonit eurot, millest volinik täna rääkis - ja palun andestage mulle, sest lugesin sellest kaks või kolm kuud tagasi - tunduvad mulle uskumatult ebapiisavad tegelemaks nende dramaatiliste probleemidega, millega seisavad silmitsi põgenikud ja ümberasustatud isikud. Volinik, need probleemid on kolossaalsed ning Iraagi naftavarudest on vähe kasu, kuna leidub inimesi, kellel ei ole sellele maavarale mitte mingit juurdepääsu. Ma oleksin tänulik, volinik, kui sellele küsimusele pöörataks rohkem tähelepanu, sest nagu proua Patrie ütles, vajab see probleem otsekohest arutelu.
<SPEAKER ID="235" NAME="Ioan Mircea Paşcu" AFFILIATION="PSE">
Proua juhataja, Euroopa oli Iraagi sõja vastu. Ent enam ei ole oluline, kes eksis ja kellel oli õigus, sest Saddam Husseini järgset Iraagi olukorda ei saa mitte keegi eirata.
<P>
Võttes arvesse Iraagi olukorra mõju tervele Lähis-Idale ning kaugemalegi, ei saa EL jätkuvalt jääda olukorras suhteliselt passiivseks. Oma suurte ressursside ja kogemustega peab EL aktiivselt osalema uue Iraagi riigi kindlustamise toetamisel. Volinik kirjeldas sümptomeid. Nüüd peame me välja uurima, kuidas neid sümptomeid ravida ning mitte ainult kooskõlas teiste rahvusvaheliste organisatsioonidega - EL suudab ka paremini - vaid peamiselt just iseseisvalt. Strateegiliseks eesmärgiks on aidata selle riigi uutel, demokraatlikult valitud võimudel anda uue riigi institutsioonidele usaldusväärsust ja selle kaudu autoriteeti. Uus, demokraatlik, isemajandav ja naftarikas Iraak Lähis-Ida keskmes on kõigi meie huvides.
<SPEAKER ID="236" NAME="Renate Weber" AFFILIATION="ALDE">
(RO) Praegu peab komisjon Iraagi võimudega läbirääkimisi kaubandus- ja koostöölepingu osas, millega seoses tegeldakse ka inimõiguste rakendamisega seotud küsimustega.
<P>
Ma palun komisjonil resoluutselt nõuda Iraagi võimudelt lahenduste leidmist riigisiseste ja -väliste põgenike reintegratsiooniks. Samuti pöördun ma ELi liikmesriikide poole Iraagi põgenike asüülitaotluste hindamiseks prioriteedi korras. Liikmesriikidest tulev erinev tagasiside antud teemal kinnitab taas vajadust harmoneerida põgenike staatust puudutav tegevuskord Euroopa tasandil. On äärmiselt oluline, et kaubandus- ja koostööleping sisaldaks ka parlamentidevahelise koostöö teemat.
<P>
Ma usun, et Euroopa Parlamendi Iraagi delegatsioon saab aidata kaasa Iraagi seadusandliku kogu institutsioonilise suutlikkuse tõstmisele. Euroopa Liit peab aitama Iraagil saada tugevaks partneriks tundlikus piirkonnas. Ma soovin õnnitleda ja tänada proua Ana Maria Gomest selle raporti puhul.
<SPEAKER ID="237" NAME="Zbigniew Zaleski" AFFILIATION="PPE-DE">
(PL) Proua juhataja, kui me tahame loota Iraagi partnerite peale, kes aitavad luua rahumeelse kooseksisteerimise aluseks olevat demokraatiat, siis vajame me selleks investeeringuid. Ma mäletan, et kui ma olin veel õpilane, siis võõrustasime me Iraagi noori oma keskkoolides. Ehk on Euroopa Liidul võimalik luua sarnaseid võimalusi iraagi noortele praegu. Ma pean silmas noorte, alla 24-aastaste inimeste kutsumist siia ning võimaldada neil meiega koos elada ning sellest kogemusest õppida. Kindlasti hindavad nad nähtut ja kogetut kriitilise pilguga ning võtavad kaasa positiivse ja kasutavad seda oma kodumaal, parandades ja täiustades ka seda, mis nende meelest oli negatiivne. Siinkohal soovitan ma seda koolidekeskset ettepanekut ka parlamendile. Seda tüüpi külastused ei pea aset leidma vaid ülikoolitasandil. On selge, et poliitika sõltub inimestest ning, proua juhataja, teie pädevusalas võib olla ruumi taolisele ettevõtmisele.
<SPEAKER ID="238" NAME="Tunne Kelam" AFFILIATION="PPE-DE">
Proua juhataja, see on Euroopa Parlamendi sõnum nõukogule Euroopa tegevusstrateegia vajadusest Iraagi suhtes. On aeg lõpetada vaidlused hiljutiste erinevuste üle ja keskenduda ELi proaktiivsele kohustustele siin. Ma soovin tänada volinikku põhjaliku aruande eest olukorrast Iraagis, ja õhus on ettevaatlikku optimismi. Arvan, et on tekkinud arusaam, et asjad võiksid paremaks minna. See on olukord, mida proua Gomes kirjeldas nii väljendusrikkalt ELi kuldse võimalusena anda omapoolne positiivne panus.
<P>
Minu jaoks on olulised kaks küsimust. Parlamendi jaoks on tähtis suunata ELi abivahendid demokraatliku valitsuse rajamiseks, mida tervitati suure huviga ka Iraagi poliitikute poolt. Teiseks, EL on erakordsel positsioonil lepitusprotsessi toetamiseks, ilma milleta jätkub seal killustumine ja kodusõda, seega peame me selle võimaluse ära kasutama.
<SPEAKER ID="239" NAME="Janez Lenarčič">
eesistuja. - (SL) Ma soovin tänada kõiki oma seisukohtade ja arvamuste avaldamise eest teemal, millest on meile kindlasti edasises tegevuses kasu. Soovin omalt poolt lisada ühe kommentaari ja ühe vastuse.
<P>
Proua Záborská küsimus Kaldeani katoliku piiskopi röövimise osas. Ma soovin juhtida teie tähelepanu eesistujariigi poolt 1. märtsil tehtud seisukohavõtule, kus ta mõistis röövimise tugevalt hukka ja nõudis Kaldeani peapiiskopi otsekohest ja tingimusteta vabastamist.
<P>
Nüüd teise teema juurde. Härra Mladenov ja teised on välja toonud, et vastutus turvalisuse eest ehk Iraagis turvalise olukorra loomise eest lasub peamiselt Iraagi võimudel. Samuti on tõsi see, et meie peame neid selles küsimuses aitama ja ma sooviksin veelkord mainida EUJUST LEX missiooni, mis on Iraagis tegutsenud alates 2005. aastast ning millest võtab enamik Euroopa Liidu liikmesriike osa.
<P>
Selle missiooni kaudu on koolitatud umbes 1500 Iraagi kõrget ametnikku, kes töötavad politseis, kohtutes ja vanglates. Nagu ma juba varem mainisin, kestab see missioon 2009. aasta suveni ning me leiame, et see on oluline edasiminek turvalisema olukorra rajamisel Iraagis.
<P>
Ma soovin veelkord tänada proua Gomest tema raporti eest, millest saab väga oluline alus meie tegevusele tulevikus, mille hulka kuulub ka üldasjade ja välissuhete nõukogu presidendi minister Rupeli plaan võtta osa Iraagi naaberriikide aprillikohtumisest, mis toimub Kuveidis.
<SPEAKER ID="240" NAME="Benita Ferrero-Waldner">
komisjoni liige. - Proua juhataja, see oli hea arutelu, mis näitas, et me soovime ära kasutada kuldset võimalust lõpuks Iraak üles ehitada ning muuta see stabiilseks riigiks Lähis-Idas, sest ma nõustun täielikult, et see on väga oluline eesmärk meie kõigi jaoks.
<P>
Ma soovin kõigepealt teada anda, et te võite olla kindlad, et me jätkame oma tegutsemist samas suunas. Ma tänan teid teie lahkete sõnade eest delegatsiooni juhi kohta, kes töötab seal väikese personaliga väga keerulistes oludes - ning elab muuseas Suurbritannia saatkonnas. Tema ja tema alluvad teevad väga head tööd.
<P>
Me oleme teinud koostööd ÜRO usaldusfondiga, kuna sellel ajahetkel polnud muud valikut. Pärast mu direktorite visiiti ja nende hinnangut uurime me ettevaatlikult, mida me saame ära teha seoses suutlikkuse tõstmisega ja institutsioonide ülesehitamisega. Me saame täielikult aru, et see teema on paljudele teist väga oluline, kuid saage ka palun sellest aru, et turvalisuse tagamise kulud saavad olema väga suured. Kõik, mida me seal kohapeal teha tahame saab olema väga kulukas, muidu ei oleks see lihtsalt teostatav.
<P>
Rohelisest tsoonist väljaspool on olukord väga keeruline, ainsaks erandiks on ehk need üksikud alad, näiteks riigi põhjaosa, kus on vähem turvalisusprobleeme. Ma ei välista otsesema seotuse aeglast suurendamist näiteks põhjas, kuid ma rõhutan, et me peame alati veenduma, et me ei eelista teatud gruppe teistele. Seda tahaksin ma ka härra Belderile öelda. Just nii oleme me oma projekte läbi viinud. Me oleme alati üritanud luua projekte, mis kaasavad kõiki gruppe, sh kristlikke gruppe, kellel on praegu Iraagis praeguse valitsusega äärmiselt keerulised ajad.
<P>
Nüüd soovin ma paljude teie - kes te alati ei näe, mida me teeme - tähelepanu tuua näiteks asjaolule, et me aitasime edukalt 2005. aasta üldvalimisi ette valmistada. Me oleme taastanud sadu alg- ja keskkoole, millest ei saa kasu ainult koolid vaid ka õpilased. Ka Erasmuse programmid on osadele iraaklastele avatud, seega jätkame me selle tegevusega. Samuti trükime ja levitame me miljoneid õpikuid kuuele miljonile algkooli- ja keskkooliõpilasele. See on äärmiselt elementaarne, kuid vajalik tegevus.
<P>
Samal ajal oleme me ka pea 200 esmase arstiabi keskust ja 10 haiglat taastanud. Me oleme toetanud kaheksa immuniseerimispalati valmimist, millest igaüks hõlmab 4,7 miljonit alla viieaastast last. Me oleme täielikult taastanud riikliku ravimikvaliteedi kontroll-labori. Ma võiksin seda nimekirja veel pikalt jätkata.
<P>
Ma leian, et komisjon on keerulistes oludes suutnud ELi nimel väga palju ära teha. Nüüd teame me, et võtmeküsimuseks tulevikus on see, kui palju me suudame ära teha seoses suutlikkuse tõstmisega. Te võite kindlad olla, et me kasutame suurt osa vahenditest selle tegemiseks, mis muidugi sõltub alati, nagu ma juba varem ütlesin, turvalisuse olukorrast. Meie viimase hinnangu kohaselt ei ole see kahjuks veel teostatav.
<P>
Ma tahaksin paar sõna ka põgenike kohta öelda. Olen juba maininud, et meie ehk komisjon oleme loomulikult näinud vaeva põgenike aitamisega. Eri komisjoni vahendite kogusummaks eelmisel aastal oli 50 miljonit eurot. Need rahad ei ole mõeldud vaid riigisiseselt ümberasustatud isikute toetamiseks Iraagis, vaid ka Süüria ja Jordaania valitsuste aitamiseks nende endi riikides. Loomulikult oleme me nende riikidega pidevas kontaktis. Me oleme andnud Süüriale 80 miljonit eurot ja Jordaaniale 32 miljonit eurot, sest suur põgenike sissevool on selles väikses riigis tekitanud suure probleemi.
<P>
Lõpetuseks soovin ma öelda, et olen koos kongressiga veendunud, et dialoog, mida parlament hakkab nüüd Iraagi ad hoc delegatsiooniga pidama, kujutab endast suurepärast edasiminekut ja protsessi. Selles saame me vaid koos töötada. Ma kinnitan teile, et me oleme algusest peale üritanud tagada läbipaistvust oma raha liikumisele läbi ÜRO. Tulevikus muutub raha liikumine veelgi otsesemaks.
<SPEAKER ID="241" NAME="Ana Maria Gomes">
raportöör. - (PT) Ma soovin tänada kõiki lahkete sõnade eest. Eriti soovin ma tänada oma sõpra minister Lenarčičit, kellega koos töötasin mõned aastad tagasi Julgeolekunõukogus, kus me tegelesime just Iraagi asjadega ning probleemidega, mida põhjustas Iraagile Saddam Hussein.
<P>
Nagu ma olen juba maininud, oli raporti eesmärgiks välja tuua asjaolu, et Iraagis valitsevad väga erinevad olukorrad, vastupidiselt televisioonis igapäevaselt kuvatavale lihtsustatud sõnumile Iraagist kui "tule ja mõõga” maast. Seda raportit tuleb vaadata kui tegevuskava või teejuhti ELi osalusele Iraagis. Ma usun, et räägin parlamendi nimel, kui ütlen, et me soovime, et komisjon, nõukogu ja liikmesriigid kasutaksid meie tegevuse ettepanekuid alusena oma tulevikuprogrammide ja -projektide loomisel Iraagi valitsuse ja inimeste toetuseks, võttes loomulikult arvesse turvalisustingimusi.
<P>
Kui ma Iraagist tagasi pöördusin, avaldas mulle muljet Iraagi entusiasm "rohkema Euroopa” järgi. Alates president Talabanist lõpetades ühe kõige isoleerituma piirkonna algkooli õpetajaga soovisid kõik saada poliitilist tunnustust ja institutsioonilist tuge Euroopa Liidult. Meid pommitati projektiettepanekutega kõige erinevamates valdkondades: siseministeeriumi ametnike koolitamine, miinidest puhastamisega tegelevate kohalike valitsusväliste organisatsioonide toetamine, täiskasvanute kirjaoskuse suurendamine ning seksuaal- ja reproduktiivtervisealase hariduse andmine, Iraagi parlamendi tehniline ja institutsiooniline tugi - ning need on vaid üksikud näited.
<P>
Ma leian, et me peaksime mõõtma käesoleva raporti edu mitte niivõrd homse hääletuse poolthäälte arvu põhjal vaid peamiselt muutuses, mille see raport toob kaasa meie edasises kohapealses tegevuses Iraagis. Loomulikult osaleb selles protsessis meie parlamentaarne delegatsioon Iraagis ning ma olen kindel, et me saame loota komisjonile, volinik Ferrero-Waldnerile, kellele lähevad minu õnnitlused, ja tema vaprale meeskonnale Bagdadis, mida juhib võimekalt suursaadik Uusitalo, et neist saavad peamised liitlased selle teejuhi rakendamisel.
<SPEAKER ID="243" NAME="Juhataja">
Arutelu on lõppenud.
<P>
Hääletamine toimub neljapäeval.
<P>
Kirjalikud avaldused (artikkel 142)
<SPEAKER ID="244" NAME="Paulo Casaca  " LANGUAGE="PT">
Käesolev raport ei maini vastutust ja kaassüüd valeinformatsiooni levitamise eest, mille põhjal õigustati sõjalist sissetungi Iraaki, näiteks "massihävitusrelvade” olemasolu ja asukoht ning endise režiimi ja rahvusvahelise terrorismi vahelised sidemed. Samuti ei võta see omaks vastutust Iraani revolutsioonilise kaardiväe ja tema Iraagi harude sissetoomise eest riiki, mille tulemusel levisid terrorirühmitused ning surma ja genotsiidi salgad, kelle peamisteks sihtmärkideks olid ja on siiani etnilised ja religioossed vähemused ja riigi eliit.
<P>
Raport ei seo ka Euroopa Liidu toetust ning isegi ELi rahalist toetust Iraagi võimudele nende pingutustega terrorismi ja genotsiidiga võitlemisel ning terrorismi eest vastutavate isikute (ka julgeolekujõudude sees) leidmise ja süüdistamisega. Selle kaudu alahindab raport miljonite Iraagi põgenike ja ümberasustatud inimeste tõsiseid probleeme ning rünnakuid põhiõigustele ja iraaklaste ning eriti naiste vabadustele ja tagatistele.
<P>
Saddam Husseini režiimi kuritegude mainimine oleks vastuvõetav, kui see oleks siiras ja kui seda ei tehtaks samal ajal eirates praeguseid kuritegusid ja nende toimepanijaid, mille tulemuseks on sajad tuhanded surmad ja miljonid ümberasustatud isikud.
<SPEAKER ID="245" NAME="Eija-Riitta Korhola  " AFFILIATION="PPE-DE">
kirjalikult. - (FI) Proua juhataja, ma soovin tänada proua Gomest tema väärt raporti eest. Tema praktilise lähenemise tulemuseks on haruldaselt selge sõnum nõukogule, komisjonile ja ka Iraagi inimestele.
<P>
Probleemi tuum on ilmselge. Iraagil ei ole puudus rahast. Tal on puudu stabiilsusest, poliitilisest tahtest, stabiilsetest asutustest ja halduslikust suutlikkusest raha arukalt kulutada. Just nendes valdkondades saab Euroopa Liit oma abi pakkuda.
<P>
Esiteks ei ole Iraak traditsiooniline koht arengutööks: see on erakordne tegevusala. Sel põhjusel ei ole võimalik saavutada kestvaid tulemusi vahendite kasutamisel eraldi. Ent tuues arendustöö ja turvalisuse tagamise vahendid kokku ühe katuse alla, võib EL kiirendada dialoogi Iraagi ühiskonnaga. Läbipaistvus peaks siin olema võtmesõna: komisjon peab võimaldama demokraatlikku järelevalvet rahaliste vahendite üle.
<P>
Teiseks peaks EL eriliselt pühenduma just parlamentaarse valdkonna toetamisele. Me peame toetama hea valitsemistava ja töötavade rakendamist esindajatekojas, võimaldama parlamentaarse töö jaoks koolitusi ja ressursse ning vajaduse korral andma omalt poolt eksperttuge seadusandluse arendamisel, kuna föderaalriigi struktuur on seadusandlik väljakutse.
<P>
Kolmandaks rõhutame me, et inimõigused on arengupingutuste keskmes. Etniliste ja religioossete vähemuste olukord sõltub Euroopa Liidu panusest. Assüüria kristlased, Kaldeani inimesed, süürlased ja teised vähemusrahvad nagu turkmeenid kogevad pidevat diskrimineerimist ja ohtu oma elule. Me peame tegutsema sihikindlamalt taolise olukorra lõpetamiseks.
<P>
Ma loodan, et kõik kohalviibijad mõistavad, et raport ei puuduta enam minevikuvigu. Neid vigu on tunnistatud ning nende üle kurtmine ei aita Iraagi rahvast. Me peame püüdma mõista mitte ainult seda, et minevik kohustab meid tegudeks vaid ka seda, et vastasel korral ei ole Iraagil tulevikku.
<SPEAKER ID="246" NAME="Tobias Pflüger  " AFFILIATION="GUE/NGL">
kirjalikult. - (DE) Proua Gomesi raport Euroopa Liidu rollist Iraagis ei käsitle kahjuks kahte Iraagi olukorrale olulist teemat.
<P>
Iraagis viibivad praegu okupatsiooniväed USAst, Ühendkuningriigist ja teistest ELi liikmesriikidest ning veel mitmetest muudest riikidest. Need väed on kohapeal viibinud alates ebaseaduslikust sissetungist Iraaki 2003. aastal. Nagu me nüüd teame, olid sõjalise tegevuse õigustuseks toodud põhjendused täiesti väärad (näiteks Colin Powelli valed ÜRO Julgeolekunõukogus Iraagi väidetavate massihävitusrelvade kohta).
<P>
Kõik muudatusettepanekud, sealhulgas minu fraktsiooni GUE/NGL poolt tehtud ettepanekud, mis viitavad Iraagi sõja arvukatele inimohvritele ja kestvale okupatsioonile ning mis kritiseerivad täiesti sobimatut sõjalist tegevust Iraagi suhtes, on tagasi lükatud. Selle tulemusel ei maini proua Gomesi raport seda olukorra võtmetähtsusega aspekti praktiliselt üldse.
<P>
Sellel põhjusel hääletasin ma raporti vastu, sest praegusel kujul ei tunnista raport Iraagi tõelist olukorda. Arvestades seda oleks katastroofiline nõuda Euroopa Liidult ulatuslikumat osalust, kuna see muudaks ELi sõjalise ja okupeeriva režiimi osaks. Sellest hoolimata väärivad mitmed raportis tehtud avaldused meie toetust, kuid kõik, kes ei seisa vastu sõjale ja okupatsioonile muudavad endid selle kaasosaliseks.
<SPEAKER ID="247" NAME="Toomas Savi  " AFFILIATION="ALDE">
kirjalikult. - Mitmed ELi liikmesriigid, sealhulgas Eesti, on saatnud oma väed Iraaki, kus need osalevad rahvusvahelise üksuse ja ÜRO abimissiooni töös ning NATO poolt toetatavas Iraagi politseijõudude koolitamises.
<P>
Humanitaarolukorda Iraagis ei ole võimalik parandada enne, kui riigis on taastatud rahu ja stabiilsus. Kahjuks pooldavad nii vabariiklaste kui demokraatide presidendikandidaadid USAs vägede väljaviimist Iraagist, jättes riigi vastutustundetult laastavasse olukorda.
<P>
Ma olen veendunud, et kui Euroopa Liit suurendab oma osalust Iraagis - rahalise toetuse, inimressursside ja riigiloome teadmiste andmise abil, on võimalik selle riigi allakäiku peatada. Euroopa Liit peaks mängima Iraagis võtmerolli eri poliitiliste ja religioossete rühmade vahelise vahendajana selleks, et aidata rajada hästitoimivat ühiskonda.
<SPEAKER ID="248" NAME="Konrad Szymański  " AFFILIATION="UEN">
kirjalikult. - (PL) Mulle on jäänud mulje, et proua Gomes ei ole meile esitanud mitte ühe vaid kaks raportit.
<P>
Üks nendest on faktiline raport, mis sõnastab meie osaluspõhimõtted Iraagis. See on suures vastuolus põhjenduse emotsionaalse ja propagandistliku stiiliga.
<P>
2003. aastal saavutati kindlasti üks kordaminek - nimelt tervet piirkonda destabiliseeriva autoritaarse režiimi eemaldamine. Kui 2003. aasta sündmused ei oleks aset leidnud, siis ei koostaks me siin praegu 25 lehekülje pikkust soovituste nimekirja demokraatliku Iraagi jaoks, mis hõlmavad struktuurireforme, valimisseadust ja vähemuste õigusi.
<P>
Õnneks on see hääletus seotud ettepanekuga võtta vastu soovitus. Seetõttu toetan ma seda dokumenti suurima heameelega. On õige ja loomulik, et me täidame oma kohust stabiilse ja demokraatliku Iraagi saavutamise eesmärgil. Samuti on mul hea meel, et riigid, mis olid eri meelt 2003. aasta sissetungi suhtes, saavad täna koos ära kasutada neid võimalusi, mida see sõda on loonud.
