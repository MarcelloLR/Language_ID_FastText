<CHAPTER ID="019">
Teatavat liiki äriühingute raamatupidamise aastaaruanded seoses mikro-majandusüksustega (arutelu)
<SPEAKER ID="185" NAME="Juhataja">
Järgmine päevakorrapunkt on õiguskomisjoni nimel koostatud Klaus-Heiner Lehne raport teatavat liiki äriühingute raamatupidamiste aastaaruannete kohta seoses mikro-majandusüksustega - C6-0074/2009 -.
<SPEAKER ID="186" NAME="Klaus-Heiner Lehne" LANGUAGE="DE">
Lugupeetud juhataja, austatud parlamendiliikmed! Raportis käsitletakse projekti, millega parlament on tegelenud juba aastaid ja mille puhul nüüd astutakse tõenäoliselt samm edasi edu saavutamise suunas.
<P>
Me soovime vabastada mikro-majandusüksused raamatupidamiskohustustest. Siinkohal peame silmas eriti väikeseid ettevõtteid, kellel on vaid mõni töötaja, minimaalne käive ja kasuminäitajad ning kes tegutsevad tõhusalt vaid piirkondlikul ja kohalikul tasandil, nagu väike pagari- või maalriäri või sisekujundusettevõte. Koostöös nõukoguga on parlament püüdnud korduvalt seda projekti ellu viia. See on neljas direktiiv, millest me praegu räägime ja mida on mitu korda muudetud. Viimane katse tehti Ieke van den Burgi 2008. aasta lõpus koostatud raportiga. Me ei saavutanud tookord nõukoguga peetud läbirääkimistel oma eesmärki. Seetõttu võttis parlament 2008. aasta detsembris peaaegu ühehäälselt vastu resolutsiooni, milles kutsuti komisjoni üles andma seadusandlikust seisukohast võimalus mikro-majandusüksuste raamatupidamiskohustusest vabastamiseks. Seejärel kujunesid asjad järgmiselt. Komisjon tegi ettepaneku ja toimis seega täpselt parlamendi soovi kohaselt. Lisaks andis Euroopa Komisjoni - nimelt Stoiberi juhitud rühma poolt, kes vastutab bürokraatia vähendamise eest - kokku kutsutud komitee oma arvamuse probleemi kohta ning ütles, et see oleks peamine vahend selleks, et vähendada mikro-majandusüksuste koormust Euroopas. Me peame silmas võimalust säästa kokku 6,3 miljardit eurot. Samal ajal ei tohi unustada, et mikro-majandusüksuste bürokraatlik koormus on eriti suur.
<P>
Komisjoni ettepanek on igal juhul bürokraatia vastu võitlemise lipulaev ja Euroopa Liidu bürokraatiavastase võitluse poliitiline väljund ning seetõttu pigem keskse ja suure tähtsusega. Seda ettepanekut õigustab mitu mõistlikku põhjust. Direktiiv, mille üle praegu arutleme, pärineb 1978. aastast. See oli mõeldud suurtele ja keskmise suurusega ettevõtetele. Selle eesmärk ei ole kunagi olnud mikro-majandusüksused. Mikro-majandusükstele seatakse direktiiviga kohustused, nimelt raamatupidamiskohustus. Kohustuste struktuuri ja osi arvesse võttes nõutakse neilt sama, mida suurettevõtetelt, mis on täiesti vastuolus tegelike ja mikro-majandusüksuste vajadustega. Kui mikro-majandusüksus vajab laenu, ei ole sellel bilansil mingit väärtust. Ma ütleksin isegi, et enamus mikro-majandusüksustest ei mõista oma raamatupidamist, mida on kinnitanud ka komisjoni uuringud. Rõhutan veel kord, et selle väärtus põhimõtteliselt puudub. Laenude andmisel on oluline rahavoog. Näiteks likviidsus ja aktiveeritavate reservide hulk. Need on asjad, mida põhimõtteliselt ei saa järeldada niisuguses vormis bilansist. See näitab vaid hetkepilti ega tee kindlaks, kas ettevõte väärib laenu või mitte.
<P>
Küsimus ei ole ka konkurentsis, vastupidiselt suurele osale siin esitatud lobitöötajate arvamustest. Reeglina ei konkureeri need ettevõtted ühtsel turul piiriüleses tegevuses. Nad tegutsevad üksnes piirkondlikul või kohalikul tasandil. Seepärast ei puuduta see probleem ühtset turgu. Lisaks ei ole ühtne turg eesmärk iseeneses. On oluline ja hea, et meil on ühtne turg. Siiski tuleks selle eeskirju kohaldada ühtse turu toimimise ja piiriülese kaubanduse suhtes, mitte küsimuste suhtes, mis puudutavad üksnes liikmesriigi majandust.
<P>
Seepärast peaksime niisuguse lõputult kestva olukorra nüüd lõpetama. Peaksime selle raporti vastu võtma. See annaks nõukogule võimaluse küsimust uuesti kaaluda ja võib-olla kaotada praegune kvalifitseeritud vähemus. See tooks kasu Euroopa kõige väiksematele ettevõtetele.
<SPEAKER ID="187" NAME="Michel Barnier" LANGUAGE="FR">
Lugupeetud juhataja! Tahaksin kõigepealt tänada kahte raportööri - õiguskomisjoni esimeest Lehnet, kes äsja kõneles, ning Dirk Sterckxi - ja väljendada heameelt nende töö üle. Tahaksin meelde tuletada, nagu ütles ka Klaus-Heiner Lehne, et komisjoni direktiivi ettepanek on vastutulek parlamendi soovidele. Parlamendi resolutsioon võeti vastu 18. detsembril 2008. Resolutsioonis kutsuti komisjoni üles esitama õigusakti ettepanekut, mis võimaldaks liikmesriikidel jätta mikro-majandusüksused raamatupidamisdirektiivide reguleerimisalast välja.
<P>
Nagu parlamendiliige Lehne hetk tagasi ütles, toetas ettepanekut selgelt halduskoormuse vähendamist käsitlev sõltumatute huvirühmade kõrgetasemeline töörühm, mida juhtis Edmund Stoiber.
<P>
Lõpuks toetas raamatupidamise lihtsustamist käsitlevat ettepanekut ka Euroopa Majandus- ja Sotsiaalkomitee. Oleme jõudnud nii kaugele.
<P>
Miks on see meede tähtis? Luues ühtse aruandesüsteemi, peaks ettepanek võimaldama liikmesriikidel ühtlustada kõigile mikro-majandusüksustele esitatavaid aruandlusnõudeid ja muuta need kooskõlastatumaks. See uus meetod peaks vähendama oluliselt nende üksuste kulusid.
<P>
Härra Lehne, te rääkisite mitmest miljardist eurost. Minu talitus esitas mulle andmed, mille alusel hinnatakse kokkuhoidu maksimaalselt 6,3 miljardile eurole. Isegi kui summa oleks väiksem, õigustaks see minu arvates arutelu jätkamist, eesmärgiga julgustada Euroopa mikro-majandusüksuste tegevust. See on veel üks põhjus, miks ma nõuan mikro-majandusüksuseid käsitleva ettepaneku võimalikult kiiret vastuvõtmist.
<P>
Kui me lisaksime ettepaneku üldisemasse raamatupidamisdirektiivide läbivaatamise raamistikku, mida soovis majandus- ja rahanduskomisjon, võtaks see kindlasti kauem aega. Minu arvates kuluks nende sätete rakendamiseks isegi mitu aastat.
<P>
Austatud parlamendiliikmed, praegu kuulen ma mõlemalt poolt kriitikat, märkusi ja ettepanekuid. Püüan neile vastata ja rahustada teid kolme konkreetse küsimuse osas.
<P>
Esiteks annab ettepanek liikmesriikidele võimaluse, mida nad võivad kas kasutada või kasutamata jätta. Teiste sõnadega, iga liikmesriik võib jätkata praeguste eeskirjade kohaldamist, ilma et ta peaks muutma oma riigisiseseid eeskirju.
<P>
Teiseks tahan rõhutada, et ettepaneku eesmärk on lihtsustamine ja subsidiaarsus. Et kodanikud ja ettevõtjad mõistaksid ja kasutaksid kodumaise turu eelist, ei tohi me Euroopa tasandil eeskirju kehtestada enne, kui see on tingimata vajalik. Ma leian, et mikro-majandusüksuste puhul võivad praegused eeskirjad tunduda üleliigsed.
<P>
Kolmandaks ja vastupidiselt sellele, mida võib-olla on öeldud, ei too ettepanek tingimata kaasa mikro-majandusüksuste kõigi aruandlusnõuete kaotamist. Ma tean, et teatavates liikmesriikides väljendati sellega seoses muret. Õiguskomisjoni pakutud kompromiss on selles küsimuses üpris selge. Ettevõtjad peavad säilitama tõendavad dokumendid, millel on selgelt näidatud tehtud ülekanded ja nende finantsolukord.
<P>
Sissejuhatavate sõnade lõpetuseks ja enne teie kuulamist tahaksin julgustada parlamenti seda ettepanekut toetama. Kaasatud osalised ootavad otsust ja ma leian, et praegu on edasiliikumiseks vaja parlamendi tugevat toetust. Me kõik soovime lihtsustamist. Ma arvan, et õiguskomisjoni esimehe tulihingeliselt toetatud ettepanek on näide niisugusest lihtsustamisest. Loodan, et mikro-majandusüksused saavad ettepanekust loodetud kokkuhoiust peagi kasu.
<SPEAKER ID="188" NAME="Dirk Sterckx" LANGUAGE="NL">
Lugupeetud juhataja! Mul on hea meel, et majandus- ja rahanduskomisjoni seisukohta on võimalik täiskogu istungil tutvustada. Mõni nädal tagasi see nii ei olnud. Nõustun komisjoni peamise ideega, et väikeettevõtjate halduskoormust tuleb vähendada ja et - nagu ütles kolleeg Lehne - tuleb eristada suuri ja väikeseid ettevõtjaid.
<P>
Esitatud ettepanekuga seda eesmärki siiski ei saavutata. See selgitab majandus- ja rahanduskomisjoni seisukohta. Kui raamatupidamise aastaaruanded ei ole kättesaadavad, on väikeettevõtjate jaoks kolleegide kohta teabe saamine keerulisem. Praegu on liikmesriikides olukord erinev, mida ma ei kiida heaks. Eelkõige puudutab see väikeettevõtjaid, kes ei ole niisugustes asjades spetsialistid. Seepärast tahaksin paluda parlamendiliikmetel meie seisukohta toetada.
<P>
Me nõuame ulatuslikku mõju hindamist, mis hõlmaks lisaks 6,3 miljardi euro suurusele positiivsele tagajärjele ka negatiivset mõju. Selle on komisjon välja jätnud. Halduskorra lihtsustamist oleks kõige parem läbi viia ühe osana äriühinguõiguse direktiivide läbivaatamisest, sest nii mõjutaks see kõiki võrdselt. Sel moel oleks võimalik viia läbi nii lihtsustamine kui ka eristamine. Kolmandaks, selle tulemuseks oleks kõigi liikmesriikide jaoks ühtne direktiiv, tugevam siseturg ja tõeline halduskorra lihtsustamine.
<SPEAKER ID="189" NAME="Tadeusz Zwiefka" LANGUAGE="PL">
Lugupeetud juhataja! Me teame väga hästi, et mikro-majandusüksused erinevad väikestest ja keskmise suurusega ettevõtetest, rääkimata suurtest majandusüksustest. Seepärast tahaksin juhtida tähelepanu välistele teguritele, mis mõjuvad ebasoodsalt nende ettevõtete tegevusele. Välised tegurid hõlmavad nii makromajanduslikke tegureid, nagu õigusaktid, maksustamine ja bürokraatia, kui ka mikromajanduslikke tegureid, nagu pinnal püsimise raskused ning vähene likviidsus. Milline on niisuguse olukorra tulemus? Mõne viimase aasta jooksul on pärast oma esimest tegevusaastat ellujäänud mikro-majandusüksuste osakaal olnud umbes 60%. See tähendab, et rohkem kui üks kolmandik vast loodud mikro-majandusüksustest ei ole oma esimest turul tegutsemise aastat üle elanud. Kui võtta arvesse, et lisaks on paljudes liikmesriikides mikro-majandusüksuste osakaal ligikaudu 90% kõigist majandusüksustest, muutub väga oluliseks arutelu haldus- ja muude tõkete vähendamise üle, eriti mis puudutab raamatupidamist.
<P>
Oluline on ka see, et arutelud ei keskenduks üksnes lihtsustamisele, vaid ka niisuguste väikeettevõtete suhtes kehtivate aruandlusnõuete mõjule. Lihtsustamist käsitlev arutelu keskendub üldiselt kuludele. Arutelu aruandlusnõuete olulisuse kohta käsitleb finantsaruandluse eeliseid ja üksikute kasutajate vajadusi. Mikroettevõtteid eristavad suurtest ettevõtetest mitmed omadused, mis räägivad lihtsustatud eeskirjade kehtestamise poolt. Esiteks on ühtsete standardite rakendamisel mikroettevõtete puhul võrreldes suurte ettevõtetega kindlasti vähem eeliseid. See toob standardite kohaldamisel kaasa kulude ja kasumi tasakaalustamatuse.
<P>
Kulude ja kasumi piisava tasakaalu loomine nõuab kulude vähendamist.
<P>
Teiseks ei mängi finantsaruandlus mikroettevõtete omanike teavitamisnõuete täitmisel olulist rolli, kuna tegemist on reeglina pereliikmetega. Arutades vajadust teha finantskriisi tõttu muudatusi, pidagem meeles, et kriisi ei põhjustanud mikro-majandusüksused.
<SPEAKER ID="190" NAME="Françoise Castex" LANGUAGE="FR">
Lugupeetud juhataja, volinik, austatud parlamendiliikmed! Nagu märkisid nii raportöör kui ka volinik, järgneb direktiivi ettepanekule tõepoolest hääletus parlamendis.
<P>
Siiski suhtub Sotsiaaldemokraatide ja demokraatide fraktsioon Euroopa Parlamendis ettepanekusse kriitiliselt, sest see võib pöörduda nende vastu, keda me tahame toetada. Soovides vähendada ettevõtete koormust, võime jätta nad ilma läbipaistvusest ja usaldusest, mis on nende juhtimise ja tegevuse dünaamilisuse puhul hädavajalik.
<P>
Esiteks ma usun, et peame tegema selgeks piirmäärad ja mikro-majandusüksuse täpse olemuse. See on väike või keskmise suurusega ettevõte, kus töötab üle 10 inimese ja mille käive ületab 1 miljonit eurot. Kui vaadelda ükskõik millist liikmesriiki, siis vastavad neile kriteeriumidele enamik ettevõtteid.
<P>
Võib olla tõsi, et need ettevõtted tegutsevad kohalikul tasandil ja neil on ühenduse turul vähe kogemust, kuid see ei tähenda, et nende puhul tühistatakse raamatupidamiseeskirjad. Neil tuleb raamatupidamiseeskirjadega tegemist teha iga kord, kui nad tahavad sõlmida tehinguid mõne panga või partneritega või pidada läbirääkimisi maksu-, majandus- ja sotsiaalasutustega. Sel juhul peavad nad järgima raamatupidamiseeskirju ning võivad kriteeriumide puhul, mida nad ei pruugi suuta tingimata täita, maksta kõrgemat hinda kui tavapärase raamatupidamise puhul.
<P>
Ma ei taha näha liikumist süsteemi suunas, milles kehtestatakse raamatupidamise aastaaruannete koostamise kohustus väljaspool Euroopa Liidu ühist raamistikku. Tegemist ei ole üksnes konkurentsi probleemiga. Tegemist on lihtsalt majandusliku integratsiooni ja ühenduse õiguse ning kõigi Euroopa Liidu ettevõtete võrdse kohtlemise küsimusega.
<P>
Seda öeldes on päris selge, et VKEde raamatupidamiskohustuse lihtsustamine on vajalik. Selle eesmärgi nimel töötatakse muide kolme algatusega. Nendeks on ettepanek, mida me täna arutame; rahvusvaheliste raamatupidamisstandardite süsteem ning neljanda ja seitsmenda raamatupidamisdirektiivi läbivaatamine, mille kohta Euroopa Komisjon peaks peagi mõne ettepaneku esitama.
<P>
Need ettepanekud lubati esitada 2010. aastaks. Näib, et seda aega on pikendatud. Siiski ma ei arva, et pikendamine on piisav põhjus kiirustamiseks ja pooliku töö tegemiseks. Neid kolme ettepanekut, millel on sama eesmärk, ei liigendata võib-olla samal viisil. Seepärast näib mulle, volinik, et ettevõtete jaoks on parem ja selgem, kui me anname neile ühtse ja üldise vastuse, mis võimaldab neil ühitada kõigi soovitud kohustuste lihtsustamist ja seda vajavate väikeettevõtete tegelikku elu.
<P>
Praegu seisneb probleem selles, et Euroopa Komisjon hilineb kõneluste direktiivide läbivaatamise ettepanekuga, mis mõjub kahjustavalt küsimuse kaalumisele. Seepärast kutsun Euroopa Komisjoni üles kiirendama arutelu erandi küsimuses, mis lahutab praegu Euroopa majandusasutusi ja majandusringkondi, ning valmistama ette mõjuhinnangu.
<SPEAKER ID="191" NAME="Alexandra Thein" LANGUAGE="DE">
Lugupeetud juhataja, austatud parlamendiliikmed! Euroopa Demokraatide ja Liberaalide Liidu fraktsiooni variraportöörina ei mõista ma, kuidas saab keegi olla selle vastu, et mikro-majandusüksused - rõhutan mikro-majandusüksused, mitte väikesed või keskmise suurusega ettevõtted - vabastatakse raamatupidamise aastaaruannete esitamise kohustusest. Me ei räägi ekspordile suunatud keskmise suurusega ettevõttest Baden-Württembergis, kus töötab sadu inimesi, vaid väikestest käsitööettevõtetest, lillepoest, nurgapealsest pagariärist ja vast loodud infotehnoloogia ettevõttest. Aastaid on poliitikud korduvalt rõhutanud nii riigi kui ka Euroopa tasandil, et just need mikro-majandusüksused tuleks sellest kohustusest vabastada. Vabastada ebavajalikest kuludest, käesoleval juhul maksunõustajaga seotud kuludest, mitte muudest olulistest kuludest. Belgias koostavad aastaaruandeid juristid, Prantsusmaal audiitorid. Samuti tuleks mikro-majandusüksused vabastada ebavajalikust töökoormusest ja haldustõketest just nüüd, praeguse finants- ja majanduskriisi kontekstis.
<P>
Nüüd, mil komisjon on viimaks esitanud ettepaneku, mida parlament temalt nii kaua on palunud, väljendavad skeptikud ja vastuhääletajad ühtäkki muret. Piiriülesesse tegevusse on kaasatud vaid 7% mikro-majandusüksustest, millest me räägime. Pidades silmas subsidiaarsuse põhimõtet, ei tohiks Euroopa tasandil eeskirju üldse olla. Mis veel hullem, raamatupidamiseeskirjad on olnud pidevalt suunatud suurte ja keskmise suurusega ettevõtete vajadustele. Need on täiesti sobimatud mikro-majandusüksuste jaoks, kellest me siin algusest peale oleme rääkinud.
<P>
Ma kuulen vastaste argumente. Esiteks, et mikroettevõtja võib vajada laenu ega saa sel juhul seda oma pangale millegagi tõestada. Igaüks, kes on kursis Basel II kokkuleppega, teab, et panga jaoks on aastabilanss parimal juhul kena boonus, ei midagi enamat. Teiseks, mis puudutab eeldatavat krediidiandja kaitset, siis on aastabilansist sõltuvaid krediidiandjaid vähe. Kogu oma juristina töötamise karjääri jooksul olen kogenud, et kui on müüdud mikro-ettevõte, ei ole kunagi olnud müüjat, kes sõltuks olulisel määral mis tahes vormis raamatupidamise aastaaruandest. Kolmandaks tahavad Euroopa Liidu lõunapoolsed liikmesriigid säilitada vana määrust. Jah, just need riigid, keda praegu meie ajakirjanduses pidevalt vääritult kajastatakse. Nad võivad seda teha, sest määrus ei ole kohustuslik. Siiski, need riigid, kes nõuavad mikro-ettevõtjatelt raamatupidamise aastaaruandeid, sest neil puudub tõhus maksuhaldus ja lisaks raamatupidamise aastaaruannetele puudub neil igasugune kontroll, ei tohiks olla üllatunud, kui nad ei saa kätte kogu maksutulu või kui pannakse toime maksupettus.
<P>
Seepärast kutsun kõiki parlamendiliikmeid, eelkõige sotsiaaldemokraate üles kiitma see tähendusrikas määrus heaks. Eelkõige seetõttu, et õiguskomisjoni liige Klaus-Heiner Lehne võttis kompromissi võimaldavate eeskirjade koostamisel arvesse kõiki muresid ning sellele järgnevalt ei esitatud ühtegi asjakohast argumenti.
<SPEAKER ID="192" NAME="William" AFFILIATION="The Earl of) Dartmouth  (EFD">
(Palus kodukorra artikli 149 lõike 8 alusel luba esitada küsimus, tõstes sinise kaardi.) Lugupeetud juhataja! Kas Françoise Castex on nõus, et tema esitatud ettepanek, mille kohaselt viivitatakse ettepanekuga mõju hindamise koostamiseks, tähendab tegelikult eitavat vastust?
<SPEAKER ID="193" NAME="Françoise Castex" AFFILIATION="S&amp;D">
(Vastas küsimusele, mis esitati sinise kaardi tõstmisel, vastavalt kodukorra artikli 149 lõikele 8.) (FR) Lugupeetud juhataja! Saan küsimusest täielikult aru. Kui ettepanek tagasi lükatakse, tuleb see saata tagasi koostajatele, ning kui see juhtub, võime tõesti näha ette mõju hindamise.
<P>
Nagu ma ütlesin, ei ole me väikeettevõtete raamatupidamiseeskirjade lihtsustamise vastu, eriti kuna direktiive ja meetmeid on kogunenud nii palju, et need tuleb olukorra selgitamiseks ümber korraldada.
<P>
Me lihtsalt arvame, et asjade lihtsustamise asemel suurendab ettepanek ettevõtete ebakindlust.
<SPEAKER ID="194" NAME="Kay Swinburne">
fraktsiooni ECR nimel. - Lugupeetud juhataja! Ettepanek vabastada mikro-majandusüksused teatavatest raamatupidamisnõuetest ei näi olevat kaugeltki täiuslik. Majandus- ja rahanduskomisjoni koosoleku hääletusel toetas minu fraktsioon majandus- ja rahanduskomisjoni raportööri Dirk Sterckxi kavatsuses paluda Euroopa Komisjoni, et komisjon aitaks kõigil ELi mikro-majandusüksustel ja VKEdel vähendada oma koormust, lükates kõnealuse ettepaneku tagasi. Lisaks tehti ettepanek väga vajaliku neljanda ja seitsmenda äriühinguõiguse direktiivi läbivaatamise kohta, et saavutada seeläbi tähendusrikkam ja ulatuslikum ettepanek.
<P>
Muret tekitavad ka komisjoni mõju hindamine ja väited, kui palju head ettepanekust sünnib. Näib, et ettepanekul on väga piiratud ulatus. Siiski on praeguste majandusraskuste ajal oluline pidada meeles, et ka igast väikesest abivahendist on kasu.
<P>
Ma loodan, et kui me seda meedet toetame, saab minu valimisringkonnas Walesis kõnealusest kohustusest vabastamisest kasu vähemalt üks väikeettevõte. Sellest ei saa täiuslikku vahendit, mis lahendaks kõik majanduslanguse põhjustatud probleemid, ja me ei peaks esitlema seda väikest meedet suure saavutusena. Siiski, isegi kui see erand aitab üksnes vähestel ettevõtetel praegustes majandusraskustes oma olukorda parandada, ei tohiks me seda takistada.
<SPEAKER ID="195" NAME="Cornelis de Jong" LANGUAGE="NL">
Lugupeetud juhataja! Reeglina on mul hea meel, kui Euroopa Liit tühistab aeg-ajalt eeskirju, kuna neid on juba liiga palju ja need takistavad nii kodanike kui ka ettevõtjate tegevust. Valigem siiski asjakohased eeskirjad, näiteks hankelepingute sõlmimise eeskirjad, mis on liiga ettekirjutavad ning keerulised.
<P>
Kohustus avaldada raamatupidamise aastaaruandeid ei ole aga niisugune eeskiri, mille peaksime tühistama, isegi mitte kõige väiksemate ettevõtete (mikro-majandusüksuste) puhul. Ilma usaldusväärse ja läbipaistva finantsjuhtimiseta ei saa ettevõtted krediiti ning ettevõtlus muutub üldiselt oluliselt keerulisemaks. Valdkonda käsitlevatest allikatest saan ma aru, et finantsjuhtimine on mikro-majandusüksuste jaoks sageli probleemne. Kui raamatupidamise aastaaruannete esitamine ei ole enam kohustuslik ja seega ei kujuta endast enam teabeallikat, on ainus võimalus nõuda makse käsitlevaid dokumente. Aga kes tagab, et need on sama usaldusväärsed kui kinnitatud raamatupidamise aastaaruanded? Nende usaldusväärsuse kindlakstegemiseks tuleks kontrollida, kas alati on saadud 100% maksutulu, mis tähendab kõigi tõendavate dokumentide esitamist. Seda ei soovi aga ei maksuametid ega väikeettevõtjad.
<P>
Seepärast nõustun majandus- ja rahanduskomisjoni ettepanekuga lükata komisjoni ettepanek tagasi. Paljud väikeettevõtted võivad langeda selle meetme ohvriks. Seda aga parlament ei soovi oma südametunnistusele just nüüd, mil väikesi ja keskmise suurusega ettevõtteid on nii hädasti vaja töökohtade loomiseks.
<SPEAKER ID="196" NAME="William  Dartmouth" AFFILIATION="The Earl of">
fraktsiooni EFD nimel. - Lugupeetud juhataja! Ühendkuningriigis on praegu 2 460 000 töötut. Noorte töötuse määr on Ühendkuningriigis 20%. Prantsusmaal on noorte töötuse määr 24%. Itaalias on see 25% ja uskumatult suur Hispaanias - 39%. Suurettevõtted on viimase kahe aasta jooksul inimesi vallandanud ning jätkavad selle tegemist.
<P>
Töötute parim lootus on väikesed ja mikroettevõtted. Siiski muudavad ELi direktiivid mikroettevõtete eduka tegevuse keeruliseks. ELi eeskirjad takistavad nende kasvu. Ometi kord toimib komisjon õigesti, esitades ettepaneku vabastada mikroettevõtted teatavatest raamatupidamiseeskirjadest. Ühendkuningriigis on 1,7 miljonit mikroettevõtet. Kui need ettevõtted suudaksid palgata kas või ühe lisatöötaja, lahendaks see suurel määral Ühendkuningriigi tõsise tööpuuduse probleemi.
<P>
Me saime kõik Dirk Sterckxi ja tema toetajate ringkirja. Dirk Sterckx ja tema toetajad on sellele vastu osaliselt põhjusel, et väga väikeste ettevõtete vabastamine kõigist ELi raamatupidamisdirektiividest on mingil määral vastuolus ühtse turuga. See on täiesti naeruväärne argument, mille peale võis tulla vaid fraktsiooni ALDE Belgia liige. Ma tean, et kui parlamendis kritiseerida Belgiat või belglasi, saab karistada, kuid tahaksin meelde tuletada ajalugu. 96 aastat tagasi astus Suurbritannia Esimesse maailmasõtta, et kaitsta Belgia territoriaalset terviklikkust. Soovitaksin Dirk Sterckxil selle osaliselt tasuda, lõpetades püüded hävitada Ühendkuningriigi majandust ja Ühendkuningriiki kui rahvusriiki.
<P>
(Sõnavõtja nõustus vastama küsimusele, mis esitati sinise kaardi tõstmisel, vastavalt kodukorra artikli 149 lõikele 8.)
<SPEAKER ID="197" NAME="Dirk Sterckx" AFFILIATION="ALDE">
Lugupeetud juhataja! Lubage kõigepealt tänada eelmist sõnavõtjat selle eest, mida Suurbritannia meie heaks nii palju aastaid tagasi tegi.
<P>
Mul on talle üks küsimus. Kui me palume komisjonilt käesolevaks aastaks kavandatud kahe direktiivi läbivaatamist ja üldist raamistikku, kas see tõepoolest takistaks meie eesmärgi ehk halduse lihtsustamise saavutamist?
<SPEAKER ID="198" NAME="William" AFFILIATION="The Earl of) Dartmouth  (EFD">
Lugupeetud juhataja! Vastan ühe sõnaga: jah. Väikeettevõtted vajavad halduse lihtsustamist kohe.
<SPEAKER ID="199" NAME="Diogo Feio" AFFILIATION="PPE">
(PT) Lugupeetud juhataja! Tahaksin kõigepealt õnnitleda Klaus-Heiner Lehnet esitletud raporti, dialoogi pidamise suutlikkuse ja avatuse eest, mida ta on kõnealuses küsimuses näidanud, ning tema kindlameelsuse eest kaitsta mikro-majandusüksusi.
<P>
Kuigi meetmel, mida me täna arutame, on oma ajalugu, on see väga tähtis kriisiga toimetulemisel. See vabastab väikeettevõtted kulukatest, bürokraatlikest ja läbipaistvuse osas ebavajalikest meetmetest.
<P>
Ettevõtete ja riigi vaheliste suhete läbipaistvuse jaoks on oluline, et säilitatakse ettevõtete maksukohustused. Täiesti erinevaid ettevõtteid ei saa kohelda samal moel. Väikeseid ja suurettevõtteid ei saa samal moel kohelda.
<P>
On aeg kaitsta väikesi ja keskmise suurusega ettevõtteid, muutes sõnad tegudeks. On õige aeg toetada VKEde jaoks lihtsamate ja vähem kulukate meetmete loomist, mis annaks võimaluse luua rohkem töökohti ja saavutada suuremat kasvu.
<P>
Kahjuks näeme Euroopas paljude väikeettevõtete sulgemist. Seepärast ei tohiks me anda üksnes hinnanguid, vaid peaksime tegutsema.
<P>
Just sellise ettepaneku tegi minu esindatav erakond Portugali parlamendile. Seepärast kutsun Portugali parlamendiliikmeid üles hääletama kõnealuse meetme poolt ja avaldama Portugali valitsusele survet, et ta muudaks oma takistavat seisukohta, mille ta nõukogus kahjuks on võtnud.
<P>
Lõpetuseks tahaksin öelda, et selle raportiga on võimalik astuda oluline samm edasi mitte üksnes kriisi lahendamise suunas, vaid ka väikeettevõtete halduse lihtsustamise ja kulude vähendamise suunas, mida nad väga vajavad.
<SPEAKER ID="200" NAME="Evelyn Regner" AFFILIATION="S&amp;D">
(DE) Lugupeetud juhataja! Loomulikult peaksime toetama täielikult eesmärki vähendada mikro-majandusüksuste halduskoormust. Samuti peaksime toetama eesmärki vältida mikroettevõtete seadmist finantsaruandluse puhul samale tasemele suurettevõtetega. Aga kas seda eesmärki on tegelikult võimalik saavutada komisjoni ettepaneku või teie raporti abil, Klaus-Heiner Lehne. Ning kellest me räägime, kui me räägime mikro-majandusüksustest? Françoise Castex juba viitas sellele. Sooviksin seda teemat edasi arendada.
<P>
Mikro-majandusüksused ei ole sageli nii väikesed. Näiteks Austrias ei ole tegemist sularahal põhineva raamatupidamisega, vaid kapitaliühingute, piiratud vastutusega äriühingute, piiratud vastutusega äripartnerluse ja korporatsioonidega. Et tuua osakaal selgelt välja, siis kokkuvõttes moodustavad need 90% kõigist Austria ettevõtetest, kus töötab vähem kui kümme töötajat.
<P>
Piiratud vastutuse ebameeldiv pool on seega finantsaruandluse kohustus. Kuigi me ei tohiks - nagu alguses mainiti - kõnealuseid ettevõtteid kohelda võrdselt suurettevõtetega, siis samas ei tohiks me finantsaruandluse kohustust siiski ka tühistada. Selle asemel et jätta mikro-majandusüksused neljandast direktiivist täielikult välja, tuleks määratleda selgelt ja kehtestada neljanda ja seitsmenda direktiivi kavandatud läbivaatamise raames väiksem reguleerimisnõue.
<SPEAKER ID="201" NAME="Jaroslav Paška" AFFILIATION="EFD">
(SK) Praegune majanduskriis näitab selgelt, et Euroopas on arenguseisak ning ta ei jõua enam maailma teiste osade, näiteks Aasia majanduse kiiruse ja arenguga sammu pidada.
<P>
Meie ärikeskkonna korraldus on kohmakas ja iganenud. Vaadake Hiina ja India äriinimesi. Kas oskate arvata, kui palju aega kulutavad nad oma tööst aruannete ja seletuste täitmisele ettevõtte tegevuse kohta? Nad ei kuluta üldse! Ja vaadake meie ärinaisi ja ärimehi. Näiteks minu kodumaa seadused sunnivad ettevõtte omanikku saatma oma ettevõtet käsitlevad samad andmed ja aruanded mitmesuguste muudatustega eri valitsusasutustele: maksuametile, äriregistrisse, ravikindlustusasutusele ja statistikaametile. Kui juhuslikult midagi ununeb, määratakse ettevõttele parimal juhul suur trahv ning halvimal juhul ametivõimud sulgevad selle. Neli riigiasutust tegutsevad selle nimel, et ahistada ettevõtteid ja röövida nende aega ja vahendeid, sest kogu bürokraatlik moolok elatub nende ettevõtete tööst saadud maksudest. Kõik andmed võiks valitsuse jaoks koguda vaid üks asutus ja see ei peaks olema eriti suur.
<P>
Kuidas see asi töötaks? Me kas tühistame kasutud õigusaktid, lihtsustame haldust ja muudame selle ladusamaks ning anname enamikule ametnikest võimaluse hakata elatist teenima ausate töötajatena või lõpetame nii nagu meie legendaarsed kuninglikud valitsejad, kelle rahulolematud tšehhid 1618. aasta mais Praha kindluse akendest välja viskasid. Oleks hea, kui valiksime esimese võimaluse ja teeksime seda võimalikult kiiresti.
<SPEAKER ID="202" NAME="Othmar Karas" AFFILIATION="PPE">
(DE) Lugupeetud juhataja, volinik, austatud kolleegid! Olen üks VKEsid käsitleva fraktsioonideülese töörühma juhtidest. Paljud meist tegid koostööd Euroopa väikeettevõtlusalgatuse "Small Business Act” osas. Loodetavasti soovime kõik seada väikeettevõtted esikohale ja toetada väikesi ja keskmise suurusega ettevõtteid soodustavat lihtsustamist ja nende koormuse vähendamist.
<P>
See, mis me täna kuulsime, kõlab väga atraktiivselt. Kui see on nii ligitõmbav, siis miks me ei kuule mõlemalt poolt aplausi? Miks on nii palju erinevaid näiteid, mis lihtsustamisest hoolimata ei teeni ära vaimustavat aplausi? Sellel on omad põhjused. Kas uus määrus on kooskõlas Basel II kokkuleppega? Aastaid oleme toetanud ühiseid raamatupidamismenetlusi ja nüüd ühtäkki kaotame need.
<P>
Me tahame Euroopa, mitte riigi tasandil lahendusi ja lihtsustamist. Me ei taha õiguslikku killustatust. Mikro-majandusüksuste piiriülest tegevust takistataks sellega. Iga-aastaste raamatupidamisaruannete koostamise kohustusest vabastamine ei tähendaks tegelikult vabastust, sest paljudes liikmesriikides peame siiski koguma samu andmeid, kuigi teise nime all. Siiski muudetaks keerulisemaks krediidivõimelisuse kontrollimise suutlikkus. Väikeettevõtted peaksid kinni pidama ka ettevõtete kvaliteeditunnistusi käsitlevatest standarditest. Vastasel juhul on oht kaotada läbipaistvus.
<P>
Kui ettevõtted kasvavad, peavad nad järgima eeskirju, mis ei pruugi nende suhtes mikro-majandusüksustena kehtida, ning liikmesriikide valikuvabadus niisuguses olukorras nõrgestab siseturgu. Seepärast toetan ma neljanda ja seitsmenda äriühinguõiguse direktiivi läbivaatamist, sest see toob kaasa ühtse reguleerimise ja raamatupidamiskohustusest vabastamise.
<SPEAKER ID="203" NAME="Marianne Thyssen">
(NL) Lugupeetud juhataja, volinik, austatud kolleegid! Loomulikult tuleb bürokraatiat vähendada, loomulikult peab Euroopa selles oma osa mängima ja loomulikult kehtib see eelkõige väikeste ja keskmise suurusega ettevõtete (VKEd) suhtes, kes kõige rohkem kannatavad. See ei tähenda aga, et peaksime lapse koos vanniveega välja viskama.
<P>
Komisjoni ettepaneku heakskiitmine tooks kaasa erinevad aastaaruannete koostamise tavad, mis sõltuvad ettevõtte asukohast ja võib-olla ka sellest, kui suurel määral on ettevõtte äritegevus seotud ühendusesisese kaubandusega. Igal juhul piiraks niisugune eeskiri väikeste ettevõtete kasvu ja takistaks piiriülest tegevust.
<P>
Lisaks - mida ütlesid ka teised parlamendiliikmed - asendataks oodatud lihtsustamine teiste haldustõketega, nagu maksuametite, võimalike krediidiandjate ja isegi ametiühingute teabetaotlused, kes kõik tahavad suurendada läbipaistvust. Me ei tohiks ka unustada, et ettevõtted ise vajavad oma äritegevusest ülevaadet, mida saavad pakkuda head raamatupidamistavad, usaldusväärsed raamatupidamise aastaaruanded ja head aruandlustavad.
<P>
Kuigi oodatakse koormuse vähendamist, on üsna tõenäoline, et see hoopis suureneb. Just seda kardavad paljude riikide ja Euroopa tasandi VKEde organisatsioonide esindajad. Ma jagan seda kartust. Seetõttu ei saa ma raportit toetada, kuigi tunnustan täielikult komisjoni häid kavatsusi ning Klaus-Heiner Lehne ja õiguskomisjoni tööd.
<P>
Siiski toetan ma majandus- ja rahanduskomisjoni Dirk Sterckxi koostatud arvamuses tehtud üleskutseid viia enne meile teatatud neljanda äriühinguõiguse direktiivi läbivaatamist läbi ulatuslik mõju hindamine. On teada, et läbivaatamine toimub käesoleval aastal ning seega ei tähenda see liiga suurt viivitust.
<SPEAKER ID="204" NAME="Hella Ranner" AFFILIATION="PPE">
(DE) Lugupeetud juhataja! Minu kõne on lihtsalt kokkuvõte. Kõik on juba öeldud nii direktiivi praeguse vormi poolt kui ka vastu. Usun, et keegi siin ei vaidle vastu, et me soovime vähendada finantsaruandluse sätteid, et muuta asjad mikro-majandusüksuste jaoks lihtsamaks. Siiski on mul tunne, et oleme poolele teele seisma jäänud või tahame seda teha. Meil ei ole julgust asju lõpule viia.
<P>
Teame kõik, et vajame neid finantsaruandluse sätteid ja isegi kõige väiksemad ettevõtted vajavad aruandeid, mis võimaldavad anda ülevaate nende äritegevuse olukorrast ja seda tõendada. Nendeks võivad olla Basel II kokkulepe, maksuregistrite andmed või mitmed muud asjaolud. Tulevikus peame võib-olla tegemist tegema uute sätetega, mille võivad kehtestada teised riigid - USA või keegi muu. Siiski peab olema võimalik edasi liikuda ja kaaluda, kuidas jätkata finantsaruandluse sätete käsitlemist. Niisuguses konkurentsipiirkonnas nagu Euroopa peab olema võimalik koostada lõpuks tõeliselt konkreetsed direktiivid. Minu seisukoht on, et need ei peaks olema mõeldud mitte üksnes mikro-majandusüksustele, vaid ka suurematele ettevõtetele.
<P>
Oma kogemusest juristina tean, et vajalike aruannete esitamiseks ja nende analüüsimiseks vajalikud pingutused, mis tehakse paljude kolleegide abiga, on tohutud ka suuremate ettevõtete jaoks. See hõlmab suurt hulka tööd ja nõuab palju raha. Lisaks ei saa mikro-majandusüksused seda endale lubada. Kui me keskendume neile ettevõtetele ja tahame tõepoolest tegeleda finantsaruandluse sätetega neljanda ja seitsmenda direktiivi raames, siis palun teil kaaluda ka halduskoormuse lihtsustamist üldiselt ning mõistlike ja usaldusväärsete direktiivide väljatöötamist.
<SPEAKER ID="205" NAME="Arturs Krišjānis Kariņš" AFFILIATION="PPE">
(LV) Tänan teid, lugupeetud juhataja, austatud volinik! Kui keegi meist asutaks praegu ettevõtte, oleks see vähemalt esialgu mikroettevõte.
<P>
Me kõik teame, et praegu on Euroopa Liidus kriis ja tööpuudus. Tööpuuduse probleemi lahendamiseks Euroopas vajame võimalikult palju ettevõtteid. See tähendab, et vajame võimalikult palju mikroettevõtteid. Seega peaksime tegema kõik, et aidata mikroettevõtetel sujuvalt tegutseda. Meil on see võimalus. Nimelt komisjoni ettepanek vabastada mikroettevõtted finantsaruannete esitamise kohustusest, mis muudab nende tegutsemise ja asutamise praktikas lihtsamaks. See vähendaks Euroopa tööpuuduse probleemi. Selleks on mitmeid põhjuseid. Esiteks, nagu ma juba rõhutasin, peame mõistma, et praktiliselt kõik uued ettevõtted on vähemalt esialgu mikroettevõtted. Seepärast, kui me vähendame kohustusi, vähendame me kulusid. Seda tehes muudame nende toimimise lihtsamaks. Teiseks on niisuguste ettevõtete finantsaruannete koostamiseks vajaminevad jõupingutused liiga suured ja ei too kasu ettevõttele ega riigile. Kui on vaja taotleda pangalaenu, nõuab pank ajakohastatud aruannet, mis kajastab hetkeolukorda, mitte poole aasta või isegi aasta tagust olukorda. Kolmandaks on see praktiline viis, millega võime hakata ellu viima komisjoni eesmärki vähendada VKEde halduskoormust 2020. aastaks 25%. Seetõttu kutsun parlamendiliikmeid üles mitte üksnes rääkima VKEde toetamisest, vaid muutma oma sõnad tegudeks ja võtma vastu resolutsiooni mikroettevõtete koormuse vähendamiseks. Aitäh.
<SPEAKER ID="206" NAME="Lara Comi" AFFILIATION="PPE">
(IT) Lugupeetud juhataja, austatud kolleegid! Kuigi väikesed ja keskmise suurusega ettevõtted muutuvad Euroopa majandusruumis üha olulisemaks, puuduvad neil piisavad stiimulid.
<P>
Euroopa Komisjon on välja töötanud ja rakendanud mitmeid meetmeid, mis on mõeldud konkreetselt niisuguste ettevõtete toetamiseks. Õige on "kõigepealt mõtle väikestele” põhimõte, mille kohaselt on väga oluline ja sobiv võtta esmajoones arvesse väikeseid ettevõtteid, et edendada nende tegevust ettevõtluskeskkonnas.
<P>
Halduskulude vähendamine, menetluste lihtsustamine ja turgudele juurdepääsu parandamine ning seeläbi konkurentsivõime suurendamine on kriisist väljumisel peamise tähtsusega vahendid. Minu arvates on Klaus-Heiner Lehne ettepanek vabastada mikro-majandusüksused iga-aastaste aruannete esitamise koormusest, vähendades seega halduslikku bürokraatiat, teretulnud.
<P>
Pooldan ka seda, et liikmesriikidele antaks vabadus - kuigi piiratud ulatuses - valida, kuidas niisugust direktiivi kohaldada. Võttes arvesse, et Euroopa Liit ei ole veel saavutanud õigussektoris täielikku ühtlustamist, tuleb minu arvates luua erand järk-järgult.
<P>
Mõeldes oma kodumaale, mis on kuulus liigse bürokraatia poolest, siis usun, et tingimata on vaja raamatupidamismenetluste esialgset lihtsustamist sidusmenetluste kaudu, mis ei nõua tehnilist konsulteerimist ega lisakulusid. Teatavates piirkondades on see ka juba toimunud. See peaks olema esimene samm edasi.
<SPEAKER ID="207" NAME="Monika Hohlmeier" AFFILIATION="PPE">
(DE) Lugupeetud juhataja, austatud kolleegid! Mind hämmastab parlamendiliikmete arutelu, kes ühelt poolt räägivad väikeste ja keskmise suurusega ettevõtete soodustamiseks tehtavast lihtsustamisest. Aga kui on vaja teha esimene samm mikro-majandusüksuste jaoks - ja just sellest me täna räägime, mitte mõnest muust tasandist - ütlevad nad taas "ei”. Me ei saa alati midagi nõuda ja seejärel öelda "ei”.
<P>
Olen rääkinud mitme mikro-majandusüksusega. Nad loodavad sellele määrusele ja ootavad seda. Olen rääkinud piirkondlike pankadega, kes rõhutasid väga selgelt, et nende jaoks ei ole finantsaruandluse muutmine mingi probleem. Nad kasutavad nagunii teisi andmeid. Lisaks ei muutu midagi läbipaistvuse osas, sest nagu volinik selgitas, jäävad sätted jõusse ja seega läbipaistvus säilitatakse. Kaubandust see ei mõjutaks, sest mikro-majandusüksused ei mõjuta Euroopa turgu Euroopa tasandil kauplemise tähenduses.
<P>
Kutsun parlamendiliikmeid üles astuma koos meiega see samm ning tänan Klaus-Heiner Lehnet ja õiguskomisjoni suurepärase töö eest.
<SPEAKER ID="208" NAME="Jean-Paul Gauzès" AFFILIATION="PPE">
(FR) Lugupeetud juhataja, austatud volinik! Olen nõus paljude Marianne Thysseni, Othmar Karasi ja Françoise Castexi esitatud argumentidega. Siiski tekib mul järgmine küsimus: kas pärast kompromissi, mis meil õnnestus saavutada ja mis võimaldab jätta alles liikmesriikide valikud, peame blokeerima direktiivi, mis on positiivne märk mikro-majandusüksuste soodustamiseks mõeldud lihtsustamisele?
<P>
Kui lubate, volinik, tahaksin teha mittekohustava ettepaneku. Esiteks soovitaksin parlamendil toetada Klaus-Heiner Lehne ettepanekut ja võtta arvesse äsja teiste direktiivide muutmise kohta öeldut. Sel moel jõuame kiiresti kokkuleppele nii väikeettevõtete raamatupidamiseeskirjade kui ka valdkonna Euroopa süsteemi osas.
<SPEAKER ID="209" NAME="Seán Kelly" AFFILIATION="PPE">
Lugupeetud juhataja! Nii mina kui ka paljud mu kolleegid tõusid täna hommikul kell neli, et siia tulla. Kuid mul on väga hea meel, et olen oodanud arutelu lõpuni, sest kaks viimast arutlusel olnud teemat täitsid mind suure lootusega.
<P>
6,5 miljardi euro säästmine, mille võime saavutada põhimõtteliselt käeviibutuse abil, on väga märkimisväärne fakt. Ühest küljest võib öelda, et see tõestab paljude kriitikute arvamust, et Euroopa Liit on liiga bürokraatlik. Kuid vähemalt on meil terviklik käsitlus ja arusaam, et bürokraatiaga tuleb tegeleda ja võtta parandusmeetmeid, vastupidiselt pankadest, kes ei ole oma meetmetes näidanud siiani süütunnet ega kahetsust.
<P>
Siiski näitab see ka, et meil on palju vaja ära teha, et täita 25% eesmärk. Mida varem me seda teeme, seda parem.
<SPEAKER ID="210" NAME="Georgios Papanikolaou" AFFILIATION="PPE">
(EL) Lugupeetud juhataja! Meil on majanduskriis ja ei ole vaja öelda, et mikro-majandusüksuste vabastamine raamatupidamise aastaaruannete koostamise ja avaldamise kohustustest on tervitatav meede, mille abil toetada väikeseid ja keskmise suurusega ettevõtteid. Loomulikult olen ma raportööriga selles punktis nõus. On selge, et niisugune meede vähendab ettevõtete tegevuskulusid, suurendab nende kasumlikkust ja võib mõjuda positiivselt töökohtade säilitamisele.
<P>
Minu arvates valmistab paljudele parlamendiliikmetele siiski muret see, et me peame olema äärmiselt tähelepanelikud kasutatavate meetodite ja vahendite osas. Peame selle haavatava majandussektori kiiresti ja kohe kohustusest vabastama. Eesmärk peab olema tagada kohustusest vabastamine, mitte - ma kordan - mitte alibi ettevõtete jaoks, et võltsida või varjata oma tegelikku finantsolukorda. Arvesse peab võtma kõike, mida see ettevõtete tulevasele edukusele kaasa toob.
<P>
Seetõttu leian, et peaksime põhimõtteliselt tervitama ja toetama kindlalt komisjoni ettepanekut. Loomulikult peaksime olema ettevaatlikud, et kehtestatud kord ei muudaks tulevikus meie tegelikke kavatsusi, st toetada ettevõtteid.
<SPEAKER ID="211" NAME="Zigmantas Balčytis" AFFILIATION="S&amp;D">
(LT) Praegu ei kahtle tõenäoliselt keegi, et mikro-majandusüksusi tuleb täielikult edendada ja toetada. Usun, et parim vahend selleks oleks maksude vähendamine võimalikult suures ulatuses igas Euroopa Liidu liikmesriigis ning dokumentide registreerimise ja registrist kustutamise nõuete lihtsustamine ja palju muud. Üks täna mainitud idee oli, et kui me tahame võtta pangast laenu, peame esitama pangale lisaks raamatupidamisaruannetele siiski ka teatava lisateabe. Ma toetan seda, et riik peaks teadma, millised protsessid toimuvad. Seega usun, et raamatupidamisaruannete lihtsustamine on väga oluline. Kuid seda tuleb teha nii, et me ei rikuks läbipaistvuse ja äriühingu põhimõtete peamisi nõudeid.
<SPEAKER ID="212" NAME="Michel Barnier" LANGUAGE="FR">
Lugupeetud juhataja! Hilisest kellaajast hoolimata arutleme me väga olulise teema üle, nagu mõni hetk tagasi öeldi. Olen kõiki kuulanud ja ma ei arva, et on keegi, kes teist ei toeta vajadust vähendada mikro-majandusüksuste halduskoormust ja selle keerulisust. Tuletan meelde, et arutlusel olev ettepanek võib mõjutada peaaegu viit miljonit ettevõtet Euroopas. Kontrollisin selle arvu oma talitustega üle.
<P>
Olles kuulanud teid kõiki, märkasin siiski, et leidub erinevusi ja lahkarvamusi ajakava osas, proua Castex, ja teostamise viisi osas. Tahaksin kinnitada veel kord oma veendumust. Väitsin parlamendis, kui soovisite mind kuulata, et üldsus, tarbijad ja eelkõige - nagu ma kuulamisel juba mainisin - väikesed ja keskmise suurusega ettevõtted peavad ühtse ehk Euroopa turu taas omaks võtma.
<P>
Seepärast võime kindlasti ettepanekut nõukoguga peetava arutelu käigus veel parandada. Ma arvan - nagu ütles Klaus-Heiner Lehne -, et me vajame seda ettevõtlusega seotud eesmärki. Mulle meeldis väga William Earl of Dartmouthi komisjonile tehtud kompliment, mida tuleb väga harva ette. Ta ütles, et kordki komisjon teeb midagi. Ma jätsin meelde teie mõistlikud ettepanekud. Loodan, et nüüd, mil me peame koostööd tegema, suudan teile tõestada, et komisjon teeb sageli mõistlikke, kasulikke ja konkreetseid asju. Loodan teid veenda komisjoni pingutusi kindlamalt ja sagedamini toetama. Niisugune on minu seisukoht parlamendi suhtes. Veidi utoopiline, kuid lõppude lõpuks ei anna ma alla ja üritan teid veenda, et komisjon teeb kasulikke asju parlamendi toel ja sageli tema palvel.
<P>
Austatud kolleegid! Ma arvan, et see konkreetne, sihikindel ja mõistlik ettepanek annab võimaluse lihtsustada suurel määral kõige väiksemate ettevõtete koormust. Ettepanekuga ei kaotata raamatupidamist. See ei takista ettevõtteid edastamast teavet, mida paljud kaasatud osalised vajavad. See ei takista kellelgi järgimast soovi korral direktiivi sätteid. Selline on minu selge vastus Dirk Sterckxi väljendatud murele.
<P>
Ettepanek annab võimaluse kohandada finantsteabe avaldamise eeskirju riigi ja piirkondlikul tasandil. On parem, kui väga väikeste ettevõtete raamatupidamiseeskirjad võetakse vastu sellel tasandil, millel nad töötavad, ehk kohalikul tasandil.
<P>
Lisaks on minu arvates väga oluline ajakava. Ettepanekut on võimalik kiiresti rakendada. See annab võimaluse aidata väikeseid ettevõtteid ja seda võimalust ei tohi kasutamata jätta. Ma kuulsin selgelt, et Françoise Castex mainis teist väljavaadet: raamatupidamisdirektiivide tulevast üldist läbivaatamist. Tähtaega, mille alusel me töötame - te ütlesite selleks 2010. aasta lõpp, kuid tõenäoliselt on see 2011. aasta algus -, ei soovi me ületada. Kuulsin hästi ka Jean-Paul Gauzèsi mittekohustavat ja selget soovitust. Me kasutame ära ka raamatupidamisdirektiivide üldist läbivaatamist.
<P>
See ei takista meil aga teie toetusel teha kohe edusamme, mida kõnealune mikro-majandusüksuseid käsitlev ettepanek pakub. Raamatupidamisdirektiivide üldise läbivaatamise ajal saame veelgi edasi minna ja täiendavaid edusamme teha. Ärgem jäägem ootama. Nagu ma ütlesin, toimub üldine läbivaatamine 2011. aasta alguses ja see võtab aega.
<P>
Panin tähele, et paljud teist pidasid väga üksikasjalikke kõnesid. Näiteks mainisid äsja Cornelis de Jong, Arturs Krišjānis Kariņš, Diogo Feio, Kay Swinburne ja ka teised praegust kriisi ning majandusraskusi. Meie arvutused näitavad, et kui me suudame siseturgu elavdada - mida üritab teha president Barroso ja mis on minu mandaadi ajal peamise tähtsusega - ning muuta see väga tõhusaks ja sujuvamaks, võime saavutada Euroopas 0,5-1,5% suuruse täiendava kasvu.
<P>
Me võime otsida kasvu väljaspool ELi ülemaailmse konkurentsi tingimustes, kuid alustame selle otsimist kodust. Ma leian - nagu näitab ka Klaus-Heiner Lehne raporti mõttekäik -, et suur osa majanduskasvust peitub Euroopa viies miljonis väikeettevõttes. Peame vaid tahtma nende töö lihtsamaks muuta. Niisugune on ettepaneku mõte.
<P>
Kuulsin selgelt, et Othmar Karas ja Hella Ranner mainisid miinimumstandardite nõudeid. Panin tähele ka, et Lehne raportis ei välistata miinimumnõudeid. Vajame selleks aega. Vaatame koos nõukoguga, mida selles osas ette võtta. Ma palun teil raporti ja ettepaneku heaks kiita. Nendega tagatakse konkreetne edu ning tegevuses vajalik etapp, et viis miljonit Euroopa väga väikest ettevõtet ja nende pakutavad miljonid töökohad võiksid areneda praegustele raskustele vaatamata.
<P>
Seepärast soovin kasutada võimalust ja tänada Klaus-Heiner Lehnet raporti eest. Kinnitan talle, et kui parlament ettepaneku loodetavasti heaks kiidab, on mul võimalus ja ma võtan endale kohustuseks teha nõukoguga koostööd, et viia lõpule konkreetsed ja praktilised edusammud Euroopa suure turu väikseimate ettevõtete toetamiseks.
<SPEAKER ID="213" NAME="Klaus-Heiner Lehne" LANGUAGE="DE">
Lugupeetud juhataja! Tahaksin tänada kõiki parlamendiliikmeid ja volinikku arutelu eest. Mul on kuus peamist märkust.
<P>
Esimene puudutab mõju hindamist. Komisjon esitles oma ettepaneku põhjalikku mõju hindamist ning esitas selle ka õiguskomisjonile. Pärast Streckxi raporti vastuvõtmist majandus- ja rahanduskomisjonis küsisime õiguskomisjonis konkreetselt, milline täiendav mõju hindamine tuleks läbi viia. Ootasime nädalaid, kuid vastust ei saanud.
<P>
Teiseks on täiesti õige, et kompromiss näeb ette minimaalsed sätted. See ei tähenda mingil juhul kõigi kohustuste kaotamist, vaid kohustuste vähendamist ettevõtetele vajalikus ulatuses.
<P>
Kolmandaks võib igaüks, kes vajab raamatupidamisaruandeid pangalaenu saamiseks, need ka ise koostada. Siiski, kui mikro-majandusüksused ei vaja pangalaenu, on objektiivsest seisukohast lähtudes mõistetamatu, miks peaks neid koormama raamatupidajate ja maksunõustajate jaoks tehtavate lisakuludega.
<P>
Neljandaks: maksubilansi alased sätted jäävad samaks ning see ei mõjuta neid üldse. Tegemist on üksnes tavapärase bilansi ja lisakuludega, mis selle koostamisega kaasnevad.
<P>
Viiendaks tuleb märkida, et neljanda ja seitsmenda direktiivi läbivaatamine ei ole kerge ülesanne. See on üpris keeruline ülesanne. Seitsmes direktiiv käsitleb ka ühinemisi. See on väga keeruline teema. Julgen ennustada, et kui me ei tee seda otsust praegu, siis neljanda ja seitsmenda direktiivi põhjaliku läbivaatamisega on suur oht, et väikeste ja keskmise suurusega ettevõtete tähtsus väheneb. Nad ei mängi arutelus tegelikult rolli, sest ka nende lobitöö ei ole arutelus märkimisväärne. Seepärast on oluline teha otsus praegu, mitte hiljem, kui me ei tea enam, kas see üldse toimib.
<P>
Kuues märkus puudutab ettevõtjate ühenduste seisukohta. Ma tean, et VKEde huve esindavatest suurtest Euroopa ettevõtjate ühendustest on vastu vaid üks. Kõik teised on poolt. Seepärast ma arvan, et peaksime veel kord selgusele jõudma.
<SPEAKER ID="214" NAME="Juhataja">
Arutelu on lõppenud.
<P>
Hääletus toimub kolmapäeval, 10. märtsil 2010 kell 12.00.
<P>
Kirjalikud avaldused (kodukorra artikkel 149)
<SPEAKER ID="998" NAME="José Manuel Fernandes  " LANGUAGE="PT">
ELi õitseng sõltub VKEde edukusest. Seepärast peaksid EL ja liikmesriigid looma nende ettevõtete jaoks soodsa keskkonna. VKEde väljendatud suurim takistus on haldusnõuete keerulisus. VKEdel lasub suurettevõtetega võrreldes ebaproportsionaalne regulatiivne ja halduskoormus. Hinnanguliselt võib väikeettevõte kulutada 10 eurot iga euro kohta, mille suurettevõte kulutab ühe töötaja kohta reguleerimiskohustuste täitmisele. Komisjoni ettepanekus laiendatakse mikroettevõtete mõistet ja määratletakse need kui ettevõtted, mis oma bilansipäeval ei ületa järgmistest kriteeriumidest kahe piirmäärasid: bilansimaht 500 000 eurot, netokäive 1 000 000 eurot ja/või keskmine töötajate arv eelarveaasta jooksul 10. Liikmesriigid võivad mikroettevõtted raamatupidamise aastaaruandeid käsitleva ühenduse direktiivi rakendamisalast välja jätta. Igal juhul jätkavad mikroettevõtted oma müügi- ja tehinguaruannete pidamist juhtimise ja maksudega seotud teabe esitamiseks. Portugalis võiks kõnealune erand hõlmata 356 140 Portugali ettevõtet.
<SPEAKER ID="997" NAME="Zbigniew Ziobro  " LANGUAGE="PL">
Mul on väga hea meel, et mikro-majandusüksuste uute aruandlusnõuete vastuvõtmisega vähendame nende ettevõtete bürokraatlikku koormust. Inimeste ettevõtmiste takistamine tosinate eeskirjadega on üks põhjustest, miks ei suudetud saavutada Lissaboni strateegia eesmärke. Eelkõige mõjutavad bürokraatlikud piirangud väikeseid ja keskmise suurusega ettevõtteid. Nende ettevõtete raamatupidamise ja õigusteenustega seotud kulud on nende sissetulekutega võrreldes ebaproportsionaalselt suured. Kuidas võib EL olla kõige konkurentsivõimelisem majandus maailmas, kui ettevõtete suhtes kehtib nii palju eeskirju? Mul on häbi öelda, et paljude ettevõtteid takistavate eeskirjade autor on Brüssel, kes aitab sel moel kaasa majandusvabaduse veelgi suuremale piiramisele. Komisjoni algatus vääris seetõttu täielikku toetust, isegi õiguskomisjoni muudatusettepanekute vastuvõtmisel, kuna väikeettevõtete keeruliste aruandlusnõuete säilitamisel puudub igasugune mõte. Kui EL areneb niisuguse kiirusega, mida me kõik soovime, peame astuma samme ebavajalike takistuste kõrvaldamiseks. Seepärast kutsun Euroopa Komisjoni üles lisama ELi 2020. aasta strateegiale selge eesmärgi vähendada ettevõtteid takistavate ELi eeskirjade arvu. Esimesel võimalusel tuleb kindlaks teha valdkonnad, mida reguleeritakse liiga palju, ning niisugused eeskirjad tühistada. Vastasel juhul jääb Euroopa piirkonnaks, mis areneb aeglasemalt kui teised maailma arenenud majandussüsteemid.
