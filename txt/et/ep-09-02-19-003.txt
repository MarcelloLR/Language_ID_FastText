<CHAPTER ID="003">
Vähendatud käibemaksumäärad (arutelu)
<SPEAKER ID="007" NAME="Juhataja">
Järgmine päevakorrapunkt on majandus- ja rahanduskomisjoni nimel proua van den Burgi esitatud raport ettepanekuga nõukogu direktiivi kohta, millega muudetakse direktiivi 2006/112/EÜ, mis käsitleb vähendatud käibemaksumäärasid - C6-0299/2008 -.
<SPEAKER ID="008" NAME="Ieke van den Burg">
raportöör. - (NL) See raport vähendatud käibemaksumäärade kohta on olnud omaette teekond. Tegelikult ei olegi enam mingit raportit jäänud, kuna kaks teist suurt fraktsiooni - Euroopa Rahvapartei (Kristlikud Demokraadid) ja Euroopa Demokraatide Fraktsioon ning Euroopa demokraatide ja liberaalide liidu fraktsioon - ei ilmunud majandus- ja rahanduskomisjonis minu raporti hääletamisele ning hääletasid ilma hoiatamata eelnevalt selle vastu, sest neile ei meeldinud ühe või teise muudatusettepaneku tagasilükkamine või vastuvõtmine.
<P>
Sellega on nad antud tähtsa komisjoni ettepaneku tõsise ohu alla seadnud. Kahetsen seda väga, kuna see on Euroopa Parlamendi positsioonist vägagi vale mulje jätnud. Õnneks on nad teema uuesti üles võtnud ja nüüd teatanud, et komisjoni ettepaneku osas võidakse arvestada nende täieliku toetusega. Leppisime kokku, et me ei jagele parlamendi istungi ajal enam nende muudatusettepanekute üle, vaid aktsepteerime selle asemel volinik Kovácsi ettepaneku kõlava jah-sõnaga.
<P>
Kahjuks tegutses proua Lulling siiski väärarusaamas, et peab oma tagasi lükatud muudatusettepanekud uuesti esitama, isegi kui see tegelikult ei sobi õigusloomega seotud resolutsioonide tekstiga või toimingutega, mida me järgime. Nagu näha, esineb parlamendis variatsioon ladina ütlusest "mis on lubatud Jupiterile, ei ole lubatud härjale”, ehk siis mis on proua Lullingi jaoks seaduslik, ei ole seaduslik tavalisele parlamendiliikmele. Ilma tema jumalikku staatust vähendamata soovitaksin teil mitte lasta end sellest häirida ning hääletada lõpuks nimelise hääletamise ajal õigusloomega seotud resolutsiooni poolt. Lõppude lõpuks, selles ju asi seisnebki. Loodan koos volinikuga teie toetusele ja eeldan, et proua Lulling mõistab, et kui ta ei toeta resolutsiooni, sest asjad ei ole läinud nii, nagu tema soovib, on ta veelgi halvemas olukorras ja jätab vale mulje, et ta on vähendatud käibemaksumäära vastane.
<P>
Oleme parlamendiga selle üle väga uhked; töömahukate teenuste suhtes kohaldatavat vähendatud käibemaksumäära on ettepanekutega juba pikka aega toetatud. Lisaks sellele on parlament enda peale võtnud ühe minu eelkäija, härra van Velzeni eeskujul 1997. aastal Luksemburgis peetud tööhõive tippkohtumise ajal tehtud algatuse rakendada ettepanekut kasutada madalat käibemaksumäära tööhõive ergutamiseks, muutes teenused odavamaks, suurendades nende mahtu ja ületades ka lõhe illegaalse ja legaalse töötamise vahel. See tööhõivealane eesmärk on minu arvates praegusel hetkel taas väga oluline. Usun, et antud eksperiment on oma tõhusust täielikult tõestanud.
<P>
Eelmine volinik, härra Bolkestein aga ei olnud selles nii veendunud ning oli skeptiline nagu paljud teisedki liikmesriikide esindajad. Ta ei tahtnud tööhõivet maksupoliitilise eesmärgina kasutada. Tema arvates ei olnud maksupoliitika selleks otstarbeks mõeldud. Õnneks mõistab praegune volinik, et seda teemat tuleks vaadata laiemas kontekstis, ning mul on hea meel, et ta annab sellele eksperimendile nüüd struktuurilised mõõtmed.
<P>
Tahaksin lisada lühikese kommentaari praeguse olukorra kohta. Ma tõepoolest ei suuda ette kujutada, et nõukogu praeguses olukorras seda ettepanekut ühehäälselt ei toetaks. Lõppude lõpuks soovib see ju praeguse kehva tööolukorra ja Euroopa majanduse taastamise osas midagi ära teha. Maksumeetmed, kaasa arvatud näiteks käibemaksu vähendamine, võiksid ehitus- ja renoveerimistööstuses, meie kodude ja kultuuripärandi energiasäästlikumaks muutmises ja paljudes muudeski asjades anda hoogu eluasemeturule, mis praegu on ummikseisus.
<P>
Riskides niigi ilmselget üle korrata, ütlen, et see ei ole muudatusettepanek, mille fraktsioon PPE-DE esitas siseturu- ja tarbijakaitsekomisjonis ja mis rõhutab energiatõhusust. See oli juba komisjoni ettepanekus sees. See kustutati muudatusettepanekust 6 ja lisati uuesti muudatusettepanekusse 7. See võib tekitada ainult segadust. Samas on selge, et parlament pooldab energiatõhusust väga. Seega loodame, et nõukogu aktsepteerib volinik Kovácsi ettepaneku ja et tänane tähtis hääletus ei muutu sisemiseks sõnavahetuseks.
<SPEAKER ID="009" NAME="László Kovács">
komisjoni liige. - Proua juhataja, tahaksin tänada Euroopa Parlamenti ettepaneku kiire käsitlemise eest seoses Euroopa Ülemkogu eelmise aasta detsembri palvega Euroopa majanduse elavdamise kava kontekstis lahendada teatud sektorite vähendatud käibemaksumäärade küsimus 2009. aasta märtsiks.
<P>
Mul on hea meel, et majandus- ja rahanduskomisjon (ECON) on vastu võtnud otsuse eelnõu, mis kiidab komisjoni algatuse heaks, ning loodan, et täiskogu istungil võetakse sama toetav seisukoht.
<P>
Tahaksin tänada ECONi komisjoni ja raportöör proua van den Burgi toetuse eest. Selle ettepaneku kiire vastuvõtmine on tõepoolest vajalik andmaks kindlustunnet vähendatud maksumäärade kohaldamise osas kohalikult pakutavatele töömahukatele teenustele, mis muidu peaksid 2010. aasta lõpuks kaduma. Lisaks sellele on oluline tagada võrdsed võimalused kõigile liikmesriikidele sellistes valdkondades nagu eluasemed ja restoranid, kuna nendes valdkondades ei ole liikmesriigid praegu võrdsel tasemel.
<P>
Praegune majandus- ja rahanduskriis rõhutab veelgi selle ettepaneku vastuvõtmise ja rakendamise kiireloomulisust. Praegu ei ole aeg töökohtade hävitamiseks, mis leiaks aga aset siis, kui praegu 18 liikmesriigis töömahukatele teenustele kohaldatavaid vähendatud käibemaksumäärasid ei muudetaks püsivaks. Lisaks sellele on oluline, et neid vähendatud maksumäärasid kiirelt kõigis liikmesriikides rakendataks. Ergutades tarbijaid kulutama sellistes valdkondades nagu näiteks eluasemed, võivad vähendatud maksumäärad tööhõivele positiivselt mõjuda, eriti madala kvalifikatsiooniga töötajate hulgas, kes on just need, keda praeguses kriisiolukorras esimesena koondada võidakse. Selles kontekstis olen nõukogul juba soovitanud muuta direktiivi plaanitud jõustumiskuupäeva, et võimaldada selle rakendamist võimalikult kiiresti pärast nõukogu poolt positiivse otsuse vastuvõtmist.
<P>
Nõukogus suunab eesistujariik Tšehhi praegu kõik pingutused kompromissi saavutamisele piiratud arvus sektorites - töömahukates kohalikul tasandil pakutavates teenustes - millele tuleb Euroopa Ülemkogu nõudmise kohaselt rakendada vähendatud maksumäärasid.
<P>
Ent mul on mõned kommentaarid muudatusettepanekute kohta, mis sellele piiratud ettepanekule esitatud on.
<P>
Muudatusettepaneku 3 kohta: seoses alkohoolsete jookide pakkumise väljajätmisega restoraniteenustest austas komisjon ühenduse poliitikate ühtsust, eriti vajadust ühtsuse järele käibemaksu ja aktsiisimaksu vahel, ent võttis arvesse ka Euroopa Liidu üldist tervishoiupoliitikat. Erinevalt mõnedest arvamustest ei too toidu ja mittealkohoolsete jookide eraldamine ühelt poolt ja toidu ning alkohoolsete jookide eraldamine teiselt poolt ettevõtetele kaasa rasket halduskoormat. Tõepoolest, seitse liiget 11 liikmesriigist, mis kohaldavad restoraniteenustele vähendatud käibemaksumäärasid, jätavad alkohoolsed joogid välja ilma igasuguste raskusteta.
<P>
Muudatusettepaneku 2 kohta: mis puudutab vähendatud käibemaksumäärade kohaldamisala laiendamist põllumajandusmasinatele, siis seda ma ei pea vajalikuks. Seda seetõttu, et põllumajandussektoris kasutatavatelt seadmetelt kasseeritav käibemaks ei ole talunike jaoks kulu, kuna neil on õigus seda käibemaksu maha arvata nagu kõigil teistelgi maksukohustuslastel.
<P>
Muudatusettepanekute 1 ja 4 kohta: mis puutub lasterõivaste ja -jalanõude lisamisega seotud muudatusettepanekutesse, tahaksin teile meelde tuletada, et kaalumisel olev ettepanek on piiratud ja käsitleb peamiselt kohalikul tasandil pakutavaid töömahukaid teenuseid. Seega ei tuleks ettepaneku kohaldamisala edasist laiendamist antud kontekstis kaaluda. Pealegi, arvestades mõnede liikmesriikide suhtumist ja konkreetseid hoiakuid, ohustaks see laiendus kindlasti ühehäälset toetust, mida me aga nõukogus väga vajame.
<P>
Muudatusettepaneku 5 kohta: muudatusettepanek, mis on seotud hauamonumentide ja -kivide lisamisega, ei ole vajalik, sest nende tarnele lubavad juba praegused sätted kohaldada vähendatud käibemaksumäära, kui neid pakuvad matusekorraldajad. Lisaks sellele katab praegu kaalumisel olev komisjoni ettepanek ka kultuuripärandi ja ajalooliste monumentide renoveerimise, remondi ja hoolduse.
<P>
Muudatusettepaneku 7 kohta: võin teile kinnitada, et komisjon on väga huvitatud vähendatud maksumäärade kasutamise küsimuse konkreetsemast arutamisest eesmärgiga propageerida energiatõhusust. Seda tehakse praegu koostatava rohelise energiamaksu paketi raames, mis jõuab nõukogusse ja parlamenti aprillis.
<P>
Kokkuvõtteks tahaksin kinnitada, et ettepanek toetaks eluasemeturgu ja VKEsid ning päästaks töökohti ehk siis oleks täielikult kooskõlas Euroopa majanduse taastamise kavaga. See ei ole kohustus, vaid valikuvõimalus: liikmesriigid saavad otsustada, kas kohaldada seda või mitte, nii et see ületab isegi nende iseseisvad maksupoliitikad.
<SPEAKER ID="010" NAME="Olle Schmidt">
siseturu- ja tarbijakaitsekomisjoni arvamuse koostaja. - (SV) Käesolev raport näitab, et maksupoliitika on tundlik teema, ja ma nõustun sellega. Ma arvan siiski, et oleksime võinud majandus- ja rahanduskomisjonis, mis raporti eest vastutas, teemat paremini käsitleda. Esitame nüüd teksti resolutsiooniks, mis on hea asi.
<P>
Loomulikult on väga tähtis, et turgu ei rikutaks arutu ja ebaausa konkurentsiga. Seda on põhjust korrata ajal, mil riigiabi paistab nii rohkelt olema.
<P>
Ent EL vajab mõistlikumat ideed sellest, kuidas vähendatud käibemaksumäärasid kasutada töö ja majanduskasvu propageerimiseks, eriti kohalikul turul ja töömahukate teenuste osas. Seda kõike komisjoni ettepanek sisaldabki. Teiste sõnadega, see tähendab rohkem töökohti, ent ka varimajanduse küsimustega tegelemist. Niisiis vajame käibemaksu vähendamist sellistel teenustel nagu restoraniteenused, noorte, haigete, puuetega inimeste ja vanurite tervishoiuteenused, juuksuriteenused ja uued kaubad nagu heliraamatud, mis minu riigis on väga olulised; laserplaadid, lapseistmed autodesse, mähkmed ja ka koduteenused nagu renoveerimis- ja remonditööd ning puhastusteenused.
<P>
Siseturu- ja tarbijakaitsekomisjonis toetasime komisjoni positsiooni täielikult ja lisasime härra Harbouri nime all muudatusettepanekud 6 ja 7. Kõrvalmärkusena tahaksin öelda, et ei ole lihtne mõista, kuidas neid tekste ja hääletustoiminguid parlamendis käsitletakse. Nendest muudatusettepanekutest esimeses rõhutame varimajanduse vähendamise tähtsust. Teises muudatusettepanekus võtame eesmärgiks vähendada käibemaksumäära renoveerimis- ja remonditöödel, et säästa energiat. Praegusel majanduslikult raskel ajal tuleb majanduse ergutamiseks kasutada igasuguseid vahendeid ja vähendatud maksumäär võib olla hea võimalus selle saavutamiseks.
<P>
Lõpuks kerkib taas üles proua Lullingi alkoholi propageerimise teema. Nagu ikka, lükkan viisakalt, kuid kindlalt tema üleskutse tagasi.
<SPEAKER ID="011" NAME="Astrid Lulling">
fraktsiooni PPE-DE nimel.
<P>
- (FR) Proua juhataja, tänane arutelu - eelkõnelejad on samuti seda kinnitanud - leiab aset väga ebaharilikes tingimustes, kuna meil ei ole täiskogu jaoks raportit, nagu tavaliselt peaks olema. Tahan sellesse asja selgust tuua: majandus- ja rahanduskomitees hääletas raporti vastu kokkusobimatu enamus.
<P>
Minu fraktsioon hääletas selle raporti vastu, kuigi me toetame täielikult põhimõtet laiendada vähendatud käibemaksumäära kohaldamist isegi väljapoole seda, mida pakub Euroopa Komisjon. Seda seetõttu, et sotsialistid ja liberaalid on kõik meie muudatusettepanekud tagasi lükanud.
<P>
Oleme teinud suuri pingutusi, et saavutada kompromissi. Oleme aktsepteerinud kõiki sotsialistist raportööri ettepanekuid. Tema arvates ei olnud üldse mõtet pingutada meie ettepanekute aktsepteerimiseks. Hääletuse kahetsusväärne, ent samas vältimatu tulemus ei tohiks seega proua van den Burgile üllatav olla.
<P>
Tahaksin pakkuda teile väikest sõbralikku nõuannet oma suhtumise muutmiseks tulevikus, sest juba vanad roomlasedki ütlesid, et juhuslik eksimine on inimlik, aga sihikindel rumalus on saatanast.
<P>
Tuleme aga kõnealuse teema juurde tagasi. Minu fraktsioon otsustas täiskogule uuesti esitada mõned muudatusettepanekud, mille tegid teemaga kursis olevad komisjoniliikmed. Need ettepanekud on tähtsad ja, proua van den Burg, on väga selgelt öeldud, et keegi ei saa takistada komisjoniliikmeid dokumendile või resolutsioonile muudatusettepanekuid esitamast.
<P>
Meie muudatusettepanekute kõige tähtsam osa puudutab vähendatud maksumäärade kohaldamist alkohoolsetele jookidele restoranides. Härra Schmidt, see ei tähenda alkoholismi propageerimist. See oleks naeruväärne. Kui komisjoni ettepanek võetaks vastu, peaksid restoraniomanikud kohaldama kaht erinevat käibemaksumäära. See on keeruline ja ei ole ka põhjendatud. Elagu bürokraatia! Uskuge mind, kui te ei hääleta muudatusettepaneku 3 poolt, tean ma, kuidas tervet Euroopa toitlustussektorit - ja see on suur - teavitada sellest, et teie seisukoht takistas vähendatud käibemaksumäära kohaldamist kõigile selle teenustele.
<P>
Pakkusin välja, et toitu ja jooke tuleks maksustada sama vähendatud määraga, kui seda rakendatakse. Minu jaoks on see lihtsalt kaine mõistus ja ma arvan, et võiksime kõik seda ettepanekut toetada. Miks asju keeruliseks ajada? Miks tekitada probleeme rahvatervisega, kui ei ole põhjust neid tekitada?
<P>
Proua juhataja, minu fraktsioon toetab vähendatud käibemaksumäärade kohaldamisala laiendamist ja soovitame oma valitsustel seda teemat edasi arendada. Meie kaaskodanikel on praeguse majanduskriisi ja igapäevaste halbade uudiste taustal selle teema suhtes juba kõrged ootused. See toidutööstust toetav meede muutub järjest vajalikumaks, proua juhataja. Tahame, et Euroopat tunnustataks selle paindlikkuse eest; see oleks tõesti positiivne märk.
<SPEAKER ID="012" NAME="Pervenche Berès">
fraktsiooni PSE nimel. - (FR) Proua juhataja, volinik, nagu te teate, tunnistab Euroopa Parlament, et teie töö on raske. Siin ei ole kerge, ent kui olete nõukogus, on see veelgi hullem, sest seal peate üksmeelselt koostööd tegema. Seetõttu loodan, et kõik siinolijad käituvad vastutustundlikult ja hääletavad õiglaselt. Kui arvame, et komisjoni ettepanek on hea, peame seda toetama.
<P>
Majandus- ja rahanduskomisjonis nääklemine viis selleni, et valiti välja teatud muudatusettepanekud. Sotsialistid, kes käitusid vastutustundlikult, otsustasid taaskord üldse mitte täiskogule muudatusettepanekuid esitada, kuna nendes asjades, kui tahame edasi liikuda, peame lihtsalt Euroopa Parlamendis komisjoni ettepanekule võimalikult suure häälteenamuse andma, kui me seda heaks peame, nagu antud juhul.
<P>
Oleme käibemaksu, subsidiaarsuse ja maksude ühtlustamise vajaduse üle palju arutlenud. Käibemaks on klassikaline näide sellest, et oleme kõik ühel meelel. Kasutame seda siis ära. Uuendades ajutiselt vähendatud käibemaksumääraga eksperimenti, mille eesmärk on tugevdada töömahukaid teenuseid - mitte ilmtingimata alkohoolsete jookide puhul restoranides - oleme näinud, et süsteem töötab, nii et arendame seda siis edasi. Lõpetame juriidilise õiguskindlusetuse ja ühtlustame aluseid, millel liikmesriigid saavad sekkuda. Siis on meil ühilduvad eesmärgid, võimalusel maksude ühtlustamine ja töömahukate teenuste soodustamine. Kes sellest praegu ära ütleks? Kes ütleks ära maksuvähendustest kui stiimulist pidevalt tõusvale energiatõhususele meie elamutes?
<P>
Praegu, võttes arvesse majandus- ja rahanduskomisjonis juhtunut ja arutelu, mida näen nõukogus aset leidmas, usun, et peame komisjoni ettepanekut tugevalt toetama - ja loodan, et ka suurima võimaliku häälteenamusega. Arutelu selles järgus võib üritus midagi paremini teha hoopis halvemini välja kukkuda ning arvan, et meie kaaskodanikud ei mõistaks seda, kui jääksime õiguskindlusetusse olukorda.
<P>
Peame tugevdama süsteemi, mis on osutunud toimivaks. See ongi see, mille meie raportöör proua van den Burg välja pakub, ja loodetavasti ka see, mille poolt parlament hiljem ülekaalukalt hääletab. Sellisel moel saab volinik selle tugeva sõnumi komisjonile edastada ja saada lõpliku otsuse, mis võimaldab süsteemi tugevdada.
<SPEAKER ID="013" NAME="Alain Lipietz">
fraktsiooni Verts/ALE nimel. - (FR) Proua juhataja, volinik, daamid ja härrad. Kuna see on üks viimaseid võimalusi, tahaksin kõigepealt tänada härra Kovácsit siin viibitud aastate jooksul tehtud pingutuste eest, mis sageli osutusid pettumuseks, seoses olukorraga, kus maksustamisele kohaldatakse ühehäälsuse reeglit ja millele seega mitmed liikmesriigid vetot kasutavad. Tema ülesanne on olnud väga raske ja ta võib tunda, et pole palju saavutanud. Loodan kogu südamest, et tema suursaavutus, käesolev direktiiv, läheb parlamendist tugeva toetusega läbi.
<P>
Tõend tema suurepärasest tööst on see, et kui tahtsime seda majandus- ja rahanduskomisjonis täiustada, ei osanudki me seda teha. Mõned inimesed sikutasid ühes suunas, teised teises. Mõlemad pooled olid veendunud, et suudame enamat. Meil õnnestus mõned paremad muudatusettepanekud läbi suruda, või vähemalt nii me arvasime, ja kui hääletasime kogu teksti osas, saime aru, et see ei hakka toimima.
<P>
Lõpuks jõudsid fraktsiooni koordinaatorid üksmeelele, et härra Kovács oli ilmselt õige tasakaalu ära tabanud. Seega ei esita Roheliste / Euroopa Vabaliidu fraktsioon nagu ka teised kaks eelkõnelenud fraktsiooni mingeid muudatusettepanekuid. Olete leidnud hea tasakaalu ja see on hea.
<P>
Mõned riigid alandavad seoses kriisiga kõiki käibemaksumäärasid. Olen arvamusel, et see on viga. Liikmesriigid vajavad raharessursse ja praegu ei ole õige aeg sellel suunal suuremasse defitsiiti minekuks, isegi kui teete seda majanduse stimuleerimiseks kulutamise propageerimise kaudu. Teine põhjus on see, et käibemaksuga mängimise teel hindade vähendamine viib väga kõrgete tegelike määradeni ajal, mil Euroopa Keskpank neid alandada üritab.
<P>
Pakute välja teise strateegia ja teil on õigus: käibemaksu kasutamine sihipäraste vähenduste või muudatuste tegemiseks suhtelistes hindades. Need on kahe kriteeriumi kohaselt õiged valikud.
<P>
Esiteks subsidiaarsuse tõttu. Teiste sõnadega, võtate sihtmärgiks liikumatud tooted: kohalikud teenused ja ehituse. Teie teine kriteerium, mida eesmärgiks võtta, on töömahukad teenused. Keskkonnakaitsjatena oleks meile meeldinud, kui oleksite konkreetselt rohelise revolutsiooni eesmärgiks võtnud: sektorid, mis on vajalikud, kui tahame välja pääseda praegusest kriisist, mis on üle 30 aasta maailmas valitsenud tööstusliku, liberaalse ja produktivistliku mudeli tulemus.
<P>
Meile oleks meeldinud, kui oleksite vähendatud käibemaksumäärade kohaldamisala laiendanud kõigile Kyoto protokolliga kaetud kaupadele. Praktiliselt võttes, kui kombineerime kohalikul tasandil pakutavad teenused töömahukate teenustega, tähendaks see, et kogu ehitus, isolatsioon ja energiatõhusate ehitiste arendamine oleks direktiiviga kaetud, ja see oleks meile piisav.
<P>
Tahaksin kohe ära öelda, et loomulikult ei hääleta me proua Lullingi argumendi poolt. Loomulikult on saatanlik jätkuvalt eksida, ent ma arvan, et see ütlus võiks samahästi ka proua Lullingi enda kohta kehtida. Võiksime rääkida ka Mandeville'ist ja erapahedest avaliku heaolu huvides. Me ei julgusta erapahesid avalike pahede läbi ja kaitseme neid riike, kes üritavad alkoholi tarbimist piirata.
<SPEAKER ID="014" NAME="Helmuth Markov">
fraktsiooni GUE/NGL nimel. - (DE) Proua juhataja, volinik Kovács, daamid ja härrad ning eriti proua van den Burg. On kahjuväärne, et suudame siin parlamendis kokku leppida ainult komisjoni ettepanekus ja mitte proua van den Burgi esitatud tegelikus raportis. Oleksime heameelega toetanud selle raporti algset versiooni ja õnnitleme raportööri. Ent majandus- ja rahanduskomisjonis lükkas enamus selle tagasi. Otsustav tegur oli Euroopa Rahvapartei (Kristlike Demokraatide) ja Euroopa Demokraatide Fraktsiooni ning Euroopa demokraatide ja liberaalide liidu fraktsiooni vastuhääletus. Pärast individuaalhääletust ei olnud komisjon siis veel valmis ühtegi raportit vastu võtma ning sellest on meil väga kahju.
<P>
Mis sellesse puutub, siis meil on palju võita komisjoni ettepanekust direktiiv vastu võtta. Tervitame eriti asjaolu, et komisjon annab positiivse hinnangu enda poolt tellitud Kopenhaageni uuringu tulemustele. Uuring pakub välja vähendatud käibemaksumäärade säilitamise ja isegi laiendamise teenuste ja muude tegevuste osas. See tagab töökohtade olemasolu, eriti väike- ja mikroettevõtetes, ning toob terved sektorid välja varimajandusest ja muudab need reguleeritud majandustegevuseks. Praeguses kriisis on selline stabiliseerimine väga oluline. See tagab töökohtade olemasolu ja loodetavasti tekitab neid ka juurde.
<P>
Loomulikult tervitame meie, vasakpoolsed, käibemaksumäärade vähendamist kui põhimõttelist küsimust. On hästi teada, et käibemaks puudutab kaudse maksuna eriti tugevalt just neid, kes sõltuvad oma palkadest ja teenivad vähe. Palju ja väga palju teenijad peavad taluma kõrgemat maksukoormat. Viimastel aastatel on nende palju teenijate maksukoormat vastutustundlikult vähendatud kõigis Euroopa riikides.
<P>
Komisjoni ettepanek peaks olema piiramatu kehtivusajaga määrus. See on samuti tervitatav. See väldiks ebamugavat olukorda, et peaksime laiendama vähendatud maksumäärade kohaldamisala iga paari aasta järel. See pakub teenusepakkujatele õiguskindlust. Saksa parlamendiliikmena on mul eriti hea meel, et Saksa föderaalvalitsus lõpetas viimaks alalise määruse blokeerimise. See on vahelduseks midagi positiivset Saksamaa Föderaalvabariigi suurelt koalitsioonilt.
<P>
Esitatud muudatusettepanekutest toetame neid, mis pooldavad vähendatud käibemaksumäärade kohaldamisala laiendamist. Mis aga puutub alkohoolsete jookide pakkumisse, siis peaksid olemasolevad määrused kehtima jääma. Nagu teame, on kõrgemate käibemaksumäärade eesmärk sellistes valdkondades põhiliselt rahvatervist kaitsta. Seega tuleks liikmesriikidele selles vallas samuti vabad käed anda. Tänan tähelepanu eest.
<SPEAKER ID="015" NAME="John Whittaker">
fraktsiooni IND/DEM nimel. - Proua juhataja, on raske uskuda, et istume täna siin ja arutame väikeseid muudatusi käibemaksueeskirjadele, samal ajal kui ELi riigid on kõige hullemas rahandus- ja majanduskriisis pärast suurt depressiooni. Jätkame teesklemist, et lootusetud võlad ja äkiline langus ei puuduta ELi majandusi nii tugevalt kui mujal, ent isegi Saksamaa toodang on langemas jalustrabava kiirusega 8% aastas ja valitsuse finantse venitatakse igal pool viimse piirini, kuna maksutulu langeb ja hoolekandekulud tõusevad ja valitsused võtavad üle eravõlgasid ning üritavad asjatult kasvu edendada.
<P>
Halvim olukord on tõenäoliselt Kreekas, kus valitsemissektori alandatud võlg moodustab ikkagi 94% SKTst ja intressiriski piir on praegu taas 3%-ni jõudmas. Kreeka vajab abi - ent kellelt? Nad ütlevad, et mitte sakslastelt. Isegi suure ELi projekti innukad toetajad peavad nüüd tunnistama, et kui Kreeka võlga ei finantseerita, võidakse riik euroalast välja lükata. Ilmselt veelgi tõsisem probleem on mitmete euroala riikide suur kokkupuude Ida-Euroopa tasumata võlgadega.
<P>
Mul on komisjonist peaaegu et kahju. See on aastaid üritanud toimida nii, nagu on kästud, toetades riigiabi, konkurentsi ja hangete alaseid eeskirju: eeskirju, mis on projekti olulised komponendid, ent mida praegu üldsegi ignoreeritakse. Kõige kurvem vaatepilt oli volinik Almunia sellel nädalal esitatud väide, et ta kavatseb Hispaania, Prantsusmaa ja Iirimaa vastu algatada ülemäärase eelarvepuudujäägi menetlused, sest need on rikkunud stabiilsuse pakti eelarve-eeskirju. Härra Almunia - palun - stabiilsuse pakt on rikutud. See ei olnud nagunii eriti tõhus. Mis siis, et euro säilimiseks on vajalikud mõistlikud valitsuse finantsid, need riigid ei saa oma eelarvetega enam midagi muud ära teha.
<P>
Kahtlemata jätkuvad need žestid Euroopa Liidu suhtes, ent demokraatlikult valitud valitsuste esmane huvi on hoolitseda inimeste eest, kes nad valisid. Prantsusmaa ja Saksamaa on selgelt avaldanud, et nende rahanduslikud stiimulid on mõeldud nende endi tööstuste ja töötajate abistamiseks. Koordineerimine on ilmselt ainult headeks aegadeks.
<P>
Majandus on praegu raskes olukorras üle kogu maailma. Mõned riigid saavad hakkama. Kui mõned Euroopa Liidu majandused oma rikkuse taastavad, siis mitte tänu Euroopa Liidule või selle käibemaksueeskirjadele.
<SPEAKER ID="016" NAME="Jim Allister" AFFILIATION="NI">
- Proua juhataja, ma ei nõustu arvamusega, et meie majanduslik pääsemine seisneb väikestes käibemaksukärbetes, mis meil Ühendkuningriigis on ausalt öeldes väga vähe positiivset mõju avaldanud. Ent ma olen nõus, et maksukoorma vähendamine on majanduse hoogustamise vahend. Seega oleks käesolev ettepanek - tagasihoidlik nagu see on - millega käibemaksu kärped oleksid mõnedes sektorites võimalikud, täiel määral teretulnud.
<P>
Oleksin eelistanud, et see oleks veelgi kaugemale läinud, sümboolsest tähendusest edasi. Selle laiendamine majade renoveerimis- ja remonditöödele oleks selle suurim eelis, sest sundseisus olev ehitussektor on väga nõutud ning optimaalse mõju saavutamiseks ei tohiks see soodustus piirduda ainult energiatõhususele suunatud meetmetega. Ehitus vajab abi igas aspektis, mitte ainult valikuliselt.
<P>
Võimaldada liikmesriikidel teha neid marginaalseid kärpeid käibemaksus oleks ainult pool võitu, kuna paljudel juhtudel - kaasa arvatud minu enda riigis - oleksid sundseisus olevad rahandusministrid kaduvate tuluallikate tõttu kahtlevad ja neid tuleks tegudele veenda. Isegi mina peaksin tunnistama, et selliste käibemaksuküsimuste korral, nagu käesolevas raportis arutletakse, ei oleks neil vähemalt vabandust süüdistada Brüsselit, kui nad ei suuda teostada nende ettepanekutega lubatut.
<SPEAKER ID="017" NAME="John Purvis" AFFILIATION="PPE-DE">
- Proua juhataja, soovin ühineda meie parlamendi komisjoni esimehega ja tunda kaasa volinik Kovácsile tema keerulise olukorra üle, milles ta üritab maksuküsimusi komisjoni masinavärgist läbi lasta. Üksmeele saavutamiseks peab ta kasutama maksimaalset poliitilist taktitunnet.
<P>
Ma toetan täielikult subsidiaarsuse põhimõtet ja liikmesriikide suveräänset õigust kehtestada nende endi maksumäärad, ent soovitaksin liikmesriikidel, kes ei ole veel ära kasutanud töömahukatele kohalikele tööstustele vähendatud maksumääradest tulenevat eelist, selle kehtestamist kindlasti kaaluda.
<P>
Riigis, mida ma kõige paremini tunnen, kus oleme tantsiskledes käibemaksu vähendanud 2,5% kõigelt - ja härra Allisteri sõnul oleme sellele majanduslikult saanud vaid vähese või mitteolulise reaktsiooni - oleks minu arvates olnud hulga tõhusam olnud koondada tegevus kohalike töömahukate tööstuste konkreetsetesse valdkondadesse ja oluliselt vähendada käibemaksumäära 17,5%-lt 5%-ni või veelgi allapoole. See oleks olnud hulga tõhusam moodus inimeste töölesaamiseks ja asjade uuesti käimalükkamiseks.
<P>
Sellised valdkonnad nagu elamute renoveerimine ja laiendamine, energiatõhusad täiustused ja ehk ka aiandus ja maastikukujundus ning Olle Schmidti sõnul ka vanurite ja laste hooldamine on need, mis saaksid inimesed tööle tuua ja suurendaksid tõenäoliselt ka maksude laekumist, kuna inimesed maksaksid oma sissetulekutelt samuti makse.
<P>
Nendele valdkondadele keskendumine on kõigile pooltele kasulik, nii et soovitan seda teha kõigil liikmesriikidel, kes seda eelist veel ära pole kasutanud, eriti minu enda riigil.
<SPEAKER ID="018" NAME="Joel Hasse Ferreira" AFFILIATION="PSE">
(PT) Selle direktiivi ettepaneku direktiivi vastuvõtmise motiiv seisneb eelkõige selles, kuidas see võib aidata kohalikke majandusi elavdada ja sotsiaalset tegevust toetada. Vähendatud käibemaksumäära kehtestamine on väga oluline eluasemesektoris - nii ehituses kui renoveerimistöödes -, kuna see võimaldab seda rakendavatel liikmesriikidel vähendada kulusid lõpptarbijale.
<P>
Kohalike teenuste pakkumine, eriti väikeettevõtete poolt, võib samuti käibemaksumäära vähendamisest kasu saada, tagades ja luues kaupade ja teenuste tarbimise propageerimise teel rohkem ja paremaid töökohti ning stimuleerides majandust.
<P>
Restoraniteenused, mis on kohalike majanduste tõrgeteta toimimiseks väga olulised, samuti ka suurenenud turism, võivad sellisel moel käibemaksumäära vähendamisest kohalikul tasandil kõvasti kasu saada. Daamid ja härrad, need teenused ei tohiks ringelda Euroopa siseturul, mis aitab vähendada teatud liikmesriikide kahtlusi, mida juba nõukogus väljendati. Selle tõttu ei saa ma nõustuda selle vähendatud maksumäära kohaldamisala laiendamisega seadmetele, mis iganes ettekäändel.
<P>
Kaine viis selle ettepanekuga Euroopa Parlamendis tegelemiseks ei tohiks anda valitsustele, millel on kahtlusi komisjoni ettepaneku osas, ettekäänet neile Euroopa seadusandlusega antud vetoõiguse praktiliseks kasutamiseks maksuküsimustes. Selle tulemusel peab parlament ettevaatlikult tagasi lükkama ilma reaalse eesmärgita muudatusettepanekud, mis ainult takistavad teksti vastuvõtmist. Nagu siin täiskogus juba öeldi, ei ole ideaali nimel liigne pingutamine parim, vaid kõike sooviv inimene võib kõik kaotada.
<P>
Direktiivi ettepanek on oluline mitte ainult kohalike majanduste tugevdamiseks, vaid ka mitmete liikmesriikide korduvalt väljendatud ambitsioonide saavutamiseks. Toetame seega komisjoni ettepanekut sellisena, nagu see esitati. See oli tegelikult siseturu- ja tarbijakaitsekomisjonis läbi viidud hääletuse tulemus koos minu nõusolekuga.
<P>
Tunnustan raportööride tööd ja kutsun üles seda ettepanekut vastu võtma täpselt sellises sõnastuses, milles see tuli komisjonilt ja milles see siseturu- ja tarbijakaitse komisjonis vastu võeti.
<SPEAKER ID="019" NAME="DanutBudreikait" AFFILIATION="ALDE">
- (LT) Tulumaksumäärade vähendamise määrused on pikka aega olnud valdkond, mis nõuab süstemaatilist lähenemist. Kui käibemaksumäära vähendamist lubatakse, peaks kõigil riikidel olema õigus sellest kasu saada, mitte ainult neil riikidel, kes selle õiguse kätte võitsid. Ent see on juba tulevikuteema. Praegu peame majanduskriisi ületamiseks tegema kiireid otsuseid. Komisjoni ettepanek katab eraisikust lõpptarbijatele pakutavad töömahukad teenused ja kohalikud teenused, kaasa arvatud restoraniteenused, mis ei takistaks siseturu korralikku toimimist. Ent esineb kahtlusi selle osas, kas mainitud restoraniteenused on vaid kohaliku tähtsusega või kas nad soodustaks erinevaid konkurentsitingimusi äärealadel ja mõjutaks turismi. Minu riik, Leedu, mis võitleb majanduskriisiga, keelas käibemaksumäärade vähendamise. Valitsus tegi selle otsuse vastavalt riigikontrolli hinnangule, et tootjad saavad käibemaksumäära vähendamisest kõige enam kasu, aga kes saab kasu käibemaksumäära tõstmisest? Hinnatõus, mis ei ole proportsionaalne käibemaksumäära tõusuga, näitab selgelt, kes sellest kasu saab. Sama ideed mainiti ka Euroopa Parlamendis, kui arutleti kütuseaktsiisimaksu vähendamise üle. Euroopa Komisjoni esindajate arvates ei alanda see nafta hinda. Mul on hea meel, et arutelu all olevas komisjoni ettepanekus kasutatakse Copenhagen Economicsi hinnangust erinevat hinnangut. Ehk võiks komisjon üritada kõigile selgitada käibemaksu põhimõtet ning selle mõju ärile ja tarbijale ning näidata, millised meetmed on olemas, ja lisaks veel seda, kas need on üldse olemas, et kaitsta tarbijat tootja eest, kuna sellised olukorrad on iseloomulikud paljudele riikidele. Olen nõus, et käibemaksumäärade vähendamist tuleks rakendada, pidades silmas majanduslikke ja sotsiaalseid kaalutlusi, et iga kodanik peaks saama kaupu ja teenuseid, mida ta enim vajab, ja et on tarvis tugevdada ja toetada kohalikke teenuseid.
<SPEAKER ID="020" NAME="Dariusz Maciej Grabowski" AFFILIATION="UEN">
(PL) Proua juhataja, EL seisab silmitsi kõige tõsisema majandusalase väljakutsega oma ajaloos. Kõigepealt nõuab kriis siiamaani rakendatud majandusstrateegias esinevate vigade põhjalikku analüüsi. Teiseks vajame soovitusi tõhusateks lahendusteks tulevikus. Selles osas tuleks analüüsida maksu- ja käibemaksusüsteemi tõhusust ja toimivust. Ei ole aga kahtlustki, et maksusüsteem ja käibemaksumäär tuleks koostada vastavalt liikmesriikide vabaduse, iseseisvuse ja suveräänsuse põhimõtetele. Meie vastus ühtsele maksusüsteemile on kajav "ei”.
<P>
Värskemad liikmesriigid, mis on sageli vähem arenenud ja spetsiifilisema demograafilise struktuuriga, suure noorte inimeste arvuga, vajavad vanadest ELi liikmesriikidest täiesti erinevaid maksupoliitikaid. Seega, kui võimalik, peaks käibemaksumäär hiljuti liitunud riikides olema võimalikult madal. Vahepeal aga, nagu ma ise välja pakkusin, peaksime üritama käibemaksu vähendada kogu ELis kultuurikaupade pealt üldiselt, näiteks laserplaatidelt. Teisest küljest peame välja pakkuma ka maksu rahalistelt tehingutelt ja spekulatsioonidelt. Seda, mis praegu värskelt vastu võetud liikmesriikidelt saadud kapitaliga seoses toimub, on võimatu kontrolli all hoida ja see on vastuolus ELi põhiliste ideoloogiliste eeskirjadega.
<SPEAKER ID="021" NAME="Luca Romagnoli" AFFILIATION="NI">
(IT) Proua juhataja, daamid ja härrad, ma toetan raportöör proua van den Burgi ja kogu parlamenti, kui see võtab vastu käibemaksudirektiivi sätete muutmise ettepanekud.
<P>
Lõpuks ometi on meil ettepanek, mis tagab võrdsed võimalused kõigile liikmesriikidele ja parandab siseturu toimimist vähendatud käibemaksumäärade osas. Ettepanek austab intelligentselt ka subsidiaarsust; see lubab liikmesriikidel vähendatud käibemaksumäärasid rakendada töömahukatele kohalikul tasandil pakutavatele teenustele ja ka sotsiaalse tähendusega teenustele, näiteks elamuehitus, kõrvalabi jne, ning väike- ja keskmise suurusega ettevõtetele üldiselt.
<P>
Seega jagan raportööri lootust, et käesolev akt sätestab rahandussüsteemi, mis propageerib tööhõivet, tõstab tootlikkust ja vähendab varimajandust.
<SPEAKER ID="022" NAME="Paolo Bartolozzi" AFFILIATION="PPE-DE">
(IT) Proua juhataja, daamid ja härrad. Euroopa Parlament on alati olnud väga huvitatud käibemaksumuudatustest, kas siis eesmärgiga ühtlustada määrasid liikmesriikides, reguleerida käibemaksu seoses majanduskliimaga või võtta arvesse Euroopa Liidu uutele liikmetele tehtud ajutisi erandeid. Kuigi oleme võtnud üldise seisukoha, on meie lähenemist siiamaani paratamatult iseloomustanud vajadus paindlikkuse järele vähendatud maksumäärade rakendamisel, et võtta arvesse tootmissektorite konkreetset iseloomu, või siis majanduslikel ja sotsiaalsetel põhjustel.
<P>
Küsimuse all oleva ettepaneku eesmärk on laiendada vähendatud käibemaksumäärade kohaldamisala mitmesugustele teenustele, kaasa arvatud töömahukad teenused, restoranid, kohapeal osutatavad teenused, ehitus ja elamuehitusvara üleandmine ning ebasoodsas olukorras isikutele pakutavad teenused.
<P>
Antud direktiiv, mille eesmärk ei ole kaugeltki mitte ühtlustada käibemaksu kõigis liikmesriikides, üritab vastavalt subsidiaarsuse põhimõttele tagada võrdsed võimalused kõigile liikmesriikidele, lubades neil samal ajal määrata enda vähendatud maksumäärad. Selle tulemusel suunatakse tarbijad teatud kohalikus või varimajanduses teostatavaid tegevusi üle viima ametlikku majandustegevusse, soodustades sellega majanduskasvu ilma siseturu toimimist mõjutamata. Ent tuleks meeles pidada, et enamikule küsimuse all olevatele teenustele võidakse juba vähendatud määra kohaldada, mis siis, kui vaid piiratud arvus liikmesriikides ja piiratud ajaks.
<P>
Arutelu vähendatud määrade rakendamise kohta keskkonnakaitse ja energia säästmise eesmärgil jääb aga avatuks ning komisjon peab esitama selle kohta konkreetsed hinnangud, arvestades nende sektorite tähtsust ELi majanduse juures.
<SPEAKER ID="023" NAME="Dariusz Rosati" AFFILIATION="PSE">
(PL) Proua juhataja, andes ka oma hääle arutellu komisjoni ettepaneku üle vähendatud käibemaksumäärade osas, tahaksin tõmmata teie tähelepanu selle ettepaneku tähendustele praeguse kriisiga võitlemise kontekstis. Liikmesriigid vajavad praegu tõhusaid akte töökohtade kaitsmiseks ja edasise languse takistamiseks. Käibemaksumäära vähendamine töömahukate teenuste puhul vastab sellele eesmärgile. See vähendab VKEdele pandud koormat, hõlbustab ligipääsu põhiteenustele ja kaitseb töökohti. Samal ajal ei moonuta see konkurentsi siseturul, kuna toetab kohalikke teenuseid pakkuvaid ettevõtteid, ega kujuta ka endast ohtu riigitulule, sest madalamate maksumäärade rakendamine jääb vabatahtlikuks. Parlament peaks komisjoni ettepanekut toetama ja soovin volinik Kovácsile edu veenmaks tervet nõukogu seda vastu võtma.
<SPEAKER ID="024" NAME="Mariela Velichkova Baeva" AFFILIATION="ALDE">
- (BG) Euroopa Komisjoni ettepanek jäädavalt vähendada kohalikult pakutavate teenuste, kaasa arvatud töömahukate teenuste käibemaksumäärasid, on õigeaegne ja püüdleb ratsionaliseerimise ning lihtsustamise suunas vajalike muudatuste, peenhäälestuste ja madala kvalifikatsiooniga tööjõu sektorites kasvupotentsiaali loomise abil, piirates samal ajal tegevusi varimajanduses, kaitstes töökohti ja tagades liikmesriikide ja nende majandusettevõtjate võrdset kohtlemist.
<P>
Üks põhilisi argumente käibemaksu vähendamiseks on, et see annab soodsama tulujaotuse pärast tarbimist, vähendades madala sissetulekuga leibkondade ostukorvi maksumust ja suurendades kõrge sissetulekuga leibkondade oma. Muudatused tarbijate struktuuris hõlmavad ka muudatusi sisemajanduse kogutoodangus ja ametliku sektori tootluses ning varimajanduse tegevuse vähenemist näiteks eluasemesektori teenustes ja muudes kohalikes teenustes, mis on Euroopa Komisjoni praeguse ettepaneku teema. Loomulikult ei sõltu käibemaksumäärade vähendamise potentsiaalne netomõju majandusele ainult vastava sektori omadustest, vaid ka vastava liikmesriigi konkreetsest majanduskeskkonnast. Näiteks vähendatud käibemaksumäärade kohaldamisala laiendamine lihttöölistega sektoritesse eeldab jäika tööturgu, toidusektoris aga olulisi tarbimiserinevusi kõrge ja madala sissetulekuga leibkondade vahel.
<P>
Peaksime samuti meeles pidama seda, et käibemaksuvähenduste kohaldamine vähendab ka riigikassa tulusid. Osana sisemajanduse koguproduktist varieerub see ühest kuni ühe koma viie protsendini erinevate liikmesriikide SKPst. Praeguses majanduskriisis võimaldab riigi stabiilne rahandus vastavatel valitsustel tegeleda käesoleva perioodi struktuuriliste puudujääkidega. Isegi valitsused, millel ei ole manööverdamisruumi, kasutavad ära selliseid võimalusi nagu töömahukatele teenustele kohaldatavate käibemaksumäärade vähendamine, et saavutada oma majanduspoliitikate muid eesmärke. Arvestades ülal esitatud fakte ja argumente, toetab Euroopa demokraatide ja liberaalide liidu fraktsioon komisjoni ettepanekut tagada Euroopa Parlamendis piisav toetus sellele otsuse tegemise protsessi olulisele etapile.
<SPEAKER ID="025" NAME="Roberta Angelilli" AFFILIATION="UEN">
(IT) Proua juhataja, daamid ja härrad, ettepanek laiendada vähendatud käibemaksumäära kohaldamisala teatud töömahukatele teenustele, restoranidele ja ehitiste hooldamisele ja ehitamisele on hea võimalus saada turule ja tööhõivele praeguse karmi majanduskriisi kontekstis positiivset mõju. Konkurentsi ei mõjutata; pigem on see võimalus tootmist veidi tagant tõugata ja stimuleerida tarbimist, luua uusi töökohti ning toetada ettevõtteid ja perekondi.
<P>
Minu arvates oleks kasulik laiendada vähendatud käibemaksumäära kohaldamisala veelgi, näiteks "rohelistele teenustele”, et toetada keskkonnapoliitikaid. Mis puutub hääletusele minevasse teksti, tervitan eriti just ettepanekut vähendada lapsemähkmetele ja lasteteenustele kohaldatavat käibemaksu. Parlament on komisjonilt ja liikmesriikidelt mitmel korral palunud koordineerimise parandamist makromajanduslike ja sotsiaalpoliitikate vahel, et uute vaesuse vormide tõusu leevendada. Me ei tohi tõepoolest unustada, et umbes 17% Euroopa perekondadest elab praegu allpool vaesuspiiri ja iga viies laps on vaene.
<P>
Nii et ootame nõukogu vastust - loodan, et see võtab ettepaneku vastu kiiremas korras ja avab laiema ja ambitsioonikama arutelu rahanduspoliitikate propageerimise üle nii peredele kui ka ettevõtetele ja võib-olla laiendab vähendatud käibemaksumäära kohaldamisala kõigile lastekaupadele.
<SPEAKER ID="026" NAME="Valdis Dombrovskis" AFFILIATION="PPE-DE">
- (LV) Proua juhataja, volinik, daamid ja härrad. Euroopa majanduse elavdamise kava kontekstis soovitatakse, et liikmesriigid tarbimise tõstmise eesmärgil ajutiselt käibemaksu vähendaks. Lisaks sellele on Euroopa Komisjon koostanud ettepaneku laiendada liikmesriikide valikuid vähendatud käibemaksumäära rakendamiseks. Vähendatud käibemaksumäära laialdasem rakendamine ei soodusta mitte ainult majanduse taastamist, vaid ka uute töökohtade loomist ja varimajanduse vähendamist. Direktiivi muudatusettepanekud esitavad olulise laienduse vähendatud käibemaksumäära rakendamise võimalustele. Seda rakendataks toitlustusteenustele, elamute ja pühakodade renoveerimis- ja remonditöödele, töömahukatele ja kohalikult pakutavatele teenustele, lapseistmetele, lapsemähkmetele jne. Majandus- ja keskkonnapoliitika vaatenurgast on samuti tähtis rakendada vähendatud käibemaksumäära energiatõhusatele materjalidele ja energia säästmise ja energiatõhususega seotud teenustele. Kutsun Euroopa Komisjoni üles kiirendama selle küsimuse kaalumist ja koostama ettepanekut nende punktide kohta nii kiiresti kui võimalik. Need on tervitatavad muudatused ja näitavad Euroopa Liidu valmidust oma võimaluste piires majanduskriisile reageerida. Loodan, et nõukogu toetab neid muudatusi samuti. See peaks soovitama liikmesriikidel neid uusi võimalusi vähendatud käibemaksumäärade rakendamisel kasutada. Tänan teid tähelepanu eest.
<SPEAKER ID="027" NAME="Antolín Sánchez Presedo" AFFILIATION="PSE">
(ES) Proua juhataja, toetan ideed lubada liikmesriikidel rakendada ühtlaselt vähendatud käibemaksumäärasid jäädavalt teatud sotsiaalse huviga teenustele ja töömahukatele kohalikult pakutavatele teenustele.
<P>
On täheldatud, et sellised meetmed annavad kodanikele suurema ostujõu, parandavad VKEde keskkonda ja suurendavad nende tootlikkust ning tugevdavad ametlikku majandustegevust. Praeguse majanduskriisi ajal võib see stimuleerida majanduskasvu ja tööhõivet.
<P>
Oleks kasulik laiendada vähendatud käibemaksumäärade kohaldamist ka lapsemähkmetele ja puuetega inimestele vajalikele seadmetele, elektroonilistele raamatutele, keskkonnaga seotud kanalisatsiooni- ja ringlussevõtutöödele ja ka eluasemetele, pühakodadele ning kultuuri- ja kunstipärandite asukohtadele, restoranidele, aiandusele ja isikuhooldusteenustele. Sellel põhjusel, oodates järgmist energiatõhususe paketti, toetan proua van den Burgi raportit ja loodan, et järgmisel kuul jõutakse poliitilisele kokkuleppele, mis võimaldab seda esimesel võimalusel rakendada.
<SPEAKER ID="028" NAME="Margaritis Schinas" AFFILIATION="PPE-DE">
- (EL) Proua juhataja, lubage mul alustuseks enne arutletava teema juurde asumist kommenteerida euroskeptikute kirjeldamatut ja valusat rünnakut minu selja taga euroalale ja Kreeka majandusele; viitan vaid härra Almunia ja härra Trichet' väidetele - nad on täiskogule kinnitanud, et euroalal ei ole mingit ohtu ühtekuuluvuse osas, et meie kollektiivkaitse ei toimi ja mis puutub Kreeka majandusse, siis kas võin härra Whittakeri teavitada, et ta peab harjuma ideega, et oleme siiski veel üks vähestest positiivse kasvu ja madala tööpuudusega riikidest isegi praegusel üliraskel ajal. Euroskeptikud on Brüsseli ja Frankfurdi vastased ja nüüd hakkavad kõige vastased olema.
<P>
Nüüd tagasi meie tänase arutletava raporti juurde. Tahan öelda, et peame seda küsimust vaatama kahest vaatenurgast: sellest vaatenurgast, kust terve lugu alguse sai, kui meil veel kriisiaega polnud, ja olukorrast, kus praegu viibime, suurim majanduskriis pugemas sügavale Euroopa majandusse.
<P>
Esimeses etapis, enne kriisi, oli idee keskenduda vähestele tööjõumahukatele sektoritele, näiteks toitlustusele, kuna siin olime mõjukad, keskenduda peamiselt kõrgetele hindadele ja elukallidusele. Nüüd aga, kui kriis mõjutab paljusid, kui mitte kõiki riike, on tekkinud ka idee, et parlament kui ühiskonna poliitiliste vaadete vahendaja peaks samuti üritama tegeleda probleemidega, millega tol ajal ehk alguses ei tegeletud, näiteks põllumajandusmasinate küsimus, mille minu fraktsioon sai eelise esitada muudatusettepanekus 2.
<P>
Mis puutub nüüd vastuoludesse, mida näeme parlamendi vasakus tiivas, kus teatud küsimused, näiteks ehitiste energiaga seotud aspektid, on hea mõte, ent teised, näiteks põllumajandus ja alkohol, on halvad mõtted, arvan, et parim otsustaja on kodanik, mitte poliitikud.
<SPEAKER ID="029" NAME="Proinsias De Rossa" AFFILIATION="PSE">
- Proua juhataja, praegu peab Euroopa Parlamendi esmane eesmärk olema saada suurim võimalik toetus komisjoni ettepanekule laiendada töömahukate teenuste käibemaksumäärade vähendamise kohaldamisala ja muuta see jäädavaks. See ei ole küsimus poliitiliseks suurustlemiseks ega isiklike projektide reklaamimiseks. Igas liikmesriigis kaovad iga päev tuhanded madalat kvalifikatsiooni nõudvad töökohad. On leitud, et madalad käibemaksumäärad propageeriks teeninduse alal töötamist, abistaks VKEsid ja teeks mitteametliku majandustegevuse tõepoolest vähem atraktiivseks.
<P>
Meie vastutus siin praegu on saata liikmesriikide valitsustele tugev sõnum sellega alustada. Ehitussektor vajab väga taganttõuget - renoveerimised, remont ja paigaldused aitavad saavutada energiatõhusust ja suurendada ka tööhõivet. Restoranid, lapsehooldus ja vanurite hooldus saaksid sellest samuti kasu.
<P>
Toetan raportööri lähenemist ja loodan, et minu valitsus, Iiri valitsus, otsustab selle ettepaneku kasuks, mida see praeguseks kahjuks veel teinud pole.
<SPEAKER ID="030" NAME="Silvia-Adriana Ţicău" AFFILIATION="PSE">
(RO) Eelmisel aastal pakkus komisjon välja majanduse taastamise kava, mille rakendamine on osutunud väga keerukaks. Liikmesriigid ja nende valitsused peavad olema proaktiivsed, eriti kriisi ajal.
<P>
Liikmesriigid võivad kohaldada vähendatud käibemaksumäärasid maagaasi ja elektri, kütte- või jahutussüsteemide pakkumisele ning ka lasterõivastele ja -jalanõudele, raamatutele, ajalehtedele ja ajakirjadele, farmaatsiatoodetele ja meditsiiniseadmetele puuetega inimestele ning ka restoraniteenustele. See vajab vaid visiooni ja poliitilist tahtmist.
<P>
Ehitussektoris on suurim arv töökohti. Toetan tugevalt vajadust lubada liikmesriikidel rakendada vähendatud käibemaksumäärade kohaldamist energia säästmise ja energia tõhustamise suurendamisele suunatud renoveerimis- ja remonditöödele.
<P>
Hoonete energiatõhususe direktiivi raportöörina pakkusin isegi välja vähendatud käibemaksumäärade kohaldamise ka energiatõhususe ja taastuvenergia sektori toodetele. Toetan raportööri ettepanekut ja usun, et see meede on eriti tähtis, iseäranis praeguse kriisi ajal.
<SPEAKER ID="031" NAME="David Martin" AFFILIATION="PSE">
- Proua juhataja, ma tervitan ka komisjoni ettepanekut ja usun, et see on intelligentne reaktsioon kriisile, millega me silmitsi seisame. Sarnaselt teiste rääkinud inimestega ja ka eelkõnelejaga usun minagi sügavalt, et see ettepanek peab kehtima energia säästmisele ja et liikmesriigid peavad keskenduma energia säästmise meetmetele.
<P>
Madalamad kulud elamute ülesseadmisel saavutaksid kolm meie hinnalistest eesmärkidest. Need vähendaks keskkonnakahjustusi, vähendades süsinikdioksiidiheidet, see aitaks töökohtasid luua, kuna energia säilitamise meetmed on väga töömahukad, ja kolmandaks, pikas perspektiivis vähendaks see loomulikult vanemate ja teiste haavatavate inimeste elektriarveid.
<P>
Loodan, et komisjon pressib selle ettepanekuga edasi, et see veenab liikmesriike, mis siiamaani on veenmatud olnud, ja rõhutab, et osana ettepanekust võite energia säästmise meetmeid lugeda kaasatuks.
<SPEAKER ID="032" NAME="Czesław Adam Siekierski" AFFILIATION="PPE-DE">
(PL) Proua juhataja, varimajanduseks nimetatav nähtus on väga tõsine probleem, avaldades suuremal või vähemal määral mõju kõigile majandustele. Seda põhjustavad peamiselt riigi poolt määratud liigsed maksukoormad, mis õhutavad ettevõtjaid tegelema ebaseadusliku äritegevusega ja hiilima rahandussüsteemist kõrvale. Selle tulemuseks on tohutult suured eelarvekaod ja registreerimata tööhõive suurenemine.
<P>
Selles kontekstis väärib töömahukate teenuste ja kohalikult pakutavate teenuste käibemaksumäärade pikaajalise vähendamise rakendamise algatus erilist tähelepanu, kuna annab ettevõtetele ajendi ametlikult majandustegevusega tegeleda. Lisaks sellele soodustab see nii tootlikkuse kui tööhõive kasvu. Samal ajal aga tuleks arvesse võtta ka võimalikke kõrvalmõjusid, nagu madalamate maksumäärade juurutamine vaba konkurentsi soodustamiseks siseturul või eelarvetulu vähenemine. Seega on vajalikud tasakaalus ja läbipaistvad meetmed, kuna ettevõtjate usalduse saavutamine on eeldus projekti eduks.
<SPEAKER ID="033" NAME="Margarita Starkevičiūt" AFFILIATION="ALDE">
- (LT) Tahaksin käibemaksust rääkida kahest vaatenurgast - sotsiaalne õiglus ja konkurents. Sotsiaalse õigluse vaatenurgast on käibemaks regressiivne, mis tähendab, et madalama sissetulekuga inimestel on suurem maksukoormus ja seetõttu peame sotsiaaltoetusi suurendama. Võib-olla peaksime vastupidist tegema. Konkurentsivõimelisuse vaatenurgast on Euroopa teenindusmajandus. Saame maailmas konkureerida, kasutades turistide köitmiseks oma teenuseid, ning kahtlemata on tähtis, et need teenused on odavad. Võrreldes Ameerika Ühendriikidega on meie müügimaks ehk käibemaks hulga kõrgem. Võib-olla peaksime seda perspektiivi arvesse võtma, kui räägime koordineeritumast maksupoliitikast, kuigi see on selgelt liikmeriikide endi otsustada.
<SPEAKER ID="034" NAME="Ewa Tomaszewska" AFFILIATION="UEN">
(PL) Proua juhataja, kriisi mõju on Poola elamuehitustööstuses juba vägagi nähtav, hoolimata riigi äärmiselt suurest vajadusest elamute järele. Poola ei ole ikka veel täielikult taastanud Teise maailmasõja ajal hävitatud elamuid. Toetan märkimisväärset käibemaksumäärade vähendamist, eriti elamute ehituses, aga ka soojusisolatsiooni- ja renoveerimisprojektides, eelkõige, ent mitte ainult eesmärgiga kaitsta töökohti ja tagada sotsiaalne ühtekuuluvus. Euroopa vananev rahvastik tähendab, et peame pöörama erilist tähelepanu hooldusteenuste pakkumisele ja seega juhiksin teie tähelepanu vajadusele vähendada käibemaksumäära ka selles sektoris.
<SPEAKER ID="035" NAME="László Kovács">
komisjoni liige. - Proua juhataja, olen täielikult teadlik puudustest komisjoni ettepanekutes: tean, et need on tagasihoidlikud ja piiratud ulatusega. Ent olen teadlik ka teatud liikmesriikide tõrksusest vähendatud käibemaksumäärade suhtes üldiselt ja vähendatud käibemaksumäärade kohaldamisala laiendamise suhtes konkreetsemalt. See tõrksus seab kindlasti meie ambitsioonidele piirid, kuna vajame nõukogus üksmeelt.
<P>
Komisjonil oli kaks võimalust. Esimene oli esitada ambitsioonikas ettepanek, mis on täielikult õigustatud, ning riskida, et nõukogu ei kiida seda heaks. Sellisel juhul peaksid 18 liikmesriiki, kes praegu kohalikult pakutavatele töömahukatele teenustele vähendatud käibemaksumäärasid kohaldavad, naasma standardmäära juurde. Käibemaksumäärade suurendamine 5-6%-lt 20-25%-ni tooks kindlasti kaasa tuhandete väike- ja keskmise suurusega ettevõtete pankroti ning kümnete tuhandete töökohtade kadumise praeguses raskes majandusolukorras.
<P>
Seega on komisjon otsustanud teise võimaluse kasuks, mis loodetavasti leiab nõukogus ühehäälse toetuse: töökohtade säästmine, VKEde toetamine ja ehitussektori taganttõukamine.
<P>
Kuna paljud kõnelejad on maininud energiatõhususe küsimust, tahan korrata seda, mida oma sissejuhatavates märkustes juba ütlesin: aprillis esitame ettepaneku, mis keskendub kliimamuutuste ja energiatõhususe küsimustele, energia maksustamise direktiivi ülevaatamisele ja rohelise energiamaksu paketile, mis pakub välja vähendatud käibemaksumäärade kohaldamise rohelistele teenustele, mille eesmärk on suurendada energiatõhusust.
<P>
Mind on julgustanud sellel parlamendi istungil toimuva arutelu ajal väljendatud arusaamine ja toetus. Tänan parlamenti toe ja arusaamise eest, eriti majandus- ja rahanduskomisjoni ja proua van den Burgi nende töö eest.
<SPEAKER ID="036" NAME="Ieke van den Burg">
raportöör. - Proua juhataja, olen selle aruteluga rahul. Meil on komisjoni ettepanekule peaaegu ühehäälne toetus ja loodan, et see julgustab volinikku nõukoguga selle teema osas edasisi arutelusid pidama.
<P>
Olen samuti tähele pannud, et paljud minu kolleegid on väljendanud soovi, et nende valitsused kasutaksid seda vahendit praeguses kriisis riiklikult. Tahaksin veelkord rõhutada, eriti seoses energiatõhususe ja ehitiste renoveerimisega, et see on väga hea vahend. Loodan, et isegi nõukogu püüab selle osas tegevusi koordineerida ja otsustab, et neid meetmeid rakendatakse koos, kuna siis oleks see majandusele eriti hea tõuge ja impulss.
<P>
Meie ülesanne riiklikul tasemel on veenda oma kolleege ja riikide valitsusi, et nad peaksid praeguses olukorras tööhõive tõstmiseks kasutama eesmärgipärasemaid ja tõhusamaid vahendeid - mitte ainult töökohtade kaitsmiseks, vaid ka uute loomiseks -, et teha varimajandus ametlikuks ja teha need kohalikud teenused kättesaadavaks paljudele tarbijatele ja kodanikele, kes tunnevad kriisi mõju.
<P>
Minu arvates on see suurepärane vahend ja loodan väga, et nõukogu võtab selle otsuse vastu ja ehk veel ka koordineerib ja otsustab seda vahendit rakendada.
<SPEAKER ID="037" NAME="Juhataja">
Arutelu lõpetati.
<P>
Hääletus toimub neljapäeval, 19. veebruaril 2009.
<P>
(Istung katkestati enne hääletust kell 10.10 ja jätkus kell 10.35.)
<P>
Kirjalikud avaldused (kodukorra artikkel 142)
<SPEAKER ID="038" NAME="Christine De Veyrac  " AFFILIATION="PPE-DE">
kirjalikult. - (FR) Daamid ja härrad, mul on hea meel, et tegeleme lõpuks täiskogul liikmesriikides erinevate kaupade ja teenuste käibemaksu vähendamise kohaldamisala laiendamise küsimusega.
<P>
Tekst, mille Euroopa Komisjon esitas 28. jaanuaril 2009. aastal, pakkus välja vähendatud käibemaksumäära kohaldamise mitmetele tegevusaladele, eriti toitlustustööstusele.
<P>
See on meede, mida olen oodanud ja nõudnud juba mitu aastat. Pärast aastatepikkust tegevusetust loodan, et liikmesriigid suudavad lõpuks selles meetmes kokku leppida.
<P>
Euroopa Komisjoni ettepanek järgneb Saksamaa 20. jaanuari avaldusele, mis deklareerib, et Saksamaa ei ole enam vastu vähendatud määra kohaldamisele selles sektoris. See kokkusattumus annab meile põhjust loota suuri muutusi.
<P>
Praegusel kriisiajal arvan, et kui selline meede rakendataks, võimaldaks see suurendada selle sektori tööliste palkasid ning annaks restoraniomanikele võimaluse palgata rohkem tööjõudu.
<P>
Tekst, mille üle täna hääletame, peaks selle kohta tugeva signaali edastama.
<P>
Tänan teid tähelepanu eest.
<SPEAKER ID="039" NAME="Nathalie Griesbeck  " AFFILIATION="ALDE">
kirjalikult. - (FR) Meie kaaskodanike jaoks tähendab maksude ühtlustamine peamist kaitset majandusliku ebavõrdsuse ja sotsiaalse dumpingu vastases võitluses Euroopas. Kutsun nõukogu üles selles suunas töötama.
<P>
Selle kõige osas näib olevat selge, et tavapärastele käibemaksumääradele tehtud eranditega seotud meetmed võivad mõnedel juhtudel, võttes arvesse iga liikmesriigi konkreetseid majanduslikke ja sotsiaalseid tingimusi, toimida hooandjana kohalikult pakutavatele teenustele, kaasa arvatud töömahukatele teenustele. Mul on hea meel ka selle üle, et direktiivi ettepanek lubab vähendatud käibemaksumäärade kohaldamist mõnedele ehitussektoriga seotud teenustele ja ka toitlustusteenustele.
<P>
Tahan tänada ka komisjoni, rõhutades tehnilisi kohandusi, mida meie ja perekonna ja lastekaitse fraktsioonidevahelise töörühma liikmed alati tahtnud oleme, mis puudutavad vähendatud käibemaksumäärade kohaldamist lastele vajalikele toodetele, eriti lapsemähkmetele, mis on noorte perede eelarves väga oluline kuluartikkel. Sama kehtib ka mõnede puuetega inimeste jaoks vajalike seadmete kohta; need sätted liiguvad õiges suunas.
<SPEAKER ID="040" NAME="Mieczysław Edmund Janowski  " LANGUAGE="PL">
Maksustamise küsimus kuulub liikmesriikide pädevusse. Ent peaksid kehtima ühised raamistikud, mis tagavad seaduse läbipaistvuse ja ühemõttelisuse ja selle, et turg toimib sidusalt ja sujuvalt. Minu riigi elanikud ei mõista, miks Iirimaal ja Suurbritannias lastetoodetele üldse käibemaksu ei kohaldata, Luksemburgis on see määr 3% ja Poolas eeldatakse käibemaksumäära tõusu 7-lt 22%-ni.
<P>
Nüüd, kui oleme raskes majanduskriisis, on väga oluline otsida lahendusi, mis soodustaksid suuremat tootlikkust ja tööhõive kasvu. Seega soovitatakse soojalt käibemaksuerandite ühtlustamist, et vältida selle maksu rakendamisest tuleneda võivat eristamist. Töömahukatele teenustele kohaldatavate käibemaksumäärade vähendamist kohalikel turgudel, kaasa arvatud toitlustussektoris, tuleks lugeda positiivseks sammuks, eriti VKEde ja käsitööliste puhul. Loomulikult tulevad madalamad kulud ka tarbijatele kasuks. Lisaks sellele piiraks see algatus "mitteametlikku majandust” ja ebaseaduslikku tööjõudu. Seega toetan käibemaksudirektiivi ehk direktiivi 2006/112/EÜ lihtsustatud ja selgitatud eeskirju, kuna nende eesmärk on asetada liikmesriigid võrdsele alusele. Praegune olukord näitab, et oleks mõttekas viia läbi objektiivne arutelu kaupadele ja teenustele kohaldatava maksu rakendamise loogilisuse kohta siiamaani rakendatavas vormis. On riike, näiteks Ameerika Ühendriigid, kus rakendatakse muid kaudse maksustamise vorme, mis üldiselt võttes viivad dünaamilisema, paindlikuma ja tõhusama majanduseni. Rääkisin sellest mõni aeg tagasi.
<SPEAKER ID="041" NAME="Véronique Mathieu  " AFFILIATION="PPE-DE">
kirjalikult. - (FR) Ajal, mil Euroopa seisab silmitsi suure majanduskriisiga, võimaldab selle raporti vastuvõtmine teenuste sektorit elustada, paludes liikmeriikidel aktsepteerida vähendatud 5%-lise käibemaksumäära kohaldamist töömahukatele teenustele ja kohalikult pakutavatele teenustele. See mõjutaks toitlustustööstust, koduhooldusteenuseid ja juuksurisalonge.
<P>
Käibemaksust vabastamist tuleks ühtlustada, kuna praegu on 11 liikmesriiki, millel on õigus eranditele ja mis rakendavad vähendatud määrasid näiteks toitlustustööstusele.
<P>
Vähendatud käibemaksumäär tooks kasu tööhõivele ja aitaks võidelda varimajandusega ning stimuleerida ka kohalikku nõudlust.
<P>
Minu arvates peaksime veelgi edasi minema ja kaaluma vähendatud määra kohaldamist ka kultuuritoodetele, näiteks laserplaatidele või videotele, ning ka keskkonnasõbralikele toodetele, näiteks keskkonnasõbralikele autodele või energiatõhusatele ehitistele. Vähendatud käibemaksumäära kohaldamine aitaks mõnedes sektorites VKEde tegevust tagant tõugata, soodustades samal ajal keskkonnasõbralikuma majanduse loomist.
<SPEAKER ID="042" NAME="Rovana Plumb  " LANGUAGE="RO">
2008. aasta juulis võttis Euroopa Komisjon vastu ettepaneku vähendatud käibemaksumäärade kohaldamise kohta pärast aastat 2010.
<P>
See meede keskendub eriti sellistele sektoritele nagu töömahukad teenused ja kohalikele tarbijatele kohalikult pakutavad teenused, näiteks eluasemesektoriga seotud teenused ja elamute küttesüsteemide renoveerimine, aga ka isikuhoolduse ja toitlustustööstusega seotud teenused.
<P>
Ettepanek on ka osa väikeettevõtete seaduse algatusest, mille eesmärk on stimuleerida tegevust rohkem kui 23 miljonis Euroopa Liidu väike- ja keskmise suurusega ettevõttes eesmärgiga arendada majandust ja luua uusi töökohti.
<P>
Toetan seda raportit, kuna hoolikalt suunatud käibemaksumäärade vähendamised toovad kaasa konkreetseid eeliseid, näiteks sellise maksusüsteemi loomise, mis soodustab töökohtade loomist, suurendab tootlikkust ja vähendab varimajandust, eriti praeguses rahanduskriisis.
<P>
Kutsun komisjoni üles tihedalt jälgima nende vähendatud käibemaksumäärade kohaldamist liikmesriikides, et tagada siseturu tõrgeteta toimimine. Õnnitlen raportööri.
<SPEAKER ID="043" NAME="José Ribeiro e Castro  " LANGUAGE="PT">
Tänane arutelu ja hääletus vähendatud käibemaksumäärade üle saadab nõukogule selge sõnumi sarnaselt perekonna ja lastekaitse fraktsioonidevahelise töörühma poolt aastate jooksul rõhutatuga. Mitmete muudatusettepanekute hulgast, mida ma toetan, tahaksin välja tuua need, mis otseselt mõjutavad lastekaupu. See on oluline meede, mis toetab lastega peresid ja võimaldab neil vähendada ebaõiglast maksukoormust. Tervitan komisjoni ettepanekut lõpetada ükskord see tühi jutt mähkmete ja laste autoistmete üle. Ent nagu väitis Euroopa Rahvapartei (Kristlike Demokraatide) ja Euroopa Demokraatide Fraktsioon, on vähendatud käibemaksumäära kohaldamine laste jalanõudele ja riietele tähtis kogu Euroopa Liidus, mitte ainult liikmesriikides, kus see süsteem toimis juba aastal 1991. Kutsume nõukogu üles mitte parlamendist maha jääma ja minema nii kaugele kui võimalik, et mõista perede seadusjärgseid vajadusi ja püüdlusi. Loodan, et oleme pika lahinguga lõpuks ühele poole jõudmas ja nõuan tsiviilühiskonnalt ja täiskogu liikmetelt nende perede maksuõiguste kaitsmist, keda ei tohiks karistada selle eest, et nad kasvatavad, toetavad ja harivad oma lapsi.
<SPEAKER ID="044" NAME="Bogusław Rogalski  " AFFILIATION="UEN">
kirjalikult. - (PL) Mänguvälja ühtlustamine kõigile liikmesriikidele ja läbipaistvuse ning ühtekuuluvuse suurendamine ELi piirides on väga olulised küsimused, kuna vähendatud käibemaksumäärad võimaldavad siseturul tõrgeteta toimida.
<P>
Liikmesriikidel peaks olema võimalik vähendatud käibemaksumäära kohaldada näiteks kohalikult pakutavatele teenustele. Vähendatud maksumäära rakendamine tuleks kindlasti jätta liikmesriikide otsustada, samal ajal kui maksusüsteem soodustaks tööhõivet, suurendaks tootlust ja piiraks "mitteametlikku majandust”. Samamoodi on oluline ühtlustada käibemaksuerandeid, sest see aitab tagada liikmesriikide tasakaalustatud ja ühtlase lähenemise ja vältida nende käibemaksumäärade rakendamise kõrvalmõjusid.
<P>
Kohalikult pakutavatele ja töömahukatele teenustele kohaldatavate käibemaksumäärade vähendamine peaks avaldama positiivset mõju, kuna see vähendab ebaseadusliku tööjõu hulka, vähendades samal ajal ka selle atraktiivsust ja suurendades nõudlust ametlikus majandustegevuses. Ent kui vähendatud maksumäärad väldiksid siseturu tõrgeteta toimimist, tuleks neid rakendada ettevaatlikult.
<P>
Käibemaksumäära vähendamise poliitiline eesmärk on vähendada ebaseaduslikku tööd ja võimalikku halduskoormat.
<SPEAKER ID="045" NAME="Eoin Ryan  " AFFILIATION="UEN">
kirjalikult. - Oleme ülemaailmses kriisis, ent sellises ülemaailmses kriisis, mis puudutab meid kohalikul tasemel. Segadus algas Atlandi ookeani taga, ent on mõjutanud meie linnasid ja külasid. Kriisiga võitlemiseks ja meie kahjustatud majanduste taastamiseks kasutatavad meetmed ei tohi keskenduda vaid riiklikule ja rahvusvahelisele tasandile, vaid ka regionaalsele ja kohalikule.
<P>
Vähendatud käibemaksumäärade kohaldamisala laiendamine kohalikult pakutavatele ja töömahukatele teenustele on positiivne samm selles suunas. See on pragmaatiline otsus, millel on potentsiaali stimuleerida kohalikku majandust ja ergutada kohalikku ettevõtlust ning tööstust ilma siseturu korralikku toimimist mõjutamata.
<P>
Loodan, et see meede saab osaks ELi poolt vastu võetavast laiemast lähenemisest ja et riigiorganid teevad kohaliku tarbimise atraktiivseks, et taastada kohalikke majandusi ja tarbijate usaldust.
<P>
Selline lähenemine mõjutaks väike- ja keskmisi ettevõtteid kindlasti positiivselt. See on tähtis, kuna VKEd moodustavad kõigist Euroopa ettevõtetest 99%, aga praeguses kliimas sektor kannatab. Usun, et VKEde sektori tugevdamine ja toetamine on võti, mis aitab meie majandustel taas jalule tõusta ja luua jätkusuutlikku majanduslikku ja sotsiaalset tulevikku.
<SPEAKER ID="046" NAME="Marianne Thyssen  " AFFILIATION="PPE-DE">
kirjalikult. - (NL) Proua juhataja, daamid ja härrad. Euroopa Parlament on aastaid vaielnud selle kaupade ja teenuste nimekirja laiendamise üle, millele võib valikuliselt kohaldada vähendatud käibemaksumäära. Üleskutse vähendada liikmesriikides käibemaksumäära sellistel teenustel nagu toitlustusteenused, ehitiste renoveerimine ning väiksemad parandustööd nagu jalatsiparandus on muutunud järjest aktuaalsemaks.
<P>
Sellele on kolm põhjust. Euroopa käibemaksumäärade eeskirjade ühtlustamine soodustab läbipaistvust ja siseturu tõrgeteta toimimist ning on illegaalse töö vastase võitluse stimulaator. Lisaks sellele võime lõpuks oodata järjestikuste katseperioodide lõppu ja õiguskindlust probleemi osas, mis on väga pikka aega aktuaalne olnud. Kriisi ajal võivad need meetmed olla oluline tõuge paljudele tööstustele.
<P>
Seetõttu toetan van den Burgi raportit ja ootan huviga 10. märtsi poliitilist kokkulepet Ecofini nõukogus.
