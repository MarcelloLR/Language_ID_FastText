<CHAPTER ID="005">
Valmistumine ELi-India tippkohtumiseks (Marseille, 29. september 2008) (arutelu) 
<SPEAKER ID="054" NAME="Juhataja">
Järgmine punkt on nõukogu ja komisjoni seisukohad ELi-India tippkohtumiseks valmistumise kohta Marseille's 29. septembril 2008. aastal.
<SPEAKER ID="055" NAME="Jean-Pierre Jouyet">
nõukogu eesistuja. - (FR) Hr juhataja, daamid ja härrad, ma tervitan teie huvi suhete tugevdamise vastu Indiaga. Nagu pr Wallström meile meelde tuletas, leiab ELi-India tippkohtumine aset 29. septembril 2008. aastal Marseille's. Kohal viibivad India peaminister Manmohan Singh, komisjoni president hr Barroso ja nõukogu president Nicolas Sarkozy ja see on üks tosinast tippkohtumisest kolmandate riikidega Prantsusmaa eesistumisajal.
<P>
Panete tähele, et kohtumiste kalender sisaldab piisavalt tippkohtumisi peamiste esilekerkivate riikidega. Juulis toimus tippkohtumine Lõuna-Aafrikaga ja loodetavasti leiavad detsembris aset tippkohtumised Korea, Hiina ja Brasiiliaga. Need kohtumiste seeriad on Euroopa Liidule unikaalne võimalus arendada peamiste esilekerkivate riikidega dialoogi vastastikuse huvi objektide suhtes ja India tippkohtumine on sellise lähenemisega täiuslikult kooskõlas.
<P>
Olen teadlik sellest, et parlamendi välissuhete komisjon osales hiljuti mitmete ekspertide juhitud tulemuslikul tööseminaril ELi-India suhete kohta. See on õhutanud sügavat soovi ELi-India dialoogi ja koostöö laiendamiseks.
<P>
Presidentuuri juhib sama soov mis parlamentigi. India oma rohkem kui miljardilise rahvaarvuga, mis peaks 2025. aastal Hiinale järele jõudma, ja rohkem kui 8 % suuruse iga-aastase majanduskasvuga alates 2005. aastast on saamas Euroopa Liidu oluliseks partneriks ja järelikult tahame, et see tippkohtumine oleks tähtis samm meie suhete süvendamisel selle riigiga.
<P>
Alates esimesest ELi-India tippkohtumisest 2000. aastal oleme laiendanud omavahelise dialoogi ja koostöö ulatust. Euroopa Liit on nüüd India peamine kaubanduspartner. Samuti on EL üks peamisi investoreid Indias ja paljudes selle majanduse võtmesektorites, eriti energia-, transpordi- ja telekommunikatsiooni sektorites. Seni peetud tippkohtumised on andnud otsustava panuse meie suhete tugevdamise suunas.
<P>
2004. aastal ülendasime oma koostöö strateegilise partnerluse seisusesse. 2005. aastal tulime välja selle partnerluse innustamise kavaga ja 2006. aastal sõlmisime vabakaubanduslepingu. Siiski on vaja rohkem teha ja tagada, et meie poliitiline dialoog ja koostöö Indiaga kajastab selle riigi tegelikku potentsiaali.
<P>
Loodame, et Marseille' tippkohtumine täidab seda eesmärki. Samuti loodame tugevdada meie koostööd Indiaga valdkondades, mis on Euroopa Liidu praegused prioriteedid: kliimamuutus ja energia. Arutelud nendel teemadel meie rasketest aegadest kosuvate partneritega ei ole kaugeltki kerged, kuid need on vajalikud ja kindlate eesmärkide saavutamiseks tuleb meil India ametivendadega koostööd teha.
<P>
Esiteks soovime sellel tippkohtumisel võtta vastu uue tegevuskava, mis on lühem ja operatiivsem ning võimaldab meil kohandada oma partnerlust uute probleemidega energiaturvalisuse ja säästva arengu osas. Samuti tahame kindlustada edasise koostöö teadustöö ja uue tehnoloogia valdkonnas, näiteks mis puudutab päikeseenergiat ja ITER-projekti.
<P>
Seda tegevuskava peaks täiendama tööprogramm energia, puhta arengu ja kliimamuutuse kohta ning ühtlasi peaks see nägema ette koostööd energiatõhususe, kivisöe puhastamise ja taastuvenergia kasutamise valdkondades.
<P>
Kus vaja, peaks Euroopa Äri- ja Tehnoloogiakeskus neid meetmeid toetama. Uus keskus peaks avatama New Delhis aasta lõpuks. Loomulikult arutame tippkohtumisel ka rahvusvahelisele stabiilsusele kriitilisi piirkondlikke küsimusi, olgu need seoses Afganistani, Pakistani, Birma või Iraaniga.
<P>
Samuti soovime tippkohtumisel saavutada edu meie strateegilises partnerluses Indiaga spetsiifiliste koostööettevõtmiste algatamise või jätkamise kaudu. Loodame allkirjastada väga tähtsa lennundusalase lepingu, mille algatasid läbirääkijad aasta alguses. Oleme antud lepingu allkirjastamisest väga huvitatud, sest see võimaldab meil India riiklikud seadused Ühenduse seadustega kooskõlastada, parandades samal ajal Euroopa lennuoperaatorite õiguskindlust. Viitan siinkohal vaid India ja Euroopa Liidu vahelistele lendudele. Mis puudutab ülejäänud lende, siis loodan, et Ühenduse seadusi puudutavalt selles valdkonnas kõik sujub.
<P>
Soovime läbirääkimistele kaubandus- ja investeerimislepingu kaudu uut hoogu anda. Loomulikult on lepingu üle peetavad läbirääkimised komisjoni rida, kellel selles suhtes lasub vastutus. Tahaksime kinnitada komisjonile pr Wallströmi kaudu oma täielikku toetust, sest meie suhted Indiaga on tugevdamist väärt. Kaubandus- ja investeerimislepingu allkirjastamine oleks suur samm edasi.
<P>
Samal ajal, kui suhete arenemiseks Indiaga on suur potentsiaal, tuleb meeles pidada, et India on Lõuna-Korea järel kõigest Euroopa Liidu üheksas kaubanduspartner, mis on tõepoolest üllatav olukord.
<P>
Praegu käivad Indiaga läbirääkimised kolme dokumendi üle, mille me tippkohtumisel vastu võtta kavatseme: uuesti läbi vaadatud ühine tegevuskava, energiatööprogramm ja just mainitud leping ning ühendatud pressiteade nende kohta. Nendesse dokumentidesse puutuvat detailset infot ei ole mul täna võimalik anda, teades, et arutelud meie India partneritega veel käivad, kuid ma arvan, et võime sellel tippkohtumisel saavutatava suhtes optimistlikud olla.
<P>
Kokkuvõtteks tahaksin õnnitleda parlamenti tema ülikonstruktiivse rolli eest ELi-India suhetes. 2007. aastal loodi Indiaga suhtlemiseks individuaaldelegatsioon ning see on innustanud suhtlust Lok Sabha, India parlamendiga. ELi parlamendi delegatsiooni kutsutakse kindlasti üles võtma juhtrolli, eelkõige tulevaste parlamentaarsete resolutsioonide kavandamise osas India ja ELi suhteid puudutavate tundlike teemade kohta.
<P>
Lõpetuseks tahaksin kasutada võimalust eriliselt tõsta esile India suhete delegatsiooni juhatajat pr Gilli ja kiita seda dünaamilisust, millega ta oma rolli täidab.
<SPEAKER ID="056" NAME="Margot Wallström">
komisjoni asepresident. - Hr juhataja, austatud liikmed, hr Jouyet, ma kõnelen oma kolleegi Benita Ferrero-Waldneri nimel ja mul on rõõm rääkida teile täna ettevalmistustest tippkohtumiseks Indiaga Marseille's 29. septembril 2008. aastal.
<P>
Olen nüüd teada saanud, et Euroopa suhete tähtsus Indiaga on mitmeid aastaid kasvanud ja seda mitte ainult kasvavate kaubandussuhete ja investeeringute, vaid ka ühise pühendumuse tõttu mitmekeelsele ja -kultuurilisele demokraatiale ja kogemuste tõttu nendega. Käesolevas parlamendis on suhete poliitilist tähtsust Indiaga demonstreeritud hiljuti nii uue parlamentaarse delegatsiooni moodustamise kui India presidendi Abdul Kalami kutsumisega parlamendikotta visiidile eelmisel aastal. See oli esimene selline India riigipea visiit.
<P>
Eeloleval tippkohtumisel loodame muuta kasvava poliitilise seotuse tugevamaks konkreetseks koostöö vormiks ja võime juba ka raporteerida paljudest edusammudest pärast strateegilise partnerluse loomist Indiaga 2004. aastal ja ühises tegevuskavas kokku leppimist 2005. aastal.
<P>
Esimesena tasub mainimist tugevdatud poliitiline dialoog ja koostöö. Nüüd on olemas ka regulaarne tippkohtumiste ja ministrite kohtumiste kalender. Rajatud on iga-aastane dialoog julgeoleku teemal, uued dialoogiformaadid Aasia-Euroopa kohtumiseks (ASEM) ja Lõuna-Aasia Regionaalkoostöö Assotsiatsiooni (SAARC) kohtumiseks. See kõik on edendanud koostööd isegi tundlikel teemadel nagu terrorismivastasus.
<P>
Teine mainimist väärt punkt on ELi-India kontaktide tugevnemine, eelkõige haridusvaldkonnas, kus Euroopa Liit rahastas Erasmus Munduse programmi raames rohkem kui 900 stipendiumi India üliõpilastele, ja selline rahastamine jätkub kuni 2013. aastani.
<P>
Kolmas punkt on majandusliku ja tehnilise koostöö süvenemine. Tugevnenud on teadus- ja tehnikaalane tegevus ja kogemuste vahetamine ning need on jõudnud ka ministeeriumide tasandile. Loodud on uusi dialooge, rajatud on ELi-India energiaekspertide kogu ja jõustunud on Rahvusvahelise Katsetermotuumareaktori, nn ITER-leping, kus on osapooled nii India kui EL.
<P>
Kaubandus ja investeeringud on samuti laienemist jätkanud. Alates 2000. aastast on ELi-India kahepoolne kaubandus kahekordistunud 55 miljardi euro suuruse käibeni ja EL on nüüd India suurim välisinvestor, kogedes samas ka ise India välismaiste investeeringute voogude kasvamist.
<P>
Arengualane koostöö on jätkuvalt suurenenud ja me kasutame suurt hulka oma 470 miljoni eurosest otsesest eelarvest aastatel 2007-2013 India tarbeks, eriti millenniumi arengueesmärkidega seotud tervishoiu- ja haridusprogrammideks.
<P>
Seega oleme juba palju saavutanud, kuid teha on veel rohkem. Usume, et meie suhteid peaks juhtima rahu, inimõiguste ja üldise julgeoleku arendamine, jätkusuutlik areng koos keskkonnakaalutluste, sotsiaalse võrdsuse ja majandusliku õitsenguga ning kultuuri- ja haridusalaste mõttevahetuste tugevdamine. Üks meie põhieesmärke tippkohtumisel on leppida omavahel kokku uuesti läbi vaadatud ühendatud tegevuskavas, mis nimetatud eesmärke kajastaks.
<P>
Tegijatena ülemaailmsel areenil on mõlemal osapoolel vastutus globaalsete teemadega tegelda ja mõned sellised küsimused tippkohtumisel ka tõstatatakse.
<P>
Maailmakaubandusse puutuvalt loodame, et India ja USA suudavad lahendada oma erimeelsused Ülemaailmse Kaubandusorganisatsiooni (WTO) ümarlauaarutelu üle ja võimaldavad läbirääkimistel taas rööpasse tagasi saada. Meie jaoks on tippkohtumisel prioriteedid ka kliimamuutus ja energia ning me loodame allkirjastada ühise tööprogrammi energia, puhta arengu ja kliimamuutuse kohta, mis on keskendunud taastuv- ja puhtale energiale. Selle programmi juurde peaks kuuluma ka kaks Euroopa Investeerimispanga laenu kliimamuutuse teemal. Samuti arutame ülemaailmset finantskriisi ja meetodeid tegelemiseks toiduga seotud olukorraga maailmas.
<P>
Kahepoolsetest teemadest on meil arutleda mõningate tähelepanuväärsete ühiste huvide üle. Eelmisel aastal algatatud vabakaubanduslepingu läbirääkimised on olnud edukad ja nüüd on meie eesmärk nende varane ja tasakaalustatud lahendus. Loodame tippkohtumisel allkirjastada tsiviillennunduse koostööprogrammi. Samuti püüdleme merendusalase lepingu sõlmimise poole.
<P>
Kultuuri ja hariduse alal on meie eesmärk leppida omavahel kokku poliitilise dialoogi algatamises.
<P>
Prioriteedid on ka teadus ja tehnika ning tippkohtumisel tuleks tervitada Euroopa Äri- ja Tehnoloogiakeskuse rajamist Delhis ja Euroopa Parlamendi osutatud toetust sellele.
<P>
Lubage mul lõpetada, tervitades India parlamendi ja Euroopa Parlamendi vahelise sõprusrühma hiljutist loomist. Olen kindel, et see võimaldab kõigil teil kontaktide kaudu India partneritega veenda neid, et EL on nüüdisaja juhtkondadest kõige edukam ja edumeelsem ning et meil on teineteisele palju pakkuda.
<SPEAKER ID="057" NAME="Charles Tannock">
fraktsiooni PPE-DE nimel. - Hr juhataja, ELi strateegiline partnerlus demokraatliku ilmaliku Indiaga on praegustel ohtlikel ja ettearvamatutel aegadel kriitilise tähtsusega, sest sellel riigil on meiega ühised väärtushinnangud ja püüdlused.
<P>
Seisame silmitsi ühiste väljakutsetega: terrorismivastane võitlus, millega seoses kutsun käesolevaga üles Indiale privilegeeritud staatuse andmist Europolis luureandmete jagamiseks ja terrorismivastaseks võitluseks; keskkonnakaitse vajadus, sealhulgas kliimamuutuse teema, ja globaliseerumisest tuleneva kasu käsitlemise tähtsus.
<P>
Hiljutised pommirünnakud Delhis rõhutasid tõsist ohtu, mida islamistlikud terroristid Indiale kujutavad. Olles tähelepanelik ebastabiilsuse suhtes India naaberriikides Pakistanist Sri Lankani, peaks meile kõigile ilmselge olema, et peame tegema kõik võimaliku toetamaks Indiat kui Lõuna-Aasia piirkonna suurriiki ja kui riiki, kellel on oluline, konstruktiivne ja ülemaailmne roll mitmepoolsetes organisatsioonides nagu Lõuna-Aasia Regionaalse Koostöö Assotsiatsioon (SAARC), Kagu-Aasia Maade Assotsiatsioon (ASEAN) ja ÜRO. Ülim aeg on ka Indiale alalise koha pakkumiseks Julgeolekunõukogus.
<P>
Meie resolutsioon väljendab õigustatult muret hiljuti aset leidnud kristlaste tapmiste pärast Orissa provintsis ja rahutuste pärast Jammus ja Kashmiris, kutsudes üles nende eest vastutavate isikute karistamisele, sest inimõigused ja õigusriik on ELi-India strateegilise partnerluse esiplaanil. Selline olukord on täielikus vastuolus ELi-Hiina Rahvavabariigi ärisuhetega, kus Hiina peab end immuunseks meie palvete suhtes austada oma kodanike inimõigusi.
<P>
Loodan, et eelseisev tippkohtumine tugevdab India ja ELi õitsvat suhet, eriti kaubandusvaldkonnas. Organisatsiooni India Sõbrad kaaspresidendi ja asutaja ning ELi-India vabakaubanduslepingu välissuhete komisjoni eelnõu koostajana tahan näha kiireid samme vabakaubandussuhte arendamise suunas meie vastastikuse kasu eesmärgil koos suure välismaiste otseinvesteeringute koguvooga, mis praegu esimest korda Indiast ELi saabub. Minu fraktsioon, PPE-DE, tahab aga näha ka tugevdatud poliitilist koostööd paljude väljakutsete korral nagu praegune ülemaailmne finantsilise ebastabiilsuse küsimus, millega nii EL kui India tulevikus silmitsi seisavad.
<SPEAKER ID="058" NAME="Emilio Menéndez del Valle">
fraktsiooni PSE nimel. - (ES) Valdav enamus käesoleva parlamendi liikmeid usub, et India on maailma suurim demokraatia ja meie koostööd selle riigiga tuleb laiendada.
<P>
Meil on Indiaga sarnased põhimõtted ja tegelikkus, demokraatiast mitmepoolsuseni rahvusvahelises suhtlemises. Siiski on mõned punktid, millega me ei nõustu: näiteks surmanuhtlus, mille kaotamist India kohtusüsteemist me soovime. Samuti nõuame tungivalt, et India liituks Rahvusvahelise kriminaalkohtu tegevusega.
<P>
Paljud kahetsevad, et India valitsus ei ole veel ratifitseerinud rahvusvahelist piinamise vastast konventsiooni. Olles seda öelnud ja hoolimata sellest, tervitame India koostööd ÜRO inimõiguste nõukoguga ja tunnustame India riikliku inimõiguste komisjoni tööd usulise diskrimineerimise, kastisüsteemi ja muude probleemide osas.
<P>
Oleme tähelepanelikud hinduistlike fanaatikute poolt hiljuti Orissa osariigis sooritatud julmadest tegudest. Mõistame sellised teod ilma vähimagi kõhkluseta hukka, kuid tunnistame samas, et need väga verised teod on erandid, mis ei ole laialt levinud. Seetõttu säilitame oma seisukoha, et India on kultuurilise ja usulise pluralismi mudel.
<P>
Indial on oma naabruses oluline roll ja sarnaselt meile on ta mures praeguse heitliku poliitilise olukorra pärast Pakistanis ja, jällegi nagu enamik meist, üha ebakindlamaks muutuva olukorra pärast Afganistanis ja Sri Lankal.
<P>
Kindlasti oleks kiiduväärne, kui New Delhi ühendaks oma jõupingutused Euroopa Liidu omadega, et aidata Birmal/Myanmaril oma praegusest õudusunenäost ärgata.
<P>
Lõpetuseks, Indiat võib pidada stabiilsuse ja rahu eestvedajaks oma piirkonnas. Erinevalt teistest riikidest vastutab India praegu tuumarelva omamise eest. Mina isiklikult usun siiski, et India allakirjutamine tuumarelva leviku tõkestamise lepingule oleks veel suurem samm edasi. Selle tulemusena paraneks India kuvand maailmas ja möödaminnes pean ma ütlema, et see kehtib ka selliste riikide nagu Pakistan, Põhja-Korea ja Iisrael kohta.
<P>
Hakkan oma sõnavõttu lõpetama ja, pärast oma mõtete avaldamist ning omades täit teadmist, et ühised eesmärgid ei tohiks välistada põhjendatud ja mõistliku kriitika, olen veendunud, et eelseisev ELi-India tippkohtumine kujuneb edukaks.
<SPEAKER ID="059" NAME="Nicholson of Winterbourne">
fraktsiooni ALDE nimel. - Hr juhataja, on alati meeldiv rääkida teemadel, mis parandavad Euroopa Liidu ja India Vabariigi kui maailma ühe kõige tähtsama rahvusvahelise suhte pidevat arengut. Oma resolutsioonis kutsume tippkohtumisel osalejaid üles arutama edasisi viise selle suhte uuendamiseks, ja ootame huviga konkreetseid tulemusi, millest käesolevat parlamenti teavitatakse.
<P>
Tippkohtumise toimumise aeg on kriitiline. Oma resolutsioonis tundsime sügavalt kaasa septembri terroristlike pommirünnakute ohvritele, eeskätt India saatkonnas Kabulis. Täna peaksime kindlasti avaldama austust ka neile kangelastele, kes päästsid elusid Islamabadis, ja peame meeles pidama seda, et India paikneb märkimisväärsete julgeolekuprobleemidega piirkonna südames. Kohane oleks hakata tegelema ja austada meie resolutsioonis olevat soovi rohkemaks luureandmete jagamiseks ja toetada tuleks kõiki jõupingutusi aidata Indiat terrorismivastases võitluses, ja me usume, et nende hulka kuulub ka koht ÜRO Julgeolekunõukogus.
<P>
Oma resolutsioonis kutsume üles ka rahumeelsele tulevikule endises Jammu ja Kashmiri vürstiriigis, mis asub mõlemal pool piiri ja on praegu kaheks riigiks lõhestatud. Nagu me Euroopa Liidus väga hästi teame, saabub rahu koos tööhõive ehk töökohtadega ja on eriti hea meel teada, et praegu ehitab India Jammus ja Kashmiris osana 148 km pikkusest raudteeliini harust maailma pikimat raudteetunnelit, mis tuleb peaaegu 11 km pikkune. Sellest saab maailma pikim raudteetunnel, praegu on ta 95 % lõpule viidud, otsest tööd saab seal 3 900 inimest ja ma olen kindel, et tulevikus tekib sinna veel mitmeid tuhandeid töökohti.
<P>
Kultuuriteemal kutsume samuti üles rohkemate kultuuriliste sidemete loomisele. Käesolev aasta on dialoogi aasta ja Indial on selles suhtes Euroopa Liidule palju õpetada. Kutsume üles suuremale inimestevahelisele dialoogile ja ma olen kindel, et see on edasiviiv suund. Kokkuvõtteks palun ma tungivalt kolleegidel seda suurepärast resolutsiooni toetada.
<SPEAKER ID="060" NAME="Konrad Szymański">
fraktsiooni UEN nimel. - (PL) Hr president, India on üks meie strateegilisi partnereid nii kaubanduse kui poliitika alal. Indial on oma piirkonnas konstruktiivne roll. Saabunud on aeg, kus India valitsus peab kuulma teravaid sõnu usuvabaduse jultunud rikkumise kohta oma territooriumil. Üleindialine Kristlaste Nõukogu väidab, et keskmiselt igal kolmandal päeval on kristlased Indias erinevatel tasanditel agressiooni ja sallimatuse sihtmärgid. Inimesed surevad ja kirikuid hävitatakse, samal ajal kui kohtusüsteem on võtnud erakordselt passiivse seisukoha.
<P>
Me ei saa jätta panemata tähele seadusi, mis keelavad teatud India osariikides usu vahetamise kristluseks. Ootame selles suhtes otsusekindlat tegutsemist ja samuti ka hüvituse suhtes kristlikele kogukondadele nende vara kahjustamise eest.
<P>
Hr Jouyet, lugupeetud volinik, ma kutsun üles kõiki neid küsimusi selle kuu lõpus aset leidval ELi-India tippkohtumisel väga selgelt väljendama.
<SPEAKER ID="061" NAME="Gisela Kallenbach">
fraktsiooni Verts/ALE nimel. - (DE) Hr juhataja, tahaksin oma sõnavõttu alustada rõhutamisega, et minu fraktsioonil on kindel huvi heade partnerlusel põhinevate suhete vastu Indiaga, keda peetakse maailma suurimaks demokraatiaks.
<P>
Siiski, ja ka seda tuleb rõhutada, tähendab võrdne partnerlus ausalt probleemidest kõnelemist. Indiaga seda ikka veel ei toimu ja tõendit selle kohta pole ka meie ees olevas resolutsioonis. Just seetõttu ei saa me kahjuks kõnealust kokkulepet toetada.
<P>
Kuidas me saame väita, et India pakub mudelit kultuuriliseks ja usuliseks pluralismiks, nagu resolutsioonis formuleeritud on, kui ometi jälle on hinduismi äärmuslased pannud Orissas kristlaste vastu ja Kashmiris moslemite vastu toime vägivallaakte, kus on hukkunud loendamatu arv inimesi? Gujarati pogrommi eest vastutavaid isikuid ei ole ikka veel kohtu ette toodud. India loius kohtusüsteemis tuleb veel umbes 200 kohtuasjaga järjele jõuda.
<P>
Kas radikaalsete klikkide liialdatud vägivallaktide ja kristlaste ning moslemite tapatalgutega tegelemiseks on tegelikult midagi ette võetud? Kui palju dalitid tegelikult võrdsusest rõõmu tunda saavad? Kas inimõigused kehtivad tegelikult kõikjal ja kõigile? Kas lapsed on lõpuks tööle rakendamise eest kaitstud? Neid küsimusi peaksime oma India partneritega avameelselt arutama.
<P>
Viimase viie aasta jooksul on India riiklik inimõiguste komisjon registreerinud rohkem kui 14 000 politsei ja sõjaväe poolt vahistatud inimese surma. Pöördun India poole palvega reformida sõjaväe erivõimu seadus. See on omavoliline õigusemõistmine, mis õhutab vastupanuliikumisi paljudes India osariikides.
<P>
Vaesus Indias põhjustab siiani tõsist muret ja isegi kvaliteetsed programmid ei ole piisavad. Teha tuleb palju rohkem, arvestades et Indias elab 40 % maailma kõige alatoidetumatest lastest.
<P>
Teadmiste ja tehnoloogia üleandmisega võib Euroopa anda väga olulise panuse India tõeliselt jätkusuutlikku arengusse.
<SPEAKER ID="062" NAME="Jaromír Kohlíček">
fraktsiooni GUE/NGL nimel. - (CS) Daamid ja härrad, kui India 1947. aastal iseseisvuse saavutas, ei andnud riigis valitsev 18 % kirjaoskajate tase, ebastabiilne poliitiline keskkond ja majandusliku arengu tase kuidagi mõista sellistest probleemidest, millega me 60 aastat hiljem silmitsi seisame. Tõepoolest, riigi arenguprobleemid ei ole kaugeltki mitte läbi. Indias on ikka veel miljoneid kirjaoskamatuid, töötuid ja sotsiaalselt tähtsusetuks muudetud inimesi, kuid nüüd tegeleme me tuumaenergia ja rahvusliku koguprodukti kasvuga, mis on mitu aastat umbes 8 % kasvanud. India on riik, kus on hädavajalik ehitada kümneid elektrijaamu, kaasajastada peamine raudteede- ja maanteedevõrgustik ning lahendada väikeste linnade probleemid. Väiksed linnad Indias on umbes miljonilise rahvaarvuga, lihtsalt selleks, et me teaksime, millest räägime. Mõningates osariikides on ikka veel suur demograafiline surve, kuid täna on arutusel allhanke probleem.
<P>
India firmad saavad Euroopa Liidust kvalifitseeritud tööd, programmeerimist, näiteks raamatupidamise alal, ja Indias elavad töölised võtavad sellise töö tihtipeale enda peale. Paljud riigid impordivad kvalifitseeritud spetsialiste. Oleme harjunud teadmisega, et Lakshmi Mittal'i firma on Euroopa Liidu suurim terasekompanii. Oleme teadlikud, et teised tööstuskompaniid on hakanud meie turule pilku heitma. Lõuna-Aasia Regionaalse Koostöö Assotsiatsiooni (SAARC) sisesed probleemid ei ole siiski kaugeltki mitte lahendatud ja delikaatne Kashmiri teema on ikka veel läbirääkimistel arutusel. Siiski on nendes valdkondades positiivseid märke ja tundub, et poliitika ja majanduse valdkonnas on arutlusel hulk teemasid. Mulle meeldiks väga paluda toetust suurtele infrastruktuuri programmidele Indias ja teistes SAARCi riikides. Üks näide on Iraani, Pakistani ja Indiat ühendav gaasijuhe. Meil on ühised huvid selle ja teiste projektide suhtes. Julgeolek, energiaturvalisus ja ülemaailmne rahvusvaheline koostöö - need on tippkohtumise eel head märgid.
<SPEAKER ID="063" NAME="Bastiaan Belder">
fraktsiooni IND/DEM nimel. - (NL) Hr juhataja, ühendatud resolutsiooni ettepanek lõpeb kristlastest vähemuse ebakindla positsiooniga Indias. Tahaksin nõukogule ja komisjonile rõhutada, et olukord jääb eriti Orissa osariigis lootusetuks, kui ei pöörduta tegelikult probleemi juurtasandil olevate poliitiliste ja sotsiaalmajanduslike põhjuste poole. Vastavalt raportitele mõrvasid maoistid selle aasta 23. augustil Orissas radikaalse hinduistide organisatsiooni Maailma Hindu Nõukogu (VHP) kohaliku juhi Swami Laxmanananda Saraswati. Selle eest pidi maksma aga kristlik vähemus. Kaigaste, kirveste ja tõrvikutega relvastatud hindu äärmuslased ajasid taga ja püüdsid kinni oma kristlastest kaaskodanikke ja jätkasid nädalaid järgemööda laastamist, isegi põgenikelaagrites.
<P>
Näiliselt on tegemist puhtalt usulise vägivallaga, kuid ei puudu ka ilmselge poliitiline element. Asja tuum seisneb selles, et mitte ainult Orissas, vaid ka teistes India osariikides on tugevat toetust võitmas Hindu rahvuslaste Bharatiya Janata Partei (BJP). Nende ideoloogias ei ole ruumi usulistele vähemustele, liiatigi kristlikule vähemusele.
<P>
Kuulsin just, et 29. septembril kohtuvad nõukogu ja komisjon Marseille's India peaministri hr Singhiga. Hr Singh on nimetanud häbiväärseid sündmusi Orissas riiklikuks häbiplekiks. Te peaksite sellel teemal temaga Marseille's rääkima. Päevakorda tuleks panna punkt usulise sallimatuse ja kristlaste tagakiusamise kohta ja seda tuleks üksikasjaliselt arutada, sest strateegilise partnerluse jätkamine sellisel kujul on vastuvõetamatu.
<SPEAKER ID="064" NAME="Philip Claeys" AFFILIATION="NI">
(NL) Hr president, tahaksin samuti kasutada võimalust väljendada muret kristlaste vastu suunatud vägivalla pärast Indias viimastel nädalatel. Mõrvatud on tosinaid inimesi ja tuhandeid on oma kodudest minema kihutatud. Süüdatud on sadu maju ja armu pole antud isegi kirikutele.
<P>
Euroopa Liit peaks pöörduma mitte ainult India keskvalitsuse, vaid ka osariikide valitsuste poole palvega teha kõik võimalik vägivalla peatamiseks ja süüdlaste kohtu ette toomiseks. Järgmise nädala Marseille' tippkohtumisel tuleks lisaks strateegilise partnerluse tugevdamisele Indiaga kaubandussuhetesse puutuvalt edendada ka terrorismivastase võitluse alast koostööd. Eelmise nädala pommirünnak Islamabadis näitas taaskord, kuivõrd islamistliku terrorismi probleem India naaberriiki Pakistani vaevab. Kindlasti on praegusel poliitilisel üleminekuperioodil Pakistanis väga tähtis, et India ja Pakistani vahelised suhted ei halveneks. Euroopa Liit peab pakkuma kogu võimalikku abi dialoogi käimas hoidmiseks ja edasise dialoogi edendamiseks.
<P>
India kiirelt kasvav majandus avaldab mõju energianõudlusele. Seetõttu peaks Euroopa Liidu poliitika olema kindlustada, et India ei muutuks liialt sõltuvaks sellistest riikidest nagu Iraan ja Venemaa.
<SPEAKER ID="065" NAME="Mario Mauro" AFFILIATION="PPE-DE">
(IT) Hr juhataja, hr Jouyet, lugupeetud volinik Wallström, daamid ja härrad. Pean aupaklikult juhtima tähelepanu kolleegide sõnavõttude ja teie esitluste vahelisele erinevusele. Nimelt ei olnud teil julgust rääkida oma esitlustes viimastel päevadel aset leidnud tapatalgutest ega mõista teravalt hukka usulise vabaduse puudumist Indias. See on väga tõsine märguanne, mis paneb meid uskuma, et ilmume eelseisvale tippkohtumisele kohale ilma julguseta pöörata tähelepanu võtmeküsimusele, mis avaldab mõju Euroopa Liidu ja India vahelistele tegelikele suhetele ja tõelisele sõprusele.
<P>
Tegelikult ei ole arutlusel mitte ainult kristlaste tapatalgud, vaid usulise vabaduse põhimõte, ja usuline vabadus on vabadus nagu iga teinegi. Usuline vabadus määrab demokraatia kvaliteedi. Kuulsime India presidenti sellel täiskogul rääkimas, kuidas ta õppis kristlikus koolis mitte ainult teadmisi armastama, vaid ka usku ja poliitikat eristama.
<P>
Juhul kui see on tõsi, nõuame kindlalt, et Euroopa Liit pühendaks ELi-India tippkohtumise päevad tuletamaks meelde, et usuline vabadus on demokraatia arengu põhireegel, ja selgitamaks seda punkti, et meil on kanda ühine ülesanne - sõpruse vaimus peame meeles pidama, et inimõiguste rikkumine teeb lõpu tõeliselt konstruktiivsetele suhetele iseseisvate üksuste vahel, kellel on olemas kõik eeldused koos tuleviku üles ehitamisest kasu saada.
<P>
Lugupeetud volinik ja minister, meil peab see julgus olema, sest kui me seda vastutust enda peale ei võta, teeme end paratamatult kaassüüdlaseks demokraatia kvaliteedi ajapikku hävitamises.
<SPEAKER ID="066" NAME="Neena Gill" AFFILIATION="PSE">
Hr juhataja, parlamendi India delegatsiooni eesistujana on mul hea meel seda arutlust tervitada. Tahaksin rõhutada India ja Euroopa vahelise kestva ja sagedase dialoogi keskset tähtsust paljudel teemadel, mis ühisest lähenemisest kasu saavad, nii nõukogu, komisjoni kui ka parlamendi tasandil. Seega tervitan India parlamendis loodud rühma ja loodan, et üsna pea külastavad nad Euroopa Parlamenti.
<P>
Kuigi meie resolutsioon selgitab väärtusi, mida Euroopa ja India demokraatiale, pluralismile, õigusriigile ja mitmepoolsusele pühendumisel kalliks peavad, on põhitoon meie loomulikeks partneriteks olemisel. Usun, et meie resolutsioon oleks pidanud rohkem keskenduma peamistele küsimustele nagu terrorism, kliimamuutus ja meie partnerluse majanduslik tugevdamine ning loodan, et eelseisval kohtumisel liigutakse mingil määral nende küsimuste lahendada püüdmise poole.
<P>
Tahaksin samuti avaldada sügavaimat kaastunnet hiljutiste India pommirünnakute ohvritele ja nende peredele. Ma leian, et sel põhjusel tuleb meil tunnistada, et nii Euroopal kui Indial on palju vaenlasi, kes meie ühiseid väärtusi hävitada tahavad. Eelseisev tippkohtumine peaks olema võimalus meievaheliste sidemete tugevdamiseks, kuid minu arvates tuleb meil tunnistada, et siiani on protsess aeglane olnud ja ühine tegevuskava vajab rohkem ressursse, et plaanitud ambitsioone saavutada.
<P>
Kokkuvõtteks ütleksin ma lihtsalt, et konstruktiivset kriitikat võime anda paljudes sõbralikes suhetes, kuid selle tasakaalustatuse kindlustamine on mõlema poole vastutus. Seega peaks India raskuste ja läbikukkumiste kriitikat tasakaalustama täielik ja aus kriitika meie endi suhtes. Meil on õigus mõista hukka vähemuste halb kohtlemine, kuid Euroopa peab olema tähelepanelik ka meie enda probleemide suhtes kogukondadevahelise vägivalla ja rahulolematuse registreerimisega rassidevaheliste suhete mõningates valdkondades.
<SPEAKER ID="067" NAME="Wojciech Roszkowski" AFFILIATION="UEN">
(PL) Hr juhataja, India on maailma suurim demokraatia, millel on ka suur demograafiline potentsiaal ja mis naudib kiiret majanduskasvu. Seetõttu on India Euroopa Liidu ja läänemaailma võtmepartner. Tähtis on, et sellised suhted rajaneksid kindlatel alustel. India arengus on palju positiivseid jooni. Siiski põhjustab muret hiljutine kristlaste vastu suunatud tagakiusamine laine Orissas. Asjassepuutuvad kohalikud ametivõimud ei ole suutnud oma riigi kodanike kaitsmiseks fanaatikute poolt toime pandud rünnakute eest midagi ette võtta. See ei ole eriti üllatav, sest teatud India osariigid on võtnud vastu seaduse, mis keelab hinduistidel teise usku üle minna. Lisaks puuduvad seaduslikud takistused äärmuslike hinduistide organisatsioonide tegevusele, kes kutsuvad üles Indiat kristlastest puhastama. India on uhke oma demokraatliku süsteemi üle, kuid selline süsteem nõuab ka etniliste ja usuliste vähemuste austamist. Kas Mahatma Gandhi koduriik tahab tõesti seda praegu ignoreerida? Kui see tõepoolest nii on, tuleb teema eelseisval tippkohtumisel tõstatada.
<SPEAKER ID="068" NAME="Angelika Beer" AFFILIATION="Verts/ALE">
(DE) Hr juhataja, daamid ja härrad, lubage mul lühidalt selgitada, miks minu fraktsioon hääletamisel kaldub kompromissotsuse tagasilükkamise poole.
<P>
Läbirääkimistel osutus võimatuks formuleerida kriitiline seisukoht USA-India tuumalepingu suhtes. Meie peame seda Euroopa Parlamendi veaks, sest ootame sellelt täiskogult julgust kritiseerida Euroopa vaikust tuumatarneriikide grupi läbirääkimiste ajal. Kõigi liikmesriikide, aga eriti Saksamaa kui tuumatarneriikide grupi eesistujamaa jaoks on see täielik argus tõestada, et ollakse võimetud Euroopa julgeolekustrateegiat sellise tähtsusega kohtumisel mitte kaitsma.
<P>
Meil on kompromiss, kus üks prioriteete on tuumarelva leviku tõkestamisega võitlemine. Vaikides oleme siiski minetanud, ja tõepoolest, hävitanud, võimaluse desarmeerimispoliitikaks. Tuumarelva desarmeerimine? Mitte mingil juhul! Tuumarelva leviku tõkestamise lepingu režiimi tugevdamine? Mitte mingil juhul! Iraani läbirääkimiste tõsiseltvõetavus? Mitte mingil juhul! Selle asemel on meil Prantsusmaa majandushuvid, eriti tuumatehnoloogia kokkuleppe lõpetamine Indiaga. See on sisemine seisukoht ja seetõttu lükkame kokkuleppe tagasi.
<SPEAKER ID="069" NAME="Erik Meijer" AFFILIATION="GUE/NGL">
(NL) Hr juhataja, sarnaselt Euroopale on India paljude inimeste ja erinevate keeltega subkontinent, mis püüab sõja ja rõhumise seljataha jätta. Siiski kehtivad Indias veel piinamine ja surmanuhtlus ja toimub Kashmiri inimeste vastu suunatud vägivald; neile inimestele pole kunagi korraldatud referendumit, mis oli nähtud ette pärast riigi osadeks jaotust 1947. aastal, selgitamaks, millise riigi alla nad kuuluda tahaksid.
<P>
Euroopas ei peaks 2004. aastal Indiaga sõlmitud strateegiline partnerlus olema põhjus silmade kinni pigistamiseks 170 miljoni puutumatu inimese, kes ei kuulu ühtegi kasti ja kellel pole õigusi, diskrimineerimise suhtes. 2007. aastal võrdles India peaminister dalitide diskrimineerimist õigustatult apartheidiga Lõuna-Aafrikas. Paljud dalitid on vahetanud oma usu kristluse või islami vastu. Äärmuslik opositsioonipartei BJP püüab kasutada eelolevaid valimisi hindude mobiliseerimiseks kristlaste ja moslemite vastu ning dalitite sundimiseks leppima sellega, et nad jäävad alatiseks vaesteks ja õigusteta inimesteks.
<P>
Kuidas saame aidata India valitsusel seda vägivalda lõpetada ja kuidas saame olla kindlad, et ELi üleujutuste järgne abi jõuab ka dalititeni?
<SPEAKER ID="070" NAME="Tunne Kelam" AFFILIATION="PPE-DE">
Hr juhataja, selline suhe maailma kahe suurima demokraatia vahel on väga eriline. India kerkib esile kui majanduslik ja poliitiline suurriik, kuid meid ühendab ühine pühendumine õigusriigile, mitmekultuurilisele demokraatiale, ülemaailmsele stabiilsusele ja terrorismivastasele võitlusele. Loodan, et üheksas tippkohtumine toob meid vabakaubanduslepingu allkirjastamisele lähemale ja et otsustataks seni lahendamata küsimused nagu teenused, konkurents ja intellektuaalse omandi õigus.
<P>
Väljendan samuti muret hiljutise kristlaste vastu suunatud rünnakutelaine suhtes Orissas. Selline asi ei juhtu esimest korda. Viimane massivägivallalaine toimus detsembris. Palusin ka nõukogul ja komisjonil juhtida India partnerite tähelepanu sellele, et väga tähtis on India ametivõimude poolne kõigi võimalike meetmete rakendamine, et hüvitada vara kahjustamise tõttu tekitatud kahju, võimaldada oma küladest lahkuma sunnitud isikutel sinna ohutult tagasi pöörduda, aidata hävitatud kirikuid üles ehitada ja kurjategijaid kohtu ette tuua.
<P>
Samal ajal mõistame selle hiiglasliku riigi keerukust ja ma tahaksin väljendada oma sügavat kaastunnet Indiat tabanud arvukate terrorismirünnakute ohvritele. Seisame koos oma India sõpradega ühiste väärtuste, õigusriigi ja inimelu tingimusteta austamise ees, väärtuste eest, mida Mahatma Gandhi nii jõuliselt kehastas.
<SPEAKER ID="071" NAME="Thijs Berman" AFFILIATION="PSE">
(NL) Hr juhataja, peaaegu aasta tagasi toimus Birmas ülestõus ja repressioonid kestavad edasi. Indiale oleks auks, kui selle valitsus Birmas valitsevat kriminaalrežiimi purustama hakkaks. Seda palub üha rohkem ja rohkem India kodanikke, olles šokeeritud selle režiimi kohutavast reaktsioonist keeristormi mõjude suhtes.
<P>
Viimastel aastatel on India saavutanud fantastilise majanduskasvu üha rohkemate kõrgelt kvalifitseeritud inimeste ja tohutu uudishimuga innovaatika vastu. India mängib uut rolli arenevate riikide suhtes oma enda "Kõik peale relvade” algatusega. India on uus doonorriik. ELi-India dialoog on samuti erinev ja mõnikord teravam kui võrdsete partnerite vaheliselt dialoogilt oodata võiks. Hiiglaslik majanduskasv võib luua paremad tingimused ja võimalused suuremaks sotsiaalseks õigluseks Indias. Kahjuks on puutumatute probleem ikka veel terav.
<P>
Euroopa Liit soovib ka, et India nõustuks Rahvusvahelise Tööorganisatsiooni (ILO) lapstööjõudu käsitleva konventsiooniga. Sellel ei ole lihtsat lahendust, sest Indias elatuvad terved perekonnad laste teenitud rahast. Siiski on lapstööjõud nii vaesuse põhjus kui tagajärg. Kui lapsed töötavad, on saadaval liiga palju odavat tööjõudu ja täiskasvanute palgad püsivad madalad. Niimoodi jääb rikaste ja vaeste vaheline lõhe Indias liiga suureks. Töötamine igaühele võimaluste andmise kallal on ellujäämise küsimus, see ennetab lubamatute sotsiaalsete pingete tekkimist ja on õigluse küsimus miljonitele India elanikele. See on ELi, India ja maailma ühine vastutus.
<SPEAKER ID="072" NAME="Dariusz Maciej Grabowski" AFFILIATION="UEN">
(PL) Hr juhataja, kui Euroopa Liit tulevikus väljakutsete kõrgusel seista tahab, peab ta kalduma kõrvale oma orjameelsest poliitikast ja valmisolekust kokkuleppeid saavutada. Sellise poliitika üks näide on ELi hoiak Venemaa suhtes ja väide, et selline poliitika on õigustatud Venemaa energiaressursside tõttu.
<P>
Tänapäeva kiiresti muutuvas maailmas kutsutakse ELi üles edendama ja kaitsma õigusi ja võõrandamatuid põhimõtteid nagu üksikisiku õigus vabadusele ja sallivusele ning rahvuste õigus enesemääratlusele. Kõnelused ja kontaktid maailma uue suurriigi Indiaga näitavad, kas EL on sellise rolli enda peale võtmiseks ja vastavaks tegutsemiseks valmistunud.
<P>
Üks võtmeteemasid, mille Euroopa Liit tõstatama peaks, on kristlaste õigus usuvabadusele. Sellega viitan eelkõige katoliku kiriku liikmetele, keda praegu Indias taga kiusatakse ja väljasuremisega hirmutatakse. Indias põletatakse kirikuid ja tapetakse kristlasi ning ometi andis Euroopa India rahvastele Ema Teresa Calcuttast. See püha inimene tõi headuse ja lahkuse sinna, kus seda kõige enam vajati. Euroopa Liit peaks oma suhete jätkamiseks Indiaga otsima inspiratsiooni Ema Teresalt ja India peaks vaatama Ema Teresa kui eeskuju poole erinevate uskude järgijate vaheliste suhete arendamisel.
<SPEAKER ID="073" NAME="Sajjad Karim" AFFILIATION="PPE-DE">
Hr juhataja, mina kui käesoleva teema pikaajaline raportöör selles parlamendis, tervitan peatselt aset leidvat ELi-India tippkohtumist.
<P>
Mina näen Indiat mitmel moel ELi loomuliku partnerina. Peaksime seda tippkohtumist kasutama edu saavutamiseks ja ma tervitan nõukogu ja komisjoni täna tehtud seisukohavõtte. Raportöörina pean ma aga siiski ütlema, et jõudmine sinna, kus me praegu oleme, on väga palju aega võtnud. Nüüd on aeg tulemuste üleandmiseks.
<P>
Kuulen täna nii paljude oma kolleegide kommentaare inimõiguste ja usulise vabaduse teemadel. Tuletan teile meelde, et käesolev täiskogu võitles väga visalt selle eest, et kõigis meie vabakaubanduslepingutes sisalduks inimõiguste klausel. Lugupeetud volinik, me peaksime rõhutama oma kohustust selle klausli suhtes. Niisiis - olgu see tuhandete inimeste kadumine või ühishauad Jammus ja Kashmiris või kristlaste mõrvamine ja nende vastu suunatud rünnakud Orissas - meie kohustused seoses inimõigustega peaks jääma absoluutseks ja pühendunuks.
<P>
Mis puudutab vabakaubanduslepingut, siis nüüd on meil vaja tulemuste üleandmist. Laiahaardeline kahepoolsus ELi ja India vahel ei ole tähtis mitte ainult meile endile, vaid kogu maailmale.
<SPEAKER ID="074" NAME="Mirosław Mariusz Piotrowski" AFFILIATION="UEN">
(PL) Hr juhataja, Euroopa on üles ehitatud kristlusele ja peaksime alati juhinduma kristlikest väärtustest. Üks Euroopa Liidu põhiõigusi on usuvabadus. Seda tuleks Euroopa Liidu ja teiste riikide vaheliste suhete kontekstis rõhutada. Kristlaste vastu suunatud rünnakud Indias, nende tagakiusamine ja nende kirikute hävitamine on esile kutsunud suurt muret. India ametivõimud ei ole suutnud tegutseda, näidates niiviisi oma nõusolekut terroristlike rünnakute laienemisele. ELi-India tulevase tippkohtumise kontekstis oleks kohane pidada India ametivõimude selgesõnalistest kommentaaridest tingitud kõnelusi. India ametivõimud peaksid viivitamatult kindlustama kõigi võimalike meetmete rakendamise, et peatada kristlaste tagakiusamine ja tagada selliste tegude eest vastutavate isikute karistamine. Veelgi enam, Euroopa Liit ei saa teha mingeid mööndusi, sealhulgas kaubanduse osas, riikidele, kus põhiõigusi karistamatult rikutakse. Euroopa Parlament peab edastama selgesõnaliselt, et selliste väärtuste kaitsmine on meile lühiajalistest majanduslikest huvidest olulisem.
<SPEAKER ID="075" NAME="Christa Klaß" AFFILIATION="PPE-DE">
(DE) Hr juhataja, lugupeetud volinik, daamid ja härrad, ELi-India tippkohtumine märgib uut etappi ELi-India vaheliste suhete tugevdamisel. Me soovime India majanduslikku arengut edendada.
<P>
Siiski jälgime väga teraselt ka seda, mis inimõiguste ja -väärikuse konteksti puutuvalt India piirkondades toimub. Peaaegu kõik eelkõnelejad mainisid hiljuti aset leidnud kristlaste tagakiusamist ja ka selliste teemade üle tuleb tippkohtumisel arutleda. Nimetatud uue konflikti kutsus esile Maailma Hindu Nõukogu vaimse juhi ja liikme mõrvamine 23. augustil käesoleval aastal. See ei ole esimene kristlaste vastu suunatud rünnak ja seetõttu on umbes 60 000 kristlast ainuüksi Orissa osariigist oma kodudest põgenenud. Kristlastest on saanud tagakiusamise, alanduse, kuritarvitamise ja mõrvade ohvrid. Kristlike kogukondade liikmete kodusid, kirikuid ja kloostreid rüüstatakse ja hävitatakse.
<P>
India valitsus peab tagama riigis elavatele kristlastele õiguse elule ja vabadusele. Majanduslikku õitsengut ja stabiilsust on võimalik saavutada vaid inimeste vabaduse kaudu.
<SPEAKER ID="076" NAME="Reinhard Rack" AFFILIATION="PPE-DE">
(DE) Hr juhataja, India ja Euroopa vajavad rohkem ja paremaid omavahelisi kontakte kõigil tasanditel, kuid eelkõige tavainimeste, näiteks äriinimeste, turistide ja üliõpilaste vahel.
<P>
Lubage mul anda lühike kommentaar, mis on asjakohane ka eelnevalt arutletud komisjoni õigusloomeprogrammiga seoses. Me vajame rahvusvahelisse lennundusse korralikke, tegelikult kasutoovaid ja tõhusaid turvamääruseid, mitte ainult sümboolseid žeste. Seega oleks üks mõistlik ja tegelikkuses vajalik samm tühistada lõpuks mõttetud reeglid, mis keelavad reisijatel vedelikke pardale kaasa võtta, ja tulla välja mõistlikuma lahendusega.
<SPEAKER ID="077" NAME="Czesław Adam Siekierski" AFFILIATION="PPE-DE">
(PL) Hr juhataja, ELi-India tippkohtumise lähenedes tahaksime mõtiskleda suurenevate koostööväljavaadete üle Indiaga. Silmapaistvast edust hoolimata on ELi-India koostöö ikka veel märgatavalt vähem dünaamilisem kui ELi-Hiina suhted. EL on India peamine majanduspartner, kuid meie firmadel on siiski veel ruumi edendada oma positsiooni India majanduse nendes sektorites, kus toimub dünaamiline areng. Sellega viitan ma energia-, telekommunikatsiooni- ja masinaehitussektoritele. Samal ajal peaksime tagama, et äritegevuse väljavaade Indiaga ei viiks nende probleemide tähelepanuta jätmiseni, millega India inimkond silmitsi seisab. Kõige olulisemad nendest on laialt levinud vaesus, tervishoiu- ja haridussüsteemide ebaadekvaatsus, AIDSi epideemia ja märkimisväärsed sotsiaalsed kontrastid. Poliitikute, finantseerijate, kaupade ja oskusteabe lähetamisel ei tohiks me unustada vajadust humanitaarabi ja ravimite järele. Eelkõige ei tohiks me arvestamata jätta India usulise vabaduse motiivi.
<SPEAKER ID="078" NAME="Jean-Pierre Jouyet">
nõukogu eesistuja. - (FR) Hr juhataja, tahaksin kõiki käesoleva arutelu eest tänada. See näitas, millist tähtsust me ELi-India partnerluse arendamisele osutame, sest India on ülemaailmsele ja piirkondlikule stabiilsusele oma panust andev suurriik ja seda juba eespool mainitud põhjusel, et India on piirkonna suurima territooriumi ja rahvaarvuga ning kõige demokraatlikum riik, ja sellepärast, et India on riik, mis hoolimata mainitud raskustest toetab kultuurilist ja usulist pluralismi.
<P>
Vastuseks hr Tannocki ja teiste mureavaldustele ütleksin, et ELi-India dialoogi võtmeelement on terrorismivastane võitlus. Mis puutub Indiat tabanud terroristlikku vägivalda, siis mõistab EL hukka kõik rünnakud, mille ohvriks riik on langenud ja, nagu pr Gill sõnas, meie kaastunne on nende rünnakute ohvritega, mille eesmärk on hävitada India ühiskonna multietnilisus ja konfessionaalne mitmekesisus.
<P>
Mitmed kõnelejad viitasid üsna õigustatult vägivallale, tagakiusamisele ja rünnakutele, mis on suunatud kristlaste kogukonna vastu üldiselt ja Orissa kristlaste kogukonna vastu konkreetselt. Oleme nende sündmuste suhtes ülimalt valvsad olnud ja ilmselgelt pöördume tippkohtumisel nende juurde. Siiski, nagu pr Gill ütles, peame pakkuma konstruktiivset kriitikat ja veenduma, et kiidame India peaministri julget käitumist, millele mitmed kõnelejad viitasid, kuidas ta kirjeldas nimetatud sündmusi kui riiklikku häbiplekki ja saatis kiiresti Orissasse 3 000 politseinikku. Avaldame jätkuvalt sügavat muret erinevate usutunnistusega inimeste vastu suunatud rünnakute ja vägivalla suhtes, eelkõige kristlikes kogukondades. Kordame, et terrorismivastane võitlus peab leidma aset õigusriigi ja rahvusvahelise seaduse kontekstis.
<P>
Piirkondliku stabiilsuse küsimuse suhtes, mille tõstatasid teiste hulgas härrad Menéndez del Valle ja Berman, on Euroopa Liit palunud Birma olukorra lülitamist tippkohtumise päevakorda. EL soovib veenda kõiki Birma naabreid, et selle riigi demokraatlik reformimine ja rahulik üleminekuperiood on nende huvides. Arutame seda teemat India ja teiste riikidega. Ka meie soovime näha suuremat stabiilsust ja loodame, et läbirääkimised suudavad tuua tulemusi ka Kashmiri olukorra ja India-Pakistani suhete osas.
<P>
Mainitud sotsiaalsete teemade osas, sealhulgas pr Kallenbachi poolt puudutatud lapstööjõu küsimus, jagab nõukogu teie muret ja mitte ainult India suhtes. Peame oma India partneritega läbirääkimisi tegevuskava üle, mille eesmärk on tugevdada kohustusi ühendatud sotsiaalse vastutuse, korraliku töö ja lapstööjõu vastu võitlemise jõupingutuste suhtes. Oleme muutnud Rahvusvahelise Tööjõuorganisatsiooni standarditega kooskõlas olevad töötajate põhiõigusi puudutavad sätted ELi-India läbirääkimiste osaks sellisel tundlikul teemal nagu kaubandus- ja investeerimisleping. Nagu eespool mainisin, siis jagan osaliselt pr Gilli arvamust, mis tundub mulle väga tasakaalustatud. Me peaksime seisma kõigi terrorismirünnakute ohvrite eest ja peame kritiseerima Indiat, kui tema poolt kasutusele võetud vastumeetmed tunduvad meile ebapiisavad, kuid samas peame India ametivõime asjakohases tegevuses ka toetama.
<P>
Mis puudutab kommentaare tuumakoostöö kohta, siis tahaksin teile meelde tuletada, et 6. septembril 2008. aastal sõlmisid tuumatarneriigid kokkuleppe, kus ollakse nõus mööndusega, et teha võimalikuks kaubandussuhete rajamine Indiaga tsiviileesmärgil kasutatava tuumaenergia valdkonnas Rahvusvahelise Tuumaenergiaagentuuri järelevalve all, selle nõusolekul ja selle poolt määratud tingimusi austades. Tahaksin samuti rõhutada, et India on tõotanud pikendada oma tuumakatsetuste moratooriumi ning et tsiviileesmärgil ja militaarsel eesmärgil kasutatavaid programme ei tohiks segi ajada.
<P>
Kokkuvõtteks kordan ma, et EL on püsiva dialoogi rajamisel kõigi esilekerkivate riikidega üksi ja üksi ka selles suhtes, mis puudutab igale partnerile sarnaste inimõiguste rakendamist koos kohustusliku klausliga, mis ilmneb kõigis alates 1995. aastast sõlmitud uutes lepingutes ja mis nõuab rahvusvahelise seaduse austamist, olgu see siis Rahvusvahelise kriminaalkohtu, ÜRO poliitiliste õiguste konventsiooni või sotsiaalsete ja keskkonnaõiguste rakendamise vormis. See kehtib kõigi esilekerkivate riikide, sealhulgas meie India partnerite kohta.
<SPEAKER ID="079" NAME="Margot Wallström">
komisjoni asepresident. - Hr juhataja, austatud liikmed, lubage mul peaaegu telegrammistiilis mõningatele teie üksikasjalikele küsimustele vastata ja mõned punktid lisada.
<P>
Esiteks, killuke informatsiooni, mille ma leian kõigile India-ELi koostöö teemaga seotud olevatele isikutele tähtsa olevat, puudutab hiljutist üleujutust Bihari osariigis, kus Euroopa Komisjon selle katastroofi ohvritele abi pakub. Komisjon muretses 2 miljonit eurot hädaabitoetuseks, et katta kõige pakilisemad vajadused toidu, peavarju, vee, tervishoiu ja arstiabi osas. See abi läks nii kodudest lahkuma sunnitud kui kannatada saanud küladesse jäänud inimestele. Leian, et teil on tähtis seda teada.
<P>
Puudutati tsiviillennunduse küsimust. Põhimõtteliselt peaks lisaks koostöölepingu allkirjastamisele tippkohtumisel saama allkirja ka uue tsiviillennunduse koostööprogrammi rahastamisleping, mis katab 12,5 miljonit eurot. See on suurim summa Euroopa Ühenduselt kolmanda riigi lennunduse rahastamiseks.
<P>
Tahaksin öelda veel mõned sõnad kliimamuutuse kohta, sest loomulikult on meie huvides kaasata India Kyoto-järgse perioodi režiimi loomisesse. Nagu te teate, võtame Indiale vastupidise seisukoha, et kliimamuutusega seotud meetmed ei ole majandusliku arenguga vastandlikud. Vastupidi, need meetmed võivad meid aidata ja me nõuame tungivalt India ennetavat tegevust eelseisval Poznani konverentsil Kyoto-järgseks perioodiks ettevalmistumisel ja lepingu üle käivatel läbirääkimistel Kopenhaagenis. Meil on hea põhjus eeldada, et sellel tippkohtumisel võetakse vastu energia- ja kliimamuutuse tööprogramm ja see on ülioluline osa ELi-India koostöös.
<P>
Loomulikult jälgime väga täpselt kogukondlikku vägivalda Orissa osariigis ja mõistame selle hukka. Tõstatasime Orissa küsimuse viimasel inimõiguste üle peetud dialoogil veebruaris, paludes ametivõimudelt sellise vägivalla takistamist. Samuti tõstatasime teema India riikliku inimõiguste komisjoni ja riikliku vähemuste komisjoniga. Tõstatame selle teema ka eeloleval tippkohtumisel raporti alusel, mida Delhis olev missioonijuht palus.
<P>
Lõpetuseks tahaksin ELi-India dialoogi teemal pr Gillile öelda, et komisjon on valmistunud informeerima parlamenti uuesti läbi vaadatud ühise tegevuskava prioriteetidest. Meie välissuhete osakond korraldab regulaarseid kohtumisi kõigi India asjadega otseselt seotud ametkondadega ja parlamendi sekretariaadi esindaja on alati nendele kohtumistele kutsutud, kuid ma leian, et on tähtis seda väga praktilisel viisil järjekindlalt jälgida.
<P>
Tänan teid väga selle arutluse eest. Loomulikult teavitame komisjoni kõigist teie üksikasjalikest ja põhjendatult teadlikest seisukohtadest.
<SPEAKER ID="080" NAME="Juhataja">
Olen saanud kuus resolutsiooni ettepanekutvastavalt kodukorra artikli 103 lõikele 2.
<P>
Arutelu on lõppenud.
<P>
Hääletamine toimub kolmapäeval.
<P>
Kirjalikud seisukohavõtud (kodukorra artikkel 142)
<SPEAKER ID="977" NAME="Sylwester Chruszcz  " AFFILIATION="NI">
kirjalikult. - (PL) Valmistudes ELi-India tippkohtumiseks Marseille's 29. septembril, tahaksin juhtida tähelepanu teatud dramaatilistele sündmustele. Pean silmas augustis toimunud kristlaste vastu suunatud vägivallalainet ja massimõrvu Indias, nimelt Orissas. Euroopa Parlament peaks sellised sündmused valjult hukka mõistma. Usuvähemuste esindajate tapatalgute kontekstis tekitab muret ka poliitilise käitumise teema. Tahaksin väljendada oma sügavat kurbust ja muret kristlaste vastu suunatud rünnakute pärast Orissas ning eelkõige Kandhamali piirkonnas. Samuti tahaksin rõhutada vajadust tagada ohvritele viivitamatu abi ja toetus.
<SPEAKER ID="976" NAME="Filip Kaczmarek  " AFFILIATION="PPE-DE">
kirjalikult. - (PL) India on Euroopa Liidu tähtis partner, kelle saavutused on muljetavaldavad nii poliitikas kui majanduses. India-ELi vaheliste suhete jätkuvaks arenguks on võimalus olemas. Sellised suhted võivad olla vastastikku kasulikud. Siiski tundub, et India ja meie vastastikuste suhete arengule on tõsine takistus, mis India potentsiaali märkimisväärselt vähendab. Usun, et selline takistus on Indias praegu kehtiv kastisüsteem. India ametivõimud peaksid tegema kõik jõupingutused, et India ühiskonda selle süsteemi negatiivsetest ja mõnikord ka suisa traagilistest tagajärgedest puhastada. Sellistel juhtudel ei piisa ainult seadusloomest ja poliitilistest deklaratsioonidest. Tegelikult on tähtis sotsiaalsete suhete ja ebainimlike traditsioonide muutmine. See ei ole kerge ülesanne ja kiireid tulemusi pole mõtet loota. Väljavaade pikaajaliseks tegevuseks ei tohiks meid veenda mitte tegutsema. Vastupidi, me peaksime India jõupingutusi selles tähtsas ettevõtmises toetama. Loodan, et eelseisev ELi-India tippkohtumine aitab nõrgendada India kastisüsteemi ja arendada inimõiguste ja kodanikuõiguste standardeid maailma suurimas demokraatlikus riigis.
