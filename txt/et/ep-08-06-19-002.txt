<CHAPTER ID="002">
Üleeuroopalise turvalisema, puhtama ja tõhusama liikuvuse suunas: esimene aruanne intelligentse auto kohta (arutelu)
<SPEAKER ID="006" NAME="Juhataja">
Järgmine päevakorrapunkt on arutelu transpordi- ja turismikomisjoni nimel Zita Gurmai esitatud raporti üle, mille pealkiri on "Üleeuroopalise turvalisema, puhtama ja tõhusama liikuvuse suunas: esimene aruanne intelligentse auto kohta”.
<SPEAKER ID="007" NAME="Zita Gurmai">
raportöör. - (HU) Tänan teid. Proua juhataja, volinik, daamid ja härrad, oma igapäevaelus sõltume järjest enam transpordist. Ka Euroopa majandus sõltub tõhusa maanteetranspordi olemasolust. Tihenev liiklus aga on põhjustanud tõsiste sotsiaalsete probleemide kasvu. See põhjustab ummikuid teedel ja linnapiirkondades, tekitab tõsiseid keskkonna- ja terviseprobleeme, raiskab energiat ning ennekõike põhjustab õnnetusi. Lühidalt, siin on mõned šokeerivad statistilised andmed: maanteeliikluse põhjustatud aastane süsinikdioksiidi emissioon on kokku 835 miljonit tonni, 40 000 inimest hukkub igal aastal teedel; liiklusummikutega seonduvad kulud Euroopa Liidus ulatuvad 50 miljardi euroni aastas, mis moodustab 0,5 % ühenduse SKTst, ja aastaks 2010 võib see arv tõusta 1 %-ni ELi SKTst.
<P>
Mul on siiski ka üks hea uudis: neid probleeme saab leevendada. Elektrooniline stabiilsuskontroll aitaks igal aastal päästa umbes 4000 inimese elu ja kui sõidukis olev hädaabikõnesüsteem eCall käivituks täielikult kogu Euroopas, saaks maanteel toimunud vigastuste ja surmajuhtumite arvu vähendada koguni 5-15 %. See säästaks aastas enam kui 2500 inimelu ja kujutaks endast majanduslikku kokkuhoidu 22 miljardi euro ulatuses. Vastav tarkvara ja reaalajas teave liikluskeskustes võimaldaksid liiklusummikuid 40 % ulatuses vähendada.
<P>
Isegi nendest vähestest arvudest, mida ma välja tõin, on selge, et intelligentsetel sõidukisüsteemidel on vaieldamatud eelised, kuid nende kasutamine on olnud seni piiratud; Ühendriikides seevastu muutub elektrooniline stabiilsuskontroll kohustuslikuks kõikidel uutel sõidukitel alates 2012. aastast. Peamine põhjus, miks need süsteemid rohkem levinud ei ole, on see, et need on kallid ja puudub vastav teave ning intelligentne infrastruktuur. Peame aga endalt küsima, kas me saame lubada olukorda, kus Euroopa kodanikel ei ole võimalust nautida oma õigusi? Teate, ma usun, et neil kõigil, ja ka meil kõigil, on õigus turvalisele, säästvale ja tõhusale liikuvusele.
<P>
Kuna liikuvus on kasvanud ja kasvab jätkuvalt, on probleemid, millest ma rääkisin, oma mastaabilt üleeuroopalised, ja kui liikuvust on vähem kui optimaalne või see ei ole turvaline, siis peame reageerima Euroopa tasandil. Turutõkked tuleb kõrvaldada, nõudlust intelligentse kommunikatsioonitehnika järele tõsta ja Euroopa tasemel tuleb arendada koostalitlusvõimelist intelligentset infrastruktuuri. Tuleb säilitada ja edendada Euroopa teadus- ja arendustegevuse juba saavutatud tulemusi side- ja infotehnoloogia vallas, eriti neid, mis on seotud sõiduki käsitsemisega. Kõik need asjad on Euroopa majanduse ja ühiskonna jaoks asendamatud, samuti on need ka Euroopa tööstuse huvides, arvestades, et peamised konkurendid on Jaapani ja Ühendriikide vastavad tööstussektorid (kui esitada ainult üks või kaks näidet). Euroopa otsustajad on seda mõistnud ja seetõttu on intelligentse auto algatus lipulaevaks i2010 algatuse raames.
<P>
Seetõttu tervitan ma Euroopa Komisjoni teatist ja toetan asjaomaste osapoolte tehtavaid jõupingutusi intelligentsete info- ja turvatehnoloogiate kasutamise laiendamiseks autodes. Peame tunnistama, et protsess on alles lapsekingades, kuid nüüd on meil teavet arengute kohta, mis on toimunud intelligentse auto initsiatiivi käivitamisest alates. See töö, mis me juba teinud oleme, pole tähtsusetu, ja me teeme arvestatavaid edusamme. Samal ajal aga ootan suure põnevusega järgmist arenguaruannet ja ma olen kindel, et ka mina oma tagasihoidlike ressurssidega olen kaasa aidanud eesmärgile edendada elupäästva, keskkonnaohutu, liiklust optimeeriva süsteemi käivitamist nii laias ulatuses, kui on võimalik.
<P>
Lõpuks tahaksin kasutada juhust ja tänada kõiki, kes on mind selles töös aidanud: Euroopa Komisjoni infoühiskonna ja meedia peadirektoraati, Euroopa Parlamendi transpordi- ja turismikomisjoni sekretariaati; ma tänan oma kaasliikmeid täiskogul ja neid, kes täna siin viibida ei saa, nende kommentaaride ja muudatusettepanekute eest, ma tänan erialaorganisatsioone kõigi kasulike nõuannete, kutsete ja selgituste eest. Tänan teid kõiki koostöö eest.
<SPEAKER ID="008" NAME="Antonio Tajani">
komisjoni liige. - (IT) Proua juhataja, daamid ja härrad, pr Gurmai, kuigi ma esindan täna siin volinik Redingit, kelle vastutusalasse tänane arutelu kuulub, leian ma, et see teema on erakordse tähtsusega, olles osa strateegiast, mida komisjon ja osakond, mida esindan, kavatsevad järgmise paari aasta jooksul järgida, see tähendab strateegiast liikluses toimunud surmajuhtumite arvu vähendamise kohta Euroopa Liidus.
<P>
Meie kohus on pidada seda initsiatiivi poliitiliseks prioriteediks; kodanikud jälgivad meid ja eriti noored ootavad meilt vastuseid, nõuandeid, ettepanekuid ning ideid selleks, et nad saaksid Euroopa Liidu teid oma eluga riskimata kasutada.
<P>
Seetõttu on tänane arutelu, nagu ka eileõhtune arutelu, erakordse tähtsusega ja ka Euroopa Komisjoni korraldatavad üritused on erakordse tähtsusega. 10. juulil toimub Brüsselis noortele mõeldud üritus, kus neil on võimalik arutleda liiklusohutuse teemal, ja terve rida liiklusohutuse teemalisi üritusi toimub Prantsusmaa eesistujaks olemise ajal, millest kõige tähtsam toimub 13. oktoobril Pariisis, kuid ka teistes Euroopa linnades valmistatakse selles sektoris ette üritusi, mille eesmärgiks on ühiskonna teadlikkuse tõstmine ning eriti noorte teadlikkuse tõstmine.
<P>
Proua juhataja, daamid ja härrad, tänase arutelu seisukohast sooviksin tänada tervet parlamenti ja õnnitleda raportööri suurepärase ja ulatusliku töö eest. Eriliselt tervitan ma fakti, et raportis tunnustatakse intelligentse auto algatuse edendatavate tehnoloogiate ja süsteemide suurt potentsiaali. Parlamendi toetus on määrava tähtsusega, kui need süsteemid jõuavad liiklejateni.
<P>
Algusest peale on selle algatuse keskpunktiks, sihtmärgiks olnud kodanikud. Liiklejatena on kodanikud liikuvuse vallas järjest raskemate valikute ees ja avaliku ning erasektori saadetavad sõnumid on mõnel juhul segadust tekitavad või isegi vasturääkivad. Seega tervitan ma parlamendi üleskutset täiendavate meetmete rakendamiseks, nagu ergutused, autojuhtide koolitus ja kasutajatele suunatud teabekampaaniad, mis aitaksid turvalisematel ja ökoloogilisematel sõidukitel suuremat turuosa võita.
<P>
Eriti minule, kes ma juba mitu aastat olen selle parlamendi liige, on väga julgustav näha, et täiskogu tunnustab eCalli kui ühte intelligentse auto algatuse võtmeprioriteeti. eCalli tulemusena oleme teinud suuri edusamme ning selle aasta lõpus esitab komisjon parlamendile ja nõukogule uue teatise, milles määratakse eCalli saavutamiseks vajalikud viimased etapid.
<P>
Samuti olen ma parlamendile tänulik toetuse eest meie püüdlustele avastada parim viis energiatõhususe saavutamiseks ja CO2 emissiooni vähendamiseks intelligentsete tehnoloogiate abil ning meie juhendamise eest võimalike rakendatavate meetmete osas. See sektor on siiski alles algusjärgus ja määrus CO2 emissiooni vähendamise eesmärkide kohta vajab alles rakendamist; ma mõtlen taas täiendavatele meetmetele transpordisektoris, mis põhineksid eriti just integreeritud lähenemisviisil. Parlamendi toetus selles küsimuses on otsustava tähtsusega.
<SPEAKER ID="009" NAME="Dieter-Lebrecht Koch">
fraktsiooni PPE-DE nimel. - (DE) Proua juhataja, volinik, daamid ja härrad, ühiskond peaks suuremast liiklusohutuse potentsiaalist kahel viisil kasu saama. Sel põhjusel kutsun ma koos täna arutatava raportiga üles täiendavale uurimistööle ja haridusele juhi abisüsteemide ohutusalase kasu osas. Enamikul inimestest ei ole nende süsteemide osas mingit praktilist kogemust ja seetõttu ei saa nad ka hinnata, et esiteks on juhi abisüsteemidel vaieldamatu turvapotentsiaal - põhjustab ju juhi eksimus 80 % liiklusõnnetustest - teiseks, et need muudavad juhtimise vähem stressi tekitavaks, kolmandaks, et need toetavad juhti ja kergendavad neil lasuvat koormat neilt lõplikku vastutust võtmata, ja neljandaks, et need soodustavad ökonoomset ja keskkonnasõbralikku sõidustiili. Vastavalt hiljutistele uuringutele suudaksid juhi abisüsteemid ennetada kuni 1/3 kõikidest raskest õnnetustest, kui kõik juhid neid kasutaksid.
<P>
Sellised süsteemid nagu adaptiivne kiirushoidik (ACC), ümberreastumise abiseade ja elektrooniline stabiilsuskontroll (ESC) on tehniliselt hästi arendatud ja väga töökindlad. Teisest küljest peavad need samuti läbima regulaarse tehnilise kontrolli ja neid tuleb testida pärast suuremat avariijärgset remonti. Intelligentsed sõidukisüsteemid aitavad riskantseid olukordi sootuks vältida ja juhil lasuvat koormat kergendades viivad need lõdvestunuma ja ettenägelikuma sõidustiilini.
<P>
Kahjuks ei ole need süsteemid veel sõidukite standardkoostisosad. Vision Zerole vaatamata toimuvad siiski ka tulevikus liiklusõnnetused. 2010. aasta lõpust on kõik uued sõidukid varustatud elektroonilise satelliidipõhise eCalli hädaabikõne süsteemiga, et professionaalset abi oleks võimalik osutada kohe pärast liiklusõnnetust nn kuldse tunni jooksul, nagu arstid seda nimetavad.
<P>
Euroopa hädaabinumbri 112 kaudu saavad hädaabikeskus ja päästeteenistused kiire automaatteate õnnetuse toimumisest ja selle toimumise täpsest asukohast. Päästeteenistuse kohale jõudmiseni peaks aga igaüks meist olema suuteline osutama esmaabi. Kaasaegsete sõidukite kabiinis on aga tundlike seadmete ülekoormuse oht. Igapäevaste funktsioonide, nagu kliimaseadme, autoraadiote ja navigatsioonisüsteemide üha keerukam toimimine koos abisüsteemide - nagu automaatne parkimissüsteem, kaitseraua kontrollseadmed, alkoholi ja ülekoormuse vastane lukustus - ning muude seadmete saadetud heli- ja visuaalsete signaalidega võivad juhte häirida või isegi üle koormata.
<P>
Kogu selle potentsiaali juures jääb probleemiks sõidukipargi väljavahetamine. See on peamiselt maksejõu küsimus. Kahjuks meie sõidukite keskmine vanus kasvab, mitte ei kahane. Sõidukid peavad jääma taskukohasteks. See on meie kohustus.
<P>
Lõpuks lubage mul avaldada suurt tänu pr Gurmaile väljapaistva töö eest.
<SPEAKER ID="010" NAME="Silvia-Adriana Ţicău">
fraktsiooni PSE nimel. - (RO) Proua juhataja, hr volinik, kallid kolleegid. Soovin õnnitleda pr Gurmaid raporti eest ja ma olen veendunud, et samuti tänu temale kujuneb ambitsioonikamaks komisjoni 2008. aasta sügisel kavandatav tegevuskava intelligentsete autode kasutuselevõtu kiirendamise motiveerimiseks.
<P>
2006. aastal käivitatud intelligentse auto algatus on e2010, mis esindab komisjoni strateegilist infoühiskonna raamistikku aastani 2010, üks peaprojekte. Üheks e-ohutuse programmi osaks on 2010. aastaks eCalli süsteemi rakendamine, mis helistab automaatselt päästeteenistusse ja edastab andmeid sõiduki täpse asukoha kohta. Siiski on oluline, et liikmesriigid kirjutaksid alla vastastikkuse mõistmise memorandumile. Ma toetan selle süsteemi standardvarustusena kasutuselevõttu kõigis uutes autodes alates 2010. aastast.
<P>
Elektroonilise stabiilsuskontrolli kasutuselevõtuga, mis vähendab külglibisemise ohtu, oleks igal aastal Euroopas võimalik säästa 4000 inimelu. Kahjuks on vastavalt autotootjate strateegiale need seadmed saadaval suhteliselt väikeses koguses ja tihti väga kallis lisavarustuspaketis. Usun, et meile ei piisa, kui seame eesmärgiks, et alates 2012. aastast peaks stabiilsuskontroll olema saadaval kõikidel mudelitel, vaid on samuti oluline kasutusele võtta vahendeid, mis motiveerivad ostjat seda valima. On välja selgitatud, et 60 % laupkokkupõrgetest oleks võimalik vältida, kui juhtidel oleks pidurdamise abisüsteem ja õnnetuste vältimise tehnoloogia. Samuti võivad nähtavust parandavad süsteemid, mis varustavad auto adapteeruvate esilaternatega, vähendada jalakäijatega toimunud surmaga lõppevaid õnnetusi kuni 30 % võrra ja jalgratturitega toimunud õnnetusi kuni 15 % võrra.
<P>
Pean andmete konfidentsiaalsuse tagamist äärmiselt oluliseks ja juhin tähelepanu tõsiasjale, et on muutunud kiireloomuliseks õigusliku vastutuse küsimus õnnetuste puhul selliste autodega, mis on varustatud pidurdamise abisüsteemi või külglibisemisvastase seadmega. Autotööstus peaks rakendama REPONSE'i koostatud hea tava Euroopa koodeksit eesmärgiga arendada ja testida tipptehnilisi abisüsteeme tootjate... autojuhtide jaoks.
<P>
Lõpetuseks arvan, et ühenduse ja riiklike rahaliste toetusskeemide olemasolu intelligentsete autode ostmiseks on nende süsteemide laiahaardelise kasutuse seisukohast ülioluline. Sooviksin õnnitleda pr Gurmaid raporti eest ja me tõepoolest ootame komisjonilt ambitsioonikat plaani intelligentsete autode kasutuselevõtuks.
<SPEAKER ID="011" NAME="Paweł Bartłomiej Piskorski">
fraktsiooni ALDE nimel. - (PL) Pr juhataja, volinik, nagu me eile juba ütlesime, olete tulnud oma uues ametis siia eriliselt heal ajal: meie transpordialase arutelu vältel.
<P>
Nende päevade jooksul oleme arutanud erinevaid küsimusi, mis parandaksid liiklusohutust ja transpordi kvaliteeti. Kaks päeva tagasi rääkisime jalakäijate ja jalgratturite ohutusest, eile arutasime ohtlike materjalide vedu ja turvalisi liiklussüsteeme. Täna vaatleme sõidukeid endid, ehk seda, kuidas muuta Euroopa Liidus inimeste kasutatavad sõidukid nii ohutuks kui võimalik.
<P>
Meie jaoks on eesmärk selge: võimaldada ELi kodanikel tõhusamalt liikuda ja muuta nende elu mugavamaks, kuid samas peaksid nad ka tundma end turvalisemalt, nii et tänu määrustele saaksime öelda oma valijatele, öelda rahvale, et oleme teinud positiivse panuse. Euroopa Parlamendi võetud spetsiifilised meetmed ei näita mitte ainult selle täiskogu tähtsust, vaid need näitavad samuti, et Euroopa õigusloome ja Euroopa institutsioonid toovad igaühe ellu midagi positiivset ja käegakatsutavat.
<P>
Me ei tohiks unustada, et kui me arutleme sõidukite turvalisemaks muutmise algatuste üle, siis peame meeles pidama kahte asja. Esiteks, me arutleme auto enda ja kõikide süsteemide üle: kiiruse kontrollsüsteemid, stabiilsuskontrolli süsteemid, pikivahet hoidvad süsteemid, kõik need abisüsteemid koos navigatsioonisüsteemiga on väga olulised asjad, mis parandavad auto funktsioneerimist, mida kasutavad need, kes liiklevad teel.
<P>
Me peaksime siiski ka meeles pidama, ja nendes kõnedes on kohane seda rõhutada, et meie kodanike jaoks, nende jaoks, kes teedel liiklevad, on väga oluline ka side küsimus juhul, kui peaks toimuma tragöödia, liiklusõnnetus või mõni muu õnnetus. Meie kodanikud peaksid tundma kindlust, et tänu tehnilistele seadmetele ja süsteemidele, mis me kasutusele võtame, saavad nad abi nii kiiresti kui võimalik.
<P>
Need mõlemad küsimused on väga olulised. Mõlemad, see tähendab tõhusad infosüsteemid, mis tagavad abi saabumise õnnetuse korral, ja samas ka süsteemid, mis täiustavad sõidukeid endid.
<P>
Arutledes selle raporti üle, mida minu fraktsioon toetab, peame meeles pidama ka selle kitsendusi. Kõigepealt, kui räägime intelligentsest autost, siis ei tohi me unustada, et väga oluline osa intelligentsest autost on intelligentne juht. See pole vähem oluline seik ja koolituse küsimus on väga tähtis. Oleme arvukatel juhtudel avastanud, et tehnilise progressiga ei kaasnenud ohutuse paranemist. Miks? Vaatamata täiustunud tehnoloogiale ja kiirematele autodele, tundsid juhid end autoga sõites võitmatutena. Paremad teed tähendasid seda, et nad võisid sõita kiiremini. Sel põhjusel on samuti väga oluline koolituse küsimus, kus näidataks, mida on kaasaegses tehnoloogias uut, kuid samuti näidataks ka selle puudusi ja seda, kuidas juhid ei tohiks väärkasutada seda kaasaegset tehnoloogiat, mille me loodetavasti rakendame.
<P>
Samuti on tõstatatud ka turujõudude küsimus, meil ei ole garantiid, et meie vastu võetud määrused, kui head, kasulikud, sobivad ja tulusad need juhtide jaoks ka poleks, annavad tulemuseks sõidukite kohese väljavahetamise nende vastu, mida peame turvalisemateks, tõhusamateks ja kergemini kasutatavateks. Meil ei ole garantiisid, kuna mõistagi on olemas hinnabarjäär. See barjäär võib juurdepääsu nendele sõidukitele tõsiselt piirata. Ma ei toeta süsteeme, mis hõlmavad rahastamist, ja samuti on nii komisjoni kui ka meie kõigi jaoks teatud intellektuaalseks väljakutseks teada, mida teha, mitte ainult valmistada ohutumaid sõidukeid ja ehitada paremaid teid, vaid panna meie kodanikke, Euroopa Liidu kodanikke, tahtma neid kasutada ja omama selleks vajalikke rahalisi vahendeid.
<P>
Sooviksin väga tänada raportööri ja avaldada veel kord oma suurt toetust raportile.
<SPEAKER ID="012" NAME="Sepp Kusstatscher">
fraktsiooni Verts/ALE nimel. - (DE) Pr juhataja, volinik, keda ma tervitan kui uustulnukat meie täiskogus, daamid ja härrad, siin meie ees on raport, mis on tulvil soovitusi. Ma tunnustan pr Gurmaid raportis sisalduvate ideede rohkuse eest, mis on suunatud meie teedel liikuvate sõidukite tehnilise taseme täiustamisele.
<P>
Sissejuhatuse mõttes ei saa ma aga jätta tegemata tähelepanekut väljendite "intelligentne sõiduk”, "intelligentne infrastruktuur” ja "intelligentsed turvaseadmed” kohta. Nagu ma transpordi- ja turismikomisjonis juba öelnud olen, pean ma nende väljendite kasutamist autode ja teede puhul täielikult vastvõetamatuks. Intellegentia, intellegere, intellegens - need ladinakeelsed terminid puudutavad taipamist, tajumist ja mõistmist. Need osutavad inimeste kognitiivsele võimele, nende võimele mõista, eristada, probleeme lahendada ja teadmisi kasutada. Puhtalt lingvistilisest seisukohast on intelligentsetest autodest ja intelligentsetest teedest rääkimine täielik rumalus!
<P>
Selgitavas sõnavõtus oma raporti kohta kirjutab pr Gurmai: "Järjest suurenev liiklus põhjustab tõsiseid sotsiaalseid ja keskkonnaalaseid probleeme: ummikud teedevõrgustikus ja linnaaladel, kahju keskkonnale ja rahvatervisele, energia raiskamine, liiklusõnnetused ja eelkõige tarbetu inimelude kadu”. Ma nõustun täielikult. Ma ei ürita eitada, et sedasorti nutikas tehnoloogia, mida raportis külluslikult esineb, võib aidata muuta liiklust ohutumaks ja keskkonnasõbralikumaks. See on aga vaid poolik lahendus tõelistele sotsiaalsetele ja keskkonnaprobleemidele.
<P>
Viimasel ajal olen ma viibinud paljude koolide klassiruumides. Nende külastuste jooksul olen ma kasutanud juhust ja küsinud põhi- ja keskkooli õpilastelt, mida peavad nemad arvukate liiklusõnnetuste peamiseks põhjuseks. Esimesed vastused on alati "liiga kiire ja ohtlik sõidustiil ning joobes juhtimine”. Need lahendused, mida me siin välja pakume, on aga peaaegu täielikult mootoritööstuse esitatud, mis üritab müüa üha enam uusi ja tehniliselt arenenud sõidukeid.
<P>
Kui probleemiks on tõusvad kütusehinnad, kui on kiire vajadus vähendada üldist energiatarbimist, kui CO2 emissiooni vastutustundetult kõrge tase vajab alandamist ja kui me tahame midagi teha kliimamuutusega võitlemiseks, siis ei pane neid asju õiges suunas liikuma filosoofia, mille eesmärk on järjest rohkem, järjest kõrgemale, järjest kiiremini, järjest rohkem arengut ja mobiilsust, kuid pigem hoopis erineva elustiili omaksvõtt, mille osaks on suurem aeglus, mõõdukus ja kokkuhoidlikkus.
<P>
On üks küsimus, mille ma pean vaidlustama. Raportöör kirjutab: "Võtmeküsimus on taskukohasus tarbijatele. Paljud tarbijad lihtsalt ei saa endale kõnealuseid süsteeme lubada. Seetõttu on oluline, et intelligentsed transpordisüsteemid muutuksid taskukohasteks ja laialdaselt kättesaadavateks nii pea kui võimalik”. Heidelbergis asuv keskkonna- ja prognoosiinstituut (UPI) arvutas mõned aastad tagasi, et kui võtta arvesse kõiki otseseid ja kaudseid transpordikulusid, siis saab keskmine Saksa auto valitsuselt, ehk teisisõnu maksumaksjalt, toetust umbes 3000 euro ulatuses aastas. On vastuvõetamatu, et keskkonna hävitamine ja riskid rahvatervisele saavad toetust. Vastupidi, need, kes põhjustavad kahju, peaksid maksma vastavalt kulude läbipaistvuse põhimõttele.
<P>
Teede ehitamine ja hooldus ei ole ainsad kulufaktorid. Seda on ka maakasutus ja mitmesugune kahju loodusele ning inimtervisele. Palun ärge mõistke mind valesti, ma ei ole parema tehnoloogia vastu, kuid ma olen vastu sellele pimedale usule tehnoloogiasse. Kui tahame liikuvust toetada, peaksime toetama peamiselt raudteetransporti, kohalikku ühistransporti, jalgrattureid ja jalakäijaid. See oleks intelligentsem, tervislikum, ohutum ja keskkonnasõbralikum.
<SPEAKER ID="013" NAME="Wiesław Stefan Kuc">
fraktsiooni UEN nimel. - (PL) Pr juhataja, Zita Gurmai koostatud raport ja selles sisalduvad soovitused on järjekordseks sammuks liiklusohutuse parandamisel Euroopa Liidus. Enamik meist kasutab nendel teedel sõidukeid. Need on varustatud tehnoloogiaga, mis pidevalt täieneb: katalüsaatorid, ABS, ASC, tuled, turvavööd ja nii edasi. Nagu alati, on siingi üks "aga”. Üldiselt paigaldatakse need elektroonilised seadmed kallitele autodele, mis läbivad ohutusteste, millel on kägardustsoonid ning mis on varustatud mitmete turvapatjade ja spetsiaalsete vöödega. Sellised sõidukid suudavad vastu pidada peaaegu igasugusele liiklusõnnetusele, kuid kahjuks on enamus sõidukeid meie teedel keskmisest või madalamast hinnaklassist. Veelgi olulisem on see, et selliste autode müük järjest suureneb ja autoajakirjade kohaselt tabab meid varsti Indiast, Hiinast ja muudest riikidest pärinevate odavate autode üleküllus. Mõistagi on hind seotud kvaliteedi ja seadmetega. Autodel, mis maksavad 2000 ja 5000 euro vahel, pole suurt midagi peale mootori, rooli, rataste, istmete ja mõnes riigis võimalik, et ka ühe turvavöö.
<P>
On väga julgustav, et sellises olukorras on inimesi, kes üritavad tõsta meie ohutust. Hinnad langevad jätkuvalt ja kohustuslike seadmete hulka on võimalik pidevalt laiendada. Mitte vaid turvavöösid või ökoloogilisi mootoreid. Ehk muutuvad tulevikus kohustuslikeks ABS või automaatne stabiilsuskontroll (ASC).
<P>
Sooviksin õnnitleda Zita Gurmaid innovatiivse raporti eest. Olen kindel, et vaatamata nende seadmete keerukatele nimedele ja toimimisele võetakse raport vastu mõistmise ja toetusega. Üritame võidelda surmaga lõppevate õnnetuste tohutu hulgaga ja meie fraktsioon toetab seda raportit samuti, nagu ka eelmisi, mida minu kaasliikmed eile arutasid.
<SPEAKER ID="014" NAME="Johannes Blokland">
fraktsiooni IND/DEM nimel. - (NL) Pr juhataja, olen raportöör pr Gurmaile raporti eest väga tänulik. Ta on valinud õige lähenemise. Muidugi on õigustatud hr Kusstatscheri filosoofiline kriitika termini "intelligentne auto” kohta. Mõistagi räägime siin tehisintellektist ja seega peame ka seda sõna kasutama.
<P>
Intelligentse auto resolutsioonis on kolm küsimust, mis vajavad selgitamist. Esiteks, intelligentse auto areng peab toimuma puhta keskkonna huvides. Teiseks, sellel arengul peab olema positiivne mõju liiklusohutusele. Mul on hea meel, et need küsimused toodi ka pr Gurmai raportis välja. Sooviksin teha ka järgnevad märkused.
<P>
Esiteks, pean oluliseks, et intelligentse auto arendamisel on tehtud jõupingutusi, et see vastaks Euroopa Liidu keskkonnaeesmärkidele. Raportis mainitakse, et Euroopa Komisjoni eesmärgiks on see, et uute sõiduautode ja kaubikute keskmine CO2 emissioon ei ületaks 120 grammi kilomeetri kohta. Lisaksin sellele, et 2020. aasta eesmärk on 80 grammi kilomeetri kohta. Ma usun, et intelligentsete autode arendamine võib olla abiks selle eesmärgi saavutamisel. Autode energiaallikate jätkusuutlikus arengus on kindlasti ka arvukalt teisi intelligentseid võimalusi CO2 emissiooni eesmärkide saavutamiseks.
<P>
Teiseks, ma ütleksin, et intelligentsete autode arendamine on ka liiklusohutuse huvides. Raportis on seda ulatuslikult arutatud, seega ma siin enam sellest rohkem ei räägi.
<P>
Mis puutub põhjendusse J, siis olgu selge, et vaatamata sellele, kas tehnoloogiline progress laseb juhtidel end tunda turvalisemalt ja seetõttu ka vähem vastutavana, sõltub turvaliselt sõitmine igast üksikust juhist. Seda põhimõtet tuleb alles rakendada ja on suurepärane, kui seda juhtidele meenutatakse.
<P>
Minu viimased märkused puudutavad raportit tervikuna. On oluline, et intelligentsete autode arendamist ei vaadeldaks eraldi intelligentse auto keskkonna arendamisest. See kombinatsioon pakub just saaste vähendamiseks ja liiklusohutuse tõstmiseks mitmeid võimalusi. Hea liiklussüsteem on ühiskonnale elulise tähtsusega. Peame vastu astuma tõsiasjale, et transport toimib keskkonna arvelt ja seostub jätkuvalt õnnetustega.
<P>
Intelligentsete transpordisüsteemide arendamine võib aga kindlasti kaasa aidata nende suurte negatiivsete mõjude vähendamisele transpordis. Seetõttu tahaksin veel kord tähelepanu tõmmata põhjendusele number 13. Ma ootan liikmesriikidelt ja Euroopa Komisjonilt tugevat toetust keskkonna- ja sõidukiohutuse lahenduste kasutuselevõtule.
<P>
Rõhutan samuti, et on oluline, et teavet intelligentsete transpordisüsteemide kohta jagataks korralikult. On pealegi tõenäoline, et teave saab kättesaadavaks nendes liikmesriikides, mis kannatavad suhteliselt vähem nende transpordi negatiivsete mõjude all, mida enne mainisin. Sel juhul oleks kasulik, kui arendataks välja süsteem, mis ühest küljest tagaks, et see oluline info muudetakse kättesaadavaks ka nendes liikmesriikides, kus on selle vastu suur huvi, ja teisest küljest võtaks arvesse intelligentsete transpordisüsteemide arendajate intellektuaalse omandi õigusi. Minu arvates peaksid liikmesriigid selles küsimuses tegema omavahel selgeid kokkuleppeid.
<SPEAKER ID="015" NAME="Luca Romagnoli" AFFILIATION="NI">
(IT) Pr juhataja, daamid ja härrad, õnnitlen pr Gurmaid suure hulga esitatud ideede eest; pean ütlema, et selles raportis on nii palju inim- ja tehisintelligentsi, ning ma loodan, et esimene saab alati eesõiguse teise ees, kuna muidu satume hoopis teistsugustesse probleemidesse ja kuna üks meie eesmärke peab seega olema ohutumate, puhtamate ja intelligentsemate sõidukite väljapakkumine, peab meie eesmärk olema, nagu esitatud, samuti meie teedel toimunud surmajuhtumite vähendamine poole võrra aastaks 2010.
<P>
Itaalias jooksis veel hiljuti televisioonis hirmutav reklaam: seal näidati terve küla kadumist Itaalia kaardilt, terve munitsipaalüksus, mis on võrdne ja sama demograafilise suurusega kui need 40 000 ja enamgi Euroopa kodanikku, kes igal aastal meie Euroopast kaovad. Seetõttu tuleb astuda kõik vajalikud sammud selleks, et saavutada surmajuhtumite arvu järsk langus ja vähendada ka nende inimeste arvu, kes ei saa surma ja kujutavad endast tohutut sotsiaalset kulutust, kuna paljud neist on eluaegse puudega või neil on mõni muu puudeaste ning nad on meie sotsiaalsüsteemile ja südametunnistusele raskeks koormaks ja seetõttu tuleb sellest vaatepunktist teha kõik.
<P>
Ma nõustun, et sõidukitele ja infrastruktuurile paigaldatav tehnoloogia on ohutuse jaoks väga tähtis, kui kõne all on ohutus ja abi, siis ei saa ühtki vajalikku sammu jätta astumata, nagu hr Piskorski ja hr Kuc juba ütlesid, kuid samuti on oluline, et juhid oleksid intelligentsed ja informeeritud. Minu arvates on seetõttu vajalikud ka drastilised meetmed kiiruse piiramiseks ja sanktsioonide hoogustamiseks, mida rakendada juhul, kui juht on vastutav, ja siin pean ma mainima, et ka Itaalia uus valitsus on välja tulnud mõne huvitava vastusega.
<P>
Ma mõtlen näiteks, et milliste kriteeriumide järgi turustatakse siiani autosid, mis on suutelised arendama mõeldamatuid kiirusi ja kui tsiteerida hr Kusstatscheri: kui ei ole intelligentsust tarbijate poolt, kes ostavad selliseid autosid ja nendega meie linnades sõidavad, siis lasub vastutus neil, kes haldavad ja otsustavad nende inimeste vabaduse üle, kellel ei tohi kunagi lasta teiste inimeste vabadust piirata, kes sellistel juhtudel kahjuks tihti hukkuvad.
<SPEAKER ID="016" NAME="Luís Queiró" AFFILIATION="PPE-DE">
(PT) Pr juhataja, volinik, daamid ja härrad, siin arutlusel olev raport, mille koostajat sooviksin ma õnnitleda, on suurepäraseks võimaluseks ühendada tehnika arengu parimad küljed liiklusohutuse kõige olulisema küljega, milleks ongi ohutus.
<P>
Uue side- ja infotehnoloogia areng on muutnud võimalikuks liiklusõnnetuste ohvrite, mis on Euroopa teedel välditavaks nuhtluseks, arvu vähendamise poliitilise ja sotsiaalse eesmärgi saavutamise.
<P>
Kui soovime sedaviisi kättesaadavaks muutunud potentsiaali maksimaalselt ekspluateerida, peavad teavituskampaaniad sisaldama lühikest, selget ja mõistetavat informatsiooni uue intelligentse sõiduki kohta ja need peavad jõudma võimalikult laia publikuni.
<P>
On oluline tagada, et ICT-põhiste intelligentse auto süsteemide arendamine ja kasutuselevõtt leiaks üha kasvavat heakskiitu rahvusvahelisel tasandil ja endiselt on vajadus tagada, et liikmesriigid ning tööstus julgustaksid ja toetaksid investeeringuid sellistesse süsteemidesse.
<P>
Integreeritud lähenemine nendele probleemidele laseb ka arvesse võtta erinevaid ühiseid julgeoleku- ja kaskkonnaeesmärke, eriti seoses infrastruktuuri ja juhi käitumisega, nagu mitmed meie kaasliikmed on juba rõhutanud.
<P>
Tõde on aga see, et mitte kõik selle protsessi aspektid ei toimi hästi. Nende süsteemide turustamine on endiselt nõrk. Nende kõrge maksumus, mis isegi praegu tähendab, et kõige turvalisemad autod on paljude inimeste jaoks luksusautod, ja levitamis- ning teavituskampaaniate puudumine nende heade külgede kohta takistavad suuremat turule tungimist.
<P>
Seetõttu on väga oluline tagada, et läbirääkimised eCalli süsteemi muutmiseks standardvarustuseks kõikidel uutel autodel alates 2010. aastast oleksid edukad, nagu volinik seda juba ütles. Ennustatakse, et ainuüksi see initsiatiiv võib päästa kuni 2500 inimelu igal aastal pärast selle täielikku kasutuselevõttu Euroopas.
<P>
Pr juhataja ja volinik, teine selle raporti põhiaspekt on elektroonilise stabiilsuskontrolli 100 % kasutuselevõtt kõikidel uutel autodel alates 2012. aastast, mis säästab igal aastal samuti tuhandeid elusid ja väldib mitmeid vigastusi Euroopa teedel.
<P>
Seega sooviksime küsida volinikult, kas ta on suuteline meile tagama, et see eesmärk on endiselt saavutatav määratud tähtajaks, 2012. aastaks.
<P>
Me kõik peame veel kord tundma, et oleme osalised võitluses surmajuhtumitega Euroopa teedel, otsides tõhusaid ja jätkusuutlikke lahendusi uute tehnoloogiate rakendamiseks teeliiklussektoris. Seega on oluline, et asjasse puutuvad osapooled koordineeriksid oma tegevuse ja et komisjon ja liikmesriigid toetaksid uue infotehnoloogia alaseid uuringuid ning et juhid saaksid teadlikuks oma ohutusalasest kasust.
<P>
Lühidalt, kõik peavad tegema koostööd selleks, et muuta need süsteemid iseenesest mõistetavateks ja majanduslikult kättesaadavateks toodeteks turul, et tarbijate nõudlus nende järele tõuseks.
<SPEAKER ID="017" NAME="Robert Evans" AFFILIATION="PSE">
Pr juhataja, kordan teiste tänusid raportöörile tema töö eest tuua see algatus parlamenti.
<P>
Ma ütlesin eile õhtul ühes arutelus, et sel nädalal on Euroopa Liidus palju sisevaatlust selle üle, milles seisneb Euroopa idee ja kuidas me saaksime oma kodanikega uuesti sideme luua ja näidata Euroopa rahvale tõeliselt, et me teeme väärtuslikku tööd ja kaitseme neid, nende perekondi ja huve.
<P>
Ma arvan, et see on järjekordne näide, kus me vaatleme turvameetmeid ja kõige kaasaegsema tehnoloogia kasutamist selleks, et aidata neid raskustes; me üritame väita, et autod peaksid olema paremini varustatud. Mõistagi on sellel üleeuroopaline mõõde, kuna autosid valmistatakse pea kõigis Euroopa riikides (pean ütlema, et Ühendkuningriigis valmistatakse neid tunduvalt vähem kui varem). Inimesed sõidavad Prantsuse, Itaalia või Saksa autodega, autodega, mis on valmistatud Hispaanias või Suurbritannias ja mujal kokku pandud, mõistagi vajame me riikideülest õigusloomet toetamaks võimalikult kõrgeid standardeid. Kui see tähendab, et selle initsiatiivi läbi saame säästa elusid tänu arstiabi kättesaadavusele ja me saame aidata inimesi, kes võib-olla muidu ei oleks õnnetuses ellu jäänud, siis on see midagi sellist, mida briti kodanikud ja ka teiste Euroopa riikide ja Iirimaa kodanikud saavad mõõta.
<P>
Me võime vaadata seda algatust ja mõelda, et see on väga futuristlik ja seda ei võeta lähiajal kasutusele. Kuid see ei olnudki väga kaua aega tagasi, ma mõtlen 30 aasta tagusele ajale, kui sain oma esimese auto, ja ma vaatan siin ruumis ringi ja ehk on siinviibivad liikmed saanud oma esimese auto veelgi varem, kui autodel polnud automaatselt raadioid sees. Nüüd ma ei tea, kas ongi võimalik osta autot ilma raadiota, CD-mängijata või muu selliseta. Nagu eelkõneleja ütles, on tänapäeva autod tehtud kiiremateks ja arenenumateks kui kunagi varem: satelliitnavigatsioonisüsteemid, e-süsteemid, millest me siin räägime, saavad üsna pea autodes olema ja 20 aasta pärast muutuvad need ilmselt standardvarustuseks. Me peaksime seda tervitama ja levitama selle kohta infot. Seetõttu õnnitlen ma kõiki asjaosalisi.
<SPEAKER ID="018" NAME="Zdzisław Zbigniew Podkański" AFFILIATION="UEN">
(PL) Pr juhataja, automaatse stabiilsuskontrolli ja automaatse õnnetusest teatamise seadme paigaldamine autodesse on kujunenud tänapäeva väljakutseks. Selle kasuks räägib mitmeid argumente. Esimene neist on vajadus suurendada juhtide ja liiklejate ohutust. Igal aastal toimub Euroopa teedel 41 600 surmaga lõppevat õnnetust. Sellega kaasnevad puuded ja samuti ka kahju mitmete tuhandete teiste liiklejate tervisele on meie kõigi jaoks tugev argument. Surmajuhtumeid oleks palju vähem, kui esmaabi jõuaks abivajajateni kiiremini, seega on automaatse õnnetusest teavitamise süsteemi kasutuselevõtt elulise tähtsusega lahendus.
<P>
Kolmas oluline faktor, millel on märkimisväärne mõju õnnetuste arvule, on teede olukord. Investeerimine teedesse on elulise tähtsusega, eriti uutes liikmesriikides ja viletsa infrastruktuuriga äärealadel. Teedevõrgustiku uuendamisel ja laiendamisel on oluline pöörata tähelepanu keskkonnale. Teeäärsed puud, mis kasvavad otse teede kõrval, on märkimisväärseks surmajuhtumite arvu suurendavaks faktoriks.
<P>
Innovatsioon autotööstuses ei tähenda vaid sõidukite ja inimeste ohutust. See puudutab ka autodest tuleneva CO2 emissiooni põhjustatud kahjulike keskkonnamõjude vähendamist. Hea, et raportöör on paljude muude probleemide hulgas ka sellele tähelepanu pööranud. Seetõttu sooviksin avaldada suurt tunnustust hea töö eest.
<P>
Ainus, millega ma ei saa nõustuda, on väljend "intelligentne auto”. Nõustun eelkõnelejaga, kes ütles, et see mõiste on kasutatav vaid elusolendite puhul. Jätkates seda mõtterida jõuame olukorrani, kus "intelligentseid autosid” juhivad tehniliselt tõhusad juhid. Keda me sellises olukorras kaasaksime koolitustegevusse, mis on liiklusohutuse parandamise ja tsivilisatsiooni tehniliste saavutuste nautimise seisukohalt nii olulised?
<SPEAKER ID="019" NAME="Reinhard Rack" AFFILIATION="PPE-DE">
(DE) Pr juhataja, mina olen linnatranspordi teema raportöör, ja käesoleval hetkel on mu peamine ülesanne kahtlemata ärgitada täiskogu hääletama raporti poolt, millega transpordi- ja turismikomisjon on tegelenud juba juulikuise osaistungjärgu käigus, et me saaksime saata õigeaegsed signaalid komisjoni linnatranspordi tegevuskava jaoks, mis avaldatakse sügisel. Üks nendest signaalidest on otseselt seotud tänase arutelu teemaga.
<P>
Üldiselt, kuid eriti linnades on meil üha enam raskusi piisava raha leidmisel selleks, et teha suuremaid arenguid riistvaras, mille all ma mõtlen meie teid. Selle mittetegemiseks on ka arvukalt häid põhjuseid. Järelikult peame me kasutama vastavat tarkvara, ehk teisisõnu intelligentseid sõidukeid ja samavõrd intelligentset liiklusvoolu korraldust tagamaks, et seda nappi ressurssi, milleks on meie teedevõrgustik, kasutataks paremini. Ummikud on üheks probleemiks, mille jaoks vajame kahtlemata uut ja paremat tehnoloogiat.
<P>
Selles kontekstis korraldasime me transpordi- ja turismikomisjoni nõupidamise osana arutelu, kus tööstuse esinejad rääkisid meile mitte sugugi üllatuslikult, et kõik on võimalik. Paljugi on võimalik, kuid mootoritööstus vajab ühelt poolt ajalisi signaale, samas kui teiselt poolt tuleb hoolitseda selle eest, et tagataks, et need juhi abisüsteemid, kui nad on välja töötatud, paigaldataks suurele hulgale sõidukitele ja ei jääks mitte nende väheste privilegeeritute pärusmaaks, kes suudavad endale hästi varustatud autosid lubada.
<P>
See on argument, mis tänase arutelu käigus on õigusega esile toodud. Idee ei saa seisneda selles, et parimad uued tehnoloogilised lahendused oleksid reserveeritud vaid vähestele autodele, jättes juhtide suure massi, kellel on tegelikult samad probleemid, fakti ette, et süsteemid pole omavahel kokkusobivad. Järelikult, kui me tahame tõeliselt liikluse ja selle põhjustatud probleemide, kuid samuti ka isiku liikuvuse pakutavate võimaluste teemat käsitleda, siis vajame suurt hulka omavahel koordineeritud tegevusi.
<P>
Lubage mul selles kontekstis esitada veel viimane väide, millele hr Koch õigusega vihjas. Uus, hea, täiustatud tehnoloogia võib muuta autod turvalisemaks ja liikluse ohutumaks, kuid seda võib ka väärkasutada ja luua juhtide hulgas väärarusaama, et kuna nende auto on kõigeks suuteline, siis ei pea nad ise enam pöörama erilist tähelepanu ohutule sõidustiilile. Pingevaba juhtimine on tore asi, kuid ma usun, et palju olulisem on sõita ohutult ja eelkõige olla teadlik oma liikluskäitumise tagajärgedest. Seega on see veel üks valdkond, kus me ei tohi silmist kaotada uute arengute psühholoogilist mõju.
<SPEAKER ID="020" NAME="Bogusław Liberadzki" AFFILIATION="PSE">
(PL) Pr juhataja, volinik, sooviksin Zita Gurmaid palavalt õnnitleda. Lisaks oma intellektuaalsele panusele on ta läbi viinud ka arvukalt propageerivaid üritusi ja on sellesse raportisse pannud tõepoolest kõik, mis tal panna oli. Meie tunnustus ja tänu raportöörile.
<P>
Täna räägime intelligentsest autost. Ärme muretseme selle pärast, kas sõna "intelligentne” on sobiv või mitte. Eile rääkisime intelligentsetest teedest, ilma neid otseselt intelligentseteks teedeks nimetamata. Eile oli meil palju enam kahtlusi kui täna. Täna mõistame üksteist paremini. Eksisteerib mõistagi ka kolmas faktor, milleks on intelligentne juht. Milles peaks juhi intelligentsus seisnema? Esiteks peaks ta soovima kasu saada intelligentsest autost. Me peame veenma juhte selles, et on vaja teha majanduslikud kalkulatsioonid. Kui palju valu oleme valmis kannatama, kui palju päevi haiglas veetma selleks, et säästa 1000 eurot, ostes tehnoloogiliselt vähem täiustatud sõiduki? Olla teadlik, et see tehnoloogiliselt täiustatud auto ja tee võivad tähendada vähem õnnetusi, vähem raskeid õnnetusi ja paremat elukvaliteeti ning et see võib olla meie käe ulatuses, eeldades - ma kordan -, et mõistame, et uuele tehnoloogiale tasub see 1000 eurot kulutada.
<SPEAKER ID="021" NAME="Malcolm Harbour" AFFILIATION="PPE-DE">
Pr juhataja, kõigepealt tahaksin ma öelda tere tulemast Antonio Tajanile ja õnnitleda teda ametisse määramise puhul. On väga oluline, et ta osaleb sellel tähtsal arutelul.
<P>
Kõigepealt tahaksin ma avaldada oma lugupidamist Zita Gurmaile, kes on teinud suurepärast tööd mitte vaid selle raporti koostamisel, vaid ka propageerides tervet intelligentse auto e-turvalisuse programmi.
<P>
Soovin komisjonile öelda, et see on tähelepanuväärne näide sellest, kuidas komisjoni initsiatiiv suudab inimesi ühendada omaenda teenuste läbi, kuna pr Reding ja tema eelkäija hr Liikanen olid selles aktiivsed osalised, nagu te teate. Mul on hea meel näha oma sõpru André Vitsi ja Juhani Jaaskelainenit voliniku selja taga istumas, kuna nad on olnud olulised kõikide osalejate koondamises ja tõelise edasimineku saavutamises; ja ma kordan seda, mida ütles Robert Evans: see on tähelepanuväärne näide sellest, kuidas Euroopa institutsioonid suudavad omavahel koostööd teha ilma tõsise õigusloometa ja selge visiooniga edasi liikumiseks.
<P>
Ainus, mida ma täna kahetsen, pr juhataja - loodan, et võtate selle parlamendi nimel omaks - on see, et teised põhiosalejad terves intelligentse auto programmis on esireas märgatavalt vähe esindatud, kuna nõukogul on siin otsustav roll. Liikmesriigid on suures osas vastutavad enamiku üksikasjaliku õigusloome eest, mis aitab neid programme juurutada ja meie kodanikke aidata. Miks nad ei ole siin seda arutelu kuulamas?
<P>
Sooviksin teha paar märkust seoses sellega, mida kolleegid on autode ja teedega seonduvate otsustava tähtsusega küsimuste kohta öelnud. Lubage mul öelda kolleegidele, kes on rääkinud autode turvaomadustest, et kogu tööstuse evolutsiooniprotsess on seisnenud tehnoloogilises progressis; tõepoolest on tõsi see, et ohutusalane innovatsioon on alanud kõigepealt väiksema tootmismahuga kallimatest autodest ja on siis levinud ka allapoole ja muutunud kättesaadavaks odavamatel autodel. Nüüd on kõigil Euroopa Liidus müüdavatel autodel blokeerumisvastane pidurisüsteem. See on intelligentne süsteem, kuna minu nägemuses on intelligentsus info kogumine ja kasutamine. Seda need süsteemid teevad. Kui see infokogumissüsteem on peal, siis saab seda kasutada libisemisvastastes süsteemides. Täiendav kulu on palju väiksem.
<P>
Kuid kui meil on eCalli süsteem, siis on kõik autod varustatud selle välise infokogumissüsteemiga, mida me tahame viia kooskõlla ka intelligentse kiirtee süsteemiga, kus me samuti infot kogume.
<P>
Minu piirkonnas - ja muide, Robert Evans, Ühendkuningriik toodab praegu autosid peaaegu oma ajaloolise kõrgtaseme ulatuses ja Ühendkuningriigis on meil rohkem autotootjaid, kui üheski teises Euroopa Liidu riigis, seega ärge palun alavääristage meie autotööstust - minu kohalikul kiirteel, on meil Ühendkuningriigi esimene intelligentne kiirtee, mis avab sõiduradu ja kontrollib kiirust vastavalt liiklusvoolule, ja ma võin teile öelda, et liiklus ei kulge mitte ainult sujuvamalt, vaid samuti on paranenud ka kütuse tarbimine: sellest olukorrast võidavad kõik pooled.
<P>
Küsimus ongi selles. Küsimus on võitmises intelligentsi kasutamise läbi ja ma loodan, et te kõik toetate seda.
<SPEAKER ID="022" NAME="Genowefa Grabowska" AFFILIATION="PSE">
(PL) Pr juhataja, ma sooviksin õnnitleda oma kolleegi Zita Gurmaid, kuna ta on teinud midagi suurepärast - ta on kavandanud ja koostanud suurepärase raporti valdkonnas, mis näib olevat väga tehniline ja mehine.
<P>
Me elame ühiskonnas, mida domineerib infotehnoloogia. Sedasorti seadmed saadavad meid ehast koiduni. Me avastasime väga kiiresti, et see teeb elu lihtsamaks ja õppisime kiiresti sellest kasu saama. Seetõttu on olnud suurepärane see areng, et osana infoühiskonna ja meedia üleüldisest strateegiast on Euroopa Komisjon leidnud teema, mis puudutab meid väga lähedalt, nimelt inimeste ohutus ja liiklusohutus, ja on välja töötanud selle intelligentse auto algatuse. Mulle meeldib nimetus "intelligentne auto”, mul ei ole selle suhtes probleeme, nagu mina aru saan, kasutatakse seda kujundlikult. See on huvitav nimetus, "intelligentne auto”, see tõmbab inimeste tähelepanu, köidab meediat, selle tähendus ei ole sõnasõnaline. Minu jaoks sümboliseerib see nimetus kaasaegset Euroopa transporti, mis tänu uuele side- ja infotehnoloogiale muutub veelgi ohutumaks, ökoloogilisemaks ja tõhusamaks.
<P>
Intelligentse auto peamine eesmärk on inimesi aidata. Teisel kohal on kasu keskkonnale ja kolmandaks peaks see muutma Euroopa transpordi tõhusamaks. Ma ei tea, kas intelligentne auto vajab tohutut propageerimist ja reklaami. Inimesed on loomu poolest uudishimulikud ja neile meeldib osta uudistooteid, eriti veel, kui need on majanduslikult taskukohased.
<P>
Ma olen veendunud, et isegi kui seda tüüpi auto on veidi kallim, siis kõik, kes selle endale ostavad, tunnevad, et nad investeerivad enda ohutusse. Usun samuti, et nad ei tunne, et nad oleksid need mõned eurod raisanud oma ohutuse kindlustamisele. Ütleksin vaid seda, et kasutajad ei pea mitte ainult teadma, mis intelligentses autos on, vaid ka seda, kuidas see toimib, ja nad peavad õppima, kuidas käsitseda seda kaasaegset tehnoloogiat, millele meil on tihti teoreetiline juurdepääs, kuid tegelikkuses kunagi ei kasuta.
<P>
Sooviksin näha, et osana ohutuspõhimõtetest ei võimaldaks intelligentne auto mobiiltelefonide kasutamist ja et mobiiltelefonid oleksid autodes paigaldatud nii, et nad ei tõmbaks juhi tähelepanu teelt kõrvale.
<P>
Viimane tähelepanek on see, et isegi kõige intelligentsem auto, mis on varustatud uusimate lisaseadmete ja tehnoloogiaga et täida meie ootusi, kui juht teeb vea ja kui Euroopa teedevõrgustik ei ole nii hea, kui see on juba mõnedes Euroopa liidu riikides.
<SPEAKER ID="023" NAME="Marian-Jean Marinescu" AFFILIATION="PPE-DE">
(RO) Pr juhataja, kallid kolleegid, hr volinik, mulle on suur au kõnetada teid teie uuel ametikohal. Ma õnnitlen pr Gurmaid selle äärmiselt vajaliku raporti eest.
<P>
Kallid kolleegid, naftahind on ärevust tekitavalt tõusnud ja jõupingutused traditsiooniliste kütuste asendamiseks ei ole veel andnud ennustatavaid tulemusi, ja hetkel on lahendused kas liiga kallid või vastuolulised või tehnoloogilisest seisukohast ebapiisavalt testitud. Siiski on auto endiselt Eurooplaste jaoks kõige populaarsemaks transpordivahendiks ja kahjuks põhjustab see eelistus arvukalt probleeme, nii sotsiaalsel kui ka keskkonnakaitse tasandil, samuti ka materiaalse kahju ja eriti inimkaotustega õnnetusi.
<P>
Vajalik on intelligentse transpordisüsteemi ja eelkõige elektroonilise stabiilsuskontrolli laiahaardeline kasutamine. Sel moel on võimalik säästa tuhandeid inimelusid, vähendada saastet, vabastada liiklust ummikutest ja parandada nii autojuhi mugavust kui ka ohutust ja liiklejatevahelisi suhteid. Liikmesriigid ja eraettevõtjad peaksid veelgi aktiivsemalt osalema nii e-ohutuse algatuse arendamises kui ka rakendamises ja õnnetuste vältimise uute süsteemide, uute materjalide ja sensorite kavandamises, mis looks ühenduse sõidukilt sõidukile ja ka sõidukilt teele. On selge, et intelligentse auto algatust ei saa lahutada intelligentse tee algatusest. Ma toetan täielikult komisjoni ettepanekut käivitada kooperatiivsete juhtimissüsteemide rakendamise programm, samuti seonduvate raadiosageduste saadavuse tagamine, mille eelised on eksperimentaalses faasis nähtavad mitmes riigis, ja koos kõikide asjasse puutuvate kuludega annavad pikaajalisi tulemusi.
<P>
On tõsi, et need süsteemid on peamiselt suunatud kiirtee- ja TEN-T liiklusele. Ma rõhutan fakti, et aja jooksul peavad kahanema erinevused peamiste infrastruktuuride ja muuliigiliste teede vahel, eriti uutes liikmesriikides. On vajalik, et liikmesriigid kasutaksid tõhusalt neile saadaolevaid Euroopa fonde ja leiaksid ka teisi rahalisi ja tehnilisi lahendusi selleks, et kavandada ja rakendada pikaajalisi strateegiaid abi- ja kooperatiivse juhtimise rakendamiseks piirkondades, mis on samuti tõeliselt probleemsed: riiklikel, maakonna- ja kohalikel teedel, kaubatranspordi ümbersõiduteedel, linnastute ühendusteedel... linnalähedastel aladel ja piirialadel.
<P>
Samuti peaksid Euroopa Komisjon ja liikmesriigid jätkama oma jõupingutusi eCalli õigusloomega seonduva raamistiku harmoniseerimiseks, samuti ka hädaabinumbri 112 suhtes, mis on elementaarse ohutuse tugisammasteks, ja kestva liikuvuse konsolideerimiseks ning Euroopa kodanike heaolu tagamiseks.
<SPEAKER ID="025" NAME="Pierre Pribetich" AFFILIATION="PSE">
(FR) Hr juhataja, volinik, daamid ja härrad, kõigepealt tahaksin ma õnnitleda meie kolleegi Zita Gurmaid selle raportiga tehtud saavutuse puhul intelligentse auto algatuse vallas. Oleme teadlikud, et ühiskonna arengu seisukohast on liikuvus jõukuse, arengu ja seega ka piirkondade ja inimeste vahelise solidaarsuse edendamise suutlikkuse allikaks. Kui tahame jätkusuutlikku arengut, siis peame ühendama erinevad transpordiliigid liiklusvoolu parandamiseks linnades ja maal. Kuigi me kindlasti ei taha ehitada oma ühiskonda ümber auto nagu minevikus, jääb mootorsõiduk siiski intelligentse ja jätkusuutliku liikuvuse, mille poole me püüdleme, saavutamisel tähtsaks vahendiks. Kui tahame selle muuta reaalsuseks, siis peame projekteerima intelligentsed ja jätkusuutlikud autod, mis põhinevad kolmel nõudel: need peavad olema ohutumad, puhtamad ja intelligentsemad. Lisaks sellele põhimõttele peab Euroopa sellele algatusele andma praktilist toetust direktiivide ja poliitika näol, mis pikas perspektiivis integreeriksid kõik elektroonilised süsteemid, rändlevad või mitte, ja muudaksid võimalikuks protsessi kontrollimise ja selliste autode juhtimise, mis on ohutumad ja puhtamad, madalama CO2 ja tahkete osakeste emissiooniga.
<P>
Seetõttu peame innustama autotootjaid kaaluma isegi praeguses staadiumis kõigi nende elektrooniliste süsteemide rakendamist uutele autodele mitte ainult suurema tõhususe ja sõidumugavuse eesmärgil, vaid ka kulude vähendamise ning tootmise ja paigaldamise lihtsustamise eesmärgil, mis sellest tuleneb.
<P>
Kui tahame saavutada jätkusuutlikku liikuvust, siis peame ka vastava poliitika haaret laiendama. Uuringuprojektid ja innovatsioonid peaksid viimaks looma intelligentsed teed, mis parandavad ohutust, vähendavad energiakulusid, kasutavad sõidukitevahelist dialoogi ja parandavad liiklusvoolu. Euroopa Liit tahab propageerida teadmistepõhist ühiskonda ja jätkusuutlikku arengut. Need algatused asuvad selles kontekstis auväärsel kohal.
<P>
Lubage mul lõpetada, rõhutades elutähtsat vajadust olla tõeliselt ambitsioonikas, seada ambitsioonikaid eesmärke ja luua Euroopas tingimused arenguks ja progressiks. Vastukajana meie kolleegi Zita Gurmai raportile on Euroopa Parlament veendunud, et komisjon vastab sellele ootusele ja nendele vajadustele, seades Euroopa intelligentsele autole uue eesmärgi ja eraldades lõpuks selle eesmärgi saavutamiseks vajalikud vahendid.
<SPEAKER ID="026" NAME="Etelka Barsi-Pataky" AFFILIATION="PPE-DE">
(HU) Hr juhataja, ma toetan raportööri pr Gurmai raportit. Hr asepresident, on saabunud aeg rakendada intelligentseid transpordisüsteeme ja seeläbi avada Euroopa transpordi ajaloos uus ajastu. Teame, et intelligentsete transpordisüsteemide rakendamine on üks olulisimaid meie käsutuses olevaid vahendeid, võiksime isegi öelda relvi, kui soovime kliimamuutusele asjakohaselt reageerida. Vaid kaks aastat tagasi siin Euroopa Parlamendi täiskogu istungil ütlesin, et minu arvates on tänapäeva transpordi üheks olulisimaks väljakutseks selgelt intelligentsete transpordisüsteemide muutmine Euroopas laialdaselt kättesaadavateks. Siis aasta hiljem esitasin ma täiskogule Euroopa Parlamendi ülevaate Euroopa transpordipoliitika valge raamatu kohta ja parlament toetas selgesõnaliselt intelligentset transporti, nagu praegugi, ühena Euroopa transpordipoliitika võtmeprioriteetidest. Miks teeme me siis nii aeglasi edusamme? Tehnoloogia on laialdaselt kättesaadav.
<P>
See hõlmab näiteks intelligentset autot ja side- ja infotehnoloogial põhinevaid linnaliikluse haldussüsteeme; Euroopa Geostatsionaarne Navigatsioonilisasüsteem (EGNOS) pannakse tööle alates 2009. aastast ja Galileo süsteem 2013. aastast. Üks Euroopa tööstuse tugevaid külgi on autotööstuse sektor, kus me oleme maailmatasandil konkurentsis ülimalt edukad, mille eest võlgneme tänu samuti ka selles sektoris tegutsevatele väike- ja keskmise suurusega ettevõtetele. Pealegi ühendab tänapäeval areng selles sektoris Lääne- ja Ida-Euroopat. Budapestis on näiteks kaks Euroopa tasandil olulise tähtsusega teadmistekeskust, mis töötavad Budapesti tehnika- ja majandusülikooliga kõrvuti. Seega on sektor hõivatud. Nüüd on aeg ühendusepoolseteks, eelkõige aga liikmesriikidepoolseteks tegudeks. EQUAL programmi puhul näiteks peab see tagama, et vajalikud investeeringud infrastruktuuri on paigas; intelligentse auto ja intelligentse infrastruktuuri algatuse puhul peab see pakkuma nende arengu edendamiseks sobivat majanduslikku keskkonda. Mõistagi ei ole uute tehnoloogiate kasutuselevõtt lihtne, kuid me saame selle protsessi edendamisele kaasa aidata mõistlike riigihangete kaudu. Meie käsutuses on vahendite üleküllus. Me palume komisjonil koostada asjakohane sektoritevaheline strateegia intelligentsete transpordisüsteemide rakendamise hõlbustamiseks.
<P>
Euroopa kodanikud raiskavad sõites väärtuslikke minuteid, isegi tunde. Samas saastavad sõidukid tarbetult atmosfääri ja isiku liikuvus on ohus osaliselt selle tõttu, et kütuse hind sõidukite sellisel kasutamisel on kujunemas tõkestavaks. Intelligentne transport on nende probleemide lahendamisel võtmekomponendiks. Mis puutub Euroopa kodanikesse, siis on inimesed nüüd valmis kaaluma kõiki vahendeid eespool rõhutatud probleemide lahendamiseks. Hakakem seega tegutsema.
<SPEAKER ID="027" NAME="Jörg Leichtfried" AFFILIATION="PSE">
(DE) Hr juhataja, volinik, daamid ja härrad, kasutaksin võimalust ja väljendaksin oma siirast tänu selle raporti eest Zitale, meie raportöörile. Ma tunnen teid, Zita, inimesena, kes, olles midagi ette võtnud, viib seda läbi arukalt, sihikindlalt, intelligentselt ja jõuliselt. Minu arvamuse järgi on täpselt see vaimsus raporti aluseks.
<P>
Sooviksin samuti kasutada juhust ja jätkata pr Grabowska esitatud mõtet. Ma ei usu, et autod on midagi sellist, mis oleksid mõeldud peamiselt meestele. Ma kaldun pigem vastupidise nägemuse poole. Kui saame usaldada seda teemat puudutavat statistikat, siis juhivad naised ettenägelikumalt, hoolikamalt ja ohutumalt. Teisisõnu juhivad nad intelligentsemalt ja ma arvan, et see on ka üks põhjuseid, miks oli ainuõige, et selle raporti koostas naine.
<P>
Asja juurde tulles: me kõik oleme teadlikud, et maanteeliiklus tarbib suure hulga energiat ja eraldab tohutus koguses heitgaase üle kogu Euroopa. See on Euroopas üks peamisi riske inimelule. Igal aastal saab liiklusõnnetustes surma või vigastada suur hulk inimesi. Seega on oluline, et Euroopa õigusloome üritaks neid arve vähendada. Samuti on hädavajalik, et sõidukid oleksid tehtud intelligentsemateks selle väljendi kõige otsemas tähenduses, et sellised asjad tulevikus enam nii tihti ei toimuks.
<P>
Ma usun, et see raport osutab õigesse suunda. Edu võti aga, ja siin ma nõustun täielikult hr Rackiga, seisneb selles, et need süsteemid oleksid kättesaadavad autoomanike laiadele massidele, et neil oleks üldine mõju ja need ei jääks väikese inimklassi privileegiks nagu varem. Ma usun, et raport väljendab samuti väga selgelt seda nägemust. Seetõttu usun, et on õige see täna vastu võtta.
<SPEAKER ID="028" NAME="Emanuel Jardim Fernandes" AFFILIATION="PSE">
(PT) Hr juhataja, volinik, alustan tänades pr Gurmaid suurepärase raporti eest ja selle algatuse ELile esitamise eest, mis julgustab osalema tegutsejaid ja vahendajaid.
<P>
See on tõsine probleem. Me ei saa unustada 42 000 surmajuhtumit 2005. aastal. Ma ei saa unustada, et Portugalis registreeriti 1993. aastal 1 000 000 elaniku kohta 150 surmajuhtumit, kuigi need arvud on langenud.
<P>
Selle raporti ja meie kolleegi töö panus on oluline ja ma tahaksin rõhutada kahte aspekti.
<P>
Tänapäeval on liikuvus Euroopa ühiskonna toimimisel oluline. Oma igapäevaelus sõltume me kõik transpordist ning transpordi ja liikuvuse tihedus põhjustab kasvavaid sotsiaalseid ja keskkonnaalaseid probleeme. Seetõttu tuleb sobiv vastukäik anda järkjärguliselt, kuid see on vaja anda ja kiiresti. Tarbijaid ja autotööstust tabavaid kitsendusi tuleb arvesse võtta, kuid need ei tohi takistada meil saavutamast ohutuse eesmärki.
<P>
Teine aspekt on informatsioon. Tarbijad peavad olema intelligentsetest infrastruktuuridest ja intelligentsetest autodest informeeritud. Informatsioon peab olema selge ja mõistetav ja peab olema jagatud õigeaegselt. Autokaupmeestel ja müügipersonalil, kõigil osalejail, liikmesriikidel, piirkondadel ja kohalikel omavalitsustel ning samuti ka meedial on selles valdkonnas suur vastutus. Euroopa Liit peab tagama sellise koostöö, kuna üksinda ei suuda me saavutada lõppeesmärki, mis on kahtlemata komisjoni ja meie raportööri eesmärk.
<SPEAKER ID="029" NAME="Inés Ayala Sender" AFFILIATION="PSE">
(ES) Hr juhataja, sooviksin palavalt õnnitleda oma kolleegi pr Gurmaid tema entusiasmi eest muuta meie nooruse "fantaasiaauto” Euroopa tuleviku reaalseks autoks.
<P>
Mõistagi tõuseb tehnoloogia esiplaanile ja kõik tema ettevõtlikus raportis tehtud ettepanekud aitavad meil jätkuvalt edu saavutada logistilises arengus, millele Euroopa Liit on pühendunud.
<P>
Usun samuti, et pärast Galileo käivitamise suhtes saavutatud kokkulepet saab intelligentne auto olema üks nendest algatustest, mis lisab Galileo käivitamisele sisu.
<P>
Eile kiitsime ilma pikemata heaks direktiivi liiklusohutuse infrastruktuuri kohta, milles juba rõhutati vajadust arendada intelligentseid ja interaktiivseid süsteeme ja sõidukeid. Kui infrastruktuur meil juba on, siis me vajame selgelt vaid intelligentset sõidukit.
<P>
Intelligentne auto aitab ka parandada liiklusrikkumiste ennetust ja kontrolli, eriti neid, mis puudutavad valgusfoore, kiiruspiiranguid ja alkoholivastast blokeerimist. Liiklusohutuse valdkonnas on mõistagi olulised jalakäijatele ja teistele vähe kaitstud liiklejatele suunatud massisensorid.
<P>
Mis e-ohutuse süsteemi puutub, mis on graafikust liiga palju maas, volinik, siis oleme juba teinud üleskutse selle lisamiseks kõikidele sõidukitele, mitte vaid esmaklassilistele sõidukitele, ja pr Gurmai soovib, et see rakendataks nii pea kui võimalik.
<P>
Me olime ka ette näinud, et see hõlmaks teenistussõidukeid, eriti põllumajanduses, kus juhi isoleeritus muudab aja möödudes õnnetuste tagajärjed raskemaks.
<P>
Ma küsin teilt, volinik, millal me saame lisada e-ohutuse süsteemi teenistussõidukitele, eriti just põllumajandussõidukitele?
<P>
Igal juhul peaks intelligentne auto olema kättesaadav kõigile ja neid tehnoloogiaid tuleks toetada, et muuta need odavamateks ja kättesaadavamateks mitte ainult riikides, kus neid enim vajatakse, vaid kõikidele Euroopa kodanikele.
<SPEAKER ID="030" NAME="Milan Gaľa" AFFILIATION="PPE-DE">
(SK) Raportis nenditakse, et intelligentse auto algatust ei saa täielikult lõpule viia, kui see on lahutatud intelligentsete teede algatustest. Nagu teised liikmed aga enne mind osutasid, ei ole seda ka võimalik saavutada ilma intelligentse juhita, kes mõistab liikluseeskirja ja kellel on piisavad tehnilised teadmised.
<P>
Arstina tahan ma lisada, et intelligentne Euroopa autojuht peaks liiklusõnnetuse korral olema esmaabi andmiseks palju paremini ette valmistatud. Autojuhte tuleb jooksvalt koolitada mitte ainult teoorias, vaid ka praktilise õnnetusesimulatsiooni kaudu, et juht oleks ette valmistatud, reageeriks korrektselt ja suudaks osutada head esmaabi, säästes seeläbi stressirikkas õnnetuse olukorras rohkem elusid. Kuna elude päästmine on üks käesoleva algatuse eesmärke, siis soovisin ma seda küsimust lühidalt mainida.
<SPEAKER ID="031" NAME="Marusya Ivanova Lyubcheva" AFFILIATION="PSE">
(BG) Hr juhataja, volinik, raportöör, on enam kui ilmne, et me vajame ühist lähenemist ja integreeritud poliitikat tagamaks liiklusohutust oma kodanikele. Sellel on mitu olulist aspekti. Esiteks ennetus, infrastruktuuri täiustamine, autojuhi võimete parendamine, turvaliste tehnoloogiliste uuenduste kasutuselevõtt autode projekteerimisel. Järgmisena kontroll ja rakendamine kogu ahela ulatuses tagamaks liiklusohutust. Raportöör väärib selle algatuse ja raporti suurepärase kvaliteedi eest täit tunnustust. Liiklusohutus on meie kõigi jaoks äärmiselt tähtis, kuna meetmed, mida on vaja võtta, päästavad elusid. Intelligentse auto algatus ei puuduta vaid tehnilisi lahendusi. See puudutab väiksemat riski ja suuremat ohutust. See puudutab ellujäämist ja elu peab olema kõikidele kodanikele kättesaadav. Selle raporti ettevalmistamist saatis hea teadlikkuse tõstmise kampaania ja raportöör väärib õnnitlust ka selle eest.
<SPEAKER ID="032" NAME="Tomáš Zatloukal" AFFILIATION="PPE-DE">
(CS) Liiklusohutust peaksid toetama abisüsteemid. Need süsteemid abistavad autojuhte ja muudavad liiklusvoolu tõhusamaks. Nende eesmärk on muuta juhtimine kergemaks ja vähendada tähelepanu hajumise riski. Intelligentne autotehnoloogia muudab nende probleemide leevendamise või kõrvaldamise võimalikuks. Ma toetan raportööri nägemust, et praegusel hetkel on intelligentsete autosüsteemide ja seadmete levik väga vähene, võrreldes nende potentsiaaliga. Samuti olen ma veendunud, et peame neid süsteeme ja seadmeid põhjalikult ekspluateerima õigel ajal ning viisil. Intelligentsed autod vajavad ka tuge intelligentsete infrastruktuuride näol, kuid "intelligentne tee” ei ole veel valmis. On üsna selge, et autode aktiivsed turvaelemendid aitavad vähendada liiklusõnnetuste ohvrite arvu. eCalli süsteem on tõhus lisa liiklejate kaitsmise üldises süsteemis. Õnnitlen raportööri raporti puhul.
<SPEAKER ID="033" NAME="Antonio Tajani">
komisjoni liige. - (IT) Hr juhataja, daamid ja härrad, parlamendi töö tulemusena, volinik Redingi, keda mina täna asendan, koostatud teatise teksti tulemusena ja samuti pr Gurmai suurepärase töö tulemusena oleme täna saatnud olulise signaali kodanikele, kes meid külastajate rõdul kuulavad, kes teoreetiliselt esindavad viitsada miljonit Euroopa kodanikku, et institutsioonid kuulavad kodanikke ja üritavad leida lahendusi kodanike vajadustele, mis peaks olema selle parlamendi, nõukogu ja komisjoni põhiprioriteediks.
<P>
Ainult sel moel suudame me täita tühimikku Euroopa rahvaste ja institutsioonide vahel. Parim vastus, mida saame anda skeptikutele, neile, kes referendumil "ei” hääletasid, on näidata, et Euroopa on oma kodanikele lähedal; peame saatma positiivse sõnumi ja julgema minna edasi ning teha mõistetavaks, et inimeste, kodanike vajadused on meie põhiprioriteediks, ja seega on mul hea meel võta vastu teie kutse, hr juhataja.
<P>
Mis puutub minusse ja peadirektoraati, mis allub transpordivolinikule, siis on liiklusohutus prioriteediks - ütlesin seda kõnes, millega suutsin võita täiskogu usalduse, keda ma veel kord tänan selle usalduse eest, mida olen mitme aasta jooksul saanud - nagu ma ütlesin, meie kodanike turvalisus: indiviid peab olema meie algatuse keskmes.
<P>
Olen kogu arutelu suure huviga kuulanud ja tõepoolest oli täna institutsioonidel otsustavust pakkuda vastuseid, säästa inimelusid; iga inimelu, mille suudame päästa läbi õigusloomealase töö, läbi oma pühendumuse, on aukartust äratav töö, mis on meile auks. Sel põhjusel peame pürgima edasi ja sel põhjusel jagan ma paljude liikmete seisukohta, kes täna on rõhutanud intelligentsete seadmete ja intelligentsete autode tähtsust, ehkki peame eeskätt tagama, et inimene oleks intelligentne, kuna esmane vastutus lasub kodanikel rooli taga, kes peavad olema teadlikud, et teiste kodanike elu sõltub nende tegudest.
<P>
Kahtlemata peab tehnoloogia olema inimese kui inimliku ja põhilise osapoole teenistuses ning sel põhjusel jagan ma nende seisukohta - ja ma ütlesin seda oma avakõnes -, kes väidavad, et autojuhte tuleb koolitada, kodanikke tuleb teavitada uutest seadmetest, mida tehnoloogia ja uurimistöö võimaldavad meil kodanike teenistusse rakendada. Vastasel korral on otstarbetu kulutada avalikku raha või erasektori raha uurimistööle, kui tehtavaid avastusi ja edukalt lõpule viidud algatusi ei rakendata inimelude päästmiseks kodanike teenistusse. Sel põhjusel, ma kordan, on liiklusohutussektor prioriteediks - ja see on kohustus, mille ma Euroopa Parlamendi ees endale ametlikult võtan - ja üheks peamistest kohustustest, mida komisjon ja transpordisektor järgnevatel kuudel täide viivad.
<P>
Sooviksin vastata lühidalt hr Pribetichi esitatud küsimusele, mis puudutab ajastust. 23. mail 2008 käivitatud konsultatsioonide tulemuste põhjal on Euroopa Komisjon teinud ettepaneku võtta vastu määrus sõidukite üldohutuse tüübikinnituse nõuete kohta, milles sätestatakse, et alates 2012. aastast paigaldatakse uutele sõidukitele elektrooniline stabiilsuskontrolli süsteem nende sõidukite turvalisuse olulise suurendamise eesmärgil. Määrus viitab Ühinenud Rahvaste Organisatsiooni Euroopa Majanduskomisjoni maailmafoorumil harmoniseeritud tehnilistele määrustele.
<P>
Ma vastan pr Ayala Senderile küsimuses, mis puudutab raskeveokeid, 2007. aasta novembris ÜRO Euroopa Majanduskomisjoni sõidukite eeskirjade ühtlustamise ülemaailmsel foorumil kiideti heaks elektroonilise stabiilsuskontrolli kohustuslikku paigaldamist ja sellega seonduvaid tehnilisi standardeid käsitlev dokument. Dokumenti toetas Euroopa Komisjon, mis tähendab, et alates 2010. aastast muutub kohustuslikuks elektroonilise stabiilsuskontrolli paigaldamine kõige levinumate kategooriate raskeveokite uutele mudelitele.
<P>
Mis puudutab tema mainitud teenistussõidukeid, eriti põllumajandussõidukeid - kahjuks on Euroopas endiselt põllumajandussõidukite põhjustatud õnnetuste tõttu surmajuhtumeid, mõnel juhul tänu juhi vastutustundetusele, kes ei suutnud piisavalt hoolikalt juhtida - hetkel ei ole seda sätestatud, sest prioriteetideks on seatud autod ja raskeveokid. Mis aga minu pädevusalasse puutub, siis tervitan tema ettepanekut ja annan selle edasi volinik Redingile, kuna see tundub mulle olevat oluline ettepanek ja see vastaks vajadustele eriti maapiirkondades. Ma kordan, et põllumajandussektoris on kahjuks ikka veel palju surmajuhtumeid, mis ei ole toimunud mitte maanteel, vaid põllumajanduslikul maal, ja me ei saa teeselda, et see pole probleemiks.
<P>
Seetõttu ma tänan teid, pr Ayala Sender, ettepaneku eest ja ma tänan kõiki liikmeid, kes võtsid sõna; komisjon, ma kordan - ma lõpetan, hr juhataja, ja ma vabandan, kui olen kulutanud mõned lisaminutid, kuid ma tunnen, et see probleem on küllalt tähtis selleks, et ületada meile kodukorras ette nähtud ajalised piirangud. Nagu ma ütlesin, tervitame me pr Gurmai raportit, keda ma samuti tänan entusiasmi eest, kuna me peame näitama, et oleme kodanike õiguste kaitsmise kohuse suhtes entusiastlikud.
<P>
Ma tervitan parlamendi julgustust, toetust eCalli süsteemile ja meetmeid selle rakendamise edendamiseks ja seega usun, et tänase arutelu tulemus on positiivne, kuna komisjon, parlament ja ma loodan ka, et nõukogu, hr juhataja, nõustusid olema oma kodanike poolel selles püüdluses päästa võimalikult palju inimelusid.
<SPEAKER ID="034" NAME="Zita Gurmai">
raportöör. - (HU) Suur tänu teile, hr juhataja, volinik, daamid ja härrad, Euroopa kodanikud, suur tänu teile kommentaaride ja arvamuste eest. Ma usun, et see tõepoolest on Euroopa transpordiajaloos uus ajastu, nagu mu kaasliige Etelka Barsi-Pataky seda väljendas. On väga oluline, et kõik kohalviibijad täiskogus on avaldanud raportile toetust; on ilmselge fakt, et tuleb olla nii roheline, kui võimalik, et olla Roheliste/Euroopa Vabaliidu fraktsioonile meele järele, ja meil on hea meel, et lõpuks andsid nemadki raportile oma toetuse. Ma rõhutan, kui väga oluline see on. Ma nõustun teiega, volinik, et kui meil õnnestub säästa liikluses kas või üks inimelu, siis oleme me midagi saavutanud; vaadake, ma usun, et kõige olulisem asi, mida meie, kui Euroopa otsustajad teha saame, on kaitsta inimelusid. Mitmed teie hulgast viitasid šokeerivale statistikale: 41 600 inimest sureb liikluses.
<P>
Ma tänan teid samuti toetuse eest, kuna selle küsimuse lahendamiseks peavad kõik olema selles osalised. Olen väga uhke Viviane Redingi ja tema kaasabiliste, André ja Juhani üle, kes istuvad siin. Nemad on kogu selle protsessi läbi viinud. Mitte ainult viimase kuu jooksul, vaid viimase paari aasta jooksul, kuna tehnoloogiat tuli katsetada selgitamaks välja, kas see tõesti töötab. Kas mäletate, et oli aeg, mil ei olnud turvavöösid, kuid nüüd võtame neid endast mõistetavatena? Või nagu Robert Evans väljendus: tänapäeval on igas autos raadio. Uus tehnoloogia muutub ühel päeval sama loomulikuks, kui tänapäeval on turvavööd või autoraadiod. Vajame Euroopa kodanikke, kes ostaksid neid intelligentseid süsteeme niipea, kui nad on selgelt näinud nende toodavat kasu. On oluline, et sõidukite tootjad oleksid meie poolel, kuna igal aastal toodetakse Euroopas 17 miljonit autot ja 2 miljonit inimest on selles sektoris tööga hõivatud. On oluline, et liikmesriigid oleksid selles küsimuses meiega, kuigi ma pean nõustuma Malcolm Harbouriga: nõukogu esindatus on märgatavalt väike.
<P>
Sellest pole suurt kasu, kui komisjon ja Euroopa Parlament teevad kõik, mis nende võimuses, kui nõukogu ei võta seda küsimust piisavalt tõsiselt. Nõukogu peab aga olema teadlik, et temagi peab esindama Euroopa kodanikke. Seega tehkem koostööd. Palun teilt seda seetõttu, et teod räägivad valjemini kui sõnad. Meie ühine huvi on tõdeda, et kui saavutame selles vallas tulemusi, siis võidavad sellest kõik, kuna meil on võimalik ohutult reisida, liiklus saab olema optimaalne, keskkonnasaastet on võimalik vähendada ja Euroopa tööstussektor võib tõusta liidriks side- ja infotehnoloogia alal. See on võimalus midagi tõeliselt muuta. Ärgem raisakem oma võimalust.
<P>
Tänan teid tähelepanu eest. Ma olen väga optimistlik selle suhtes, et volinik Tajani teeb kõik, mis on tema võimuses, et muuta see unustus reaalsuseks.
<SPEAKER ID="035" NAME="Robert Evans" AFFILIATION="PSE">
Hr juhataja, protseduuriküsimuses ei ole mul Parlamendi kodukorda käepärast, kuid teie teenistusel see kindlasti on, seega ärge pange pahaks, kui ma sõna võtan. See ei ole seotud pr Gurmai raportiga, kuna sellest me oleme rääkinud.
<P>
Sel ajal, kui te rääkisite, kui pr Gurmai tegi kokkuvõtet oma raportist, märkasin, et külastajate rõdule kogunes publikut. Ma tervitan neid soojalt ja arvan, et on väga hea ja oluline, et inimesed tulevad külastajate rõdule, kuid samuti olen ma teadlik, et kohe, kui ma peale seda hetkelist kõnet maha istun, siis peatate istungi kuni kella 12.00ni, mil algab hääletamine.
<P>
Need vaesed inimesed, kes on tulnud mitusada kilomeetrit, ei kuule täna hommikul arutelu ja kõnesid. Nad kuulevad natuke mind, kuid ma tahaksin teada, kas oleks võimalik, et teie ja teie assistendid pöörduksid vastavate ametiasutuste poole ja leiaksid võimaluse tagada, et juhul, kui arutelu lõpeb kell 11.30 nagu täna hommikul, kui kuni kella 14.00ni pole midagi plaanis, siis võiks millegagi täita selle pooletunnise augu, mis jääb praeguse hetke ja keskpäeva vahele, olgu need siis pärastlõunased kiireloomulised küsimised või midagi muud uskumatult tähtsat?
<P>
Ma räägin nende umbes 100 rõdul oleva inimese nimel, kes tulid arutelu kuulama, ja hetkel kuulevad nad vaid seda, kuidas mina kaks minutit mitte millestki räägin - kuid mul on tõsine tagamõte.
<P>
(Aplaus)
<SPEAKER ID="036" NAME="Juhataja">
Hr Evans, teil oli üks minut aega rääkimiseks, mitte kaks.
<P>
Me võtame arvesse need ideed, mille esitas meile alati teravmeelne hr Evans.
<P>
Igatahes enne istungi lõpetamist tahaksin ma teiega ja volinikuga jagada head uudist sellest, et sellise tähtsa riigi nagu Suurbritannia ja Põhja-Iirimaa Ühendatud Kuningriigi ülemkoda ratifitseeris mõned tunnid tagasi Lissaboni lepingu. Ma kujutan ette, et kuninganna Elizabeth kirjutab hetkel asjaomasele dokumendile alla, nii et selle meetmega ratifitseerib Ühendkuningriik Lissaboni lepingu. Ma arvan, et selle uudise üle oleme me kõik õnnelikud, ka need, kes kohal ei viibi, isegi kui nad jätavad oma sildi toolile ja ei viibi harilikult istungisaalis, kui meil on vaja tööd teha.
<P>
Selle rõõmsa uudisega lõpetame arutelu.
<P>
Hääletamine toimub kell 12.00.
<P>
(Istung lõppes kell 11.30 ja jätkus kell 12.00)
