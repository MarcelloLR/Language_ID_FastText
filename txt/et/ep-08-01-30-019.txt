<CHAPTER ID="019">
Ühenduse postiteenuste siseturu rajamise lõpuleviimine (arutelu)
<SPEAKER ID="115" NAME="President">
Järgmiseks punktiks on transpordi- ja turismikomisjoni poolt ettepanek teiseks lugemiseks ühenduse postiteenuste siseturu rajamise lõpuleviimise kohta (13593/6/2007 - C6-0410/2007 - 2006/0196(KOD)) (raportöör: Markus Ferber).
<SPEAKER ID="116" NAME="Markus Ferber">
raportöör. - (DE) Hr president, daamid ja härrad, lõpusirgele on jõudnud pikk arutelu, mis on Euroopa Parlamendis veninud üle nelja koosseisu, algusega 1992. aastal, kui Euroopa Komisjon avaldas valge raamatu postiteenuste arendamise kohta ja millele 1997. aastal järgnes esimese postidirektiivi vastuvõtmine ja selle muutmine 2002. aastal. Nüüd, 2008. aasta alguses, rohkem kui 15 aastat hiljem, loodame, et oleme valmis ühiselt vastu võtma mõistuspärased eeskirjad, mis aitavad meil vastata tarbijate nõudmistele, nende ettevõtete nõudmistele, mis siiani on üksi postiteenuseid osutanud, sellele tasuvale turule siseneda soovivate konkurentide nõudmistele ja postisektoris töötavate isikute nõudmistele. Meie siin Euroopa Parlamendis oleme viimaste kuude jooksul teinud tublit tööd nimetatud eesmärkide saavutamiseks.
<P>
Hr president, pean märkima, et kell käib ette - ma ei ole veel kolm ja pool minutit kõnelenud!
<P>
Usun, et meil siin Euroopa Parlamendis oleme jõudnud vastuvõetavale kompromissile kõigi nende nõudmiste osas. Tahaksin tänada kõiki, kes sellele kaasa aitasid - oma kolleege Euroopa Parlamendis ja eriti Brian Simpsonit, kellega tänu ühiselt postiteenuste vallas tehtud pingutustele seob meid nüüd 14 aasta pikkune sõprus. Oleme seda olulist teemat siin koos käsitlenud 1994. aastast alates. Tahan tänada komisjoni, kes on olnud väga konstruktiivne nii oma ettepanekutes kui ka läbirääkimislaua taga.
<P>
Siinkohal pean ma eriti tänama kahjuks küll mitte praegust eesistujat Sloveeniat, vaid nõukogu eesistujat Portugali, kellel õnnestus koostada ühine seisukoht eelmise aasta 1. oktoobril.
<P>
Olen eriti uhke, ja me kõik Euroopa Parlamendis võime olla uhked selle üle, et nõukogu oma ühises seisukohas tervitas fraktsioonidevaheliste arutelude tulemust ja kaasas rohkem kui 95 % neist uue ühise seisukoha moodustamisse. See on Euroopa Parlamendi jaoks suur saavutus ja see näitab, et parlament on võimeline lahendama selliseid keerulisi küsimusi nagu postiteenuste turu vabastamine, mis on järjekordne õigustus reformilepinguga parlamendile omistatud lisavolituste osas.
<P>
Lisaks püüdsime enne teist lugemist komisjoni aruteludel selgitada välja ühise seisukoha valdkondi, milles oleks vaja teha parandusi. Me ei teinud enda elu kergeks, kuna igal kompromissil on paratamatult mingi aspekt, kus võib olla ruumi parandusteks. Detsembris veendusime me transpordi- ja turismikomisjonis siiski ülekaaluka heakskiidu saatel, et kõik punktid, mida parlament tähtsaks pidas olid ka nõukogu poolt arvesse võetud ja me ei saanud midagi paremaks muuta. Iga muudatus oleks olnud samm tagasi.
<P>
Seetõttu saab raportöör siin nüüd öelda, et juhtkomisjoni valdava enamuse ettepanek on, et ühine seisukoht võetaks vastu ilma muudatusteta, ja mina oleksin ääretult rõõmus, kui see juhtuks juba homme. Peame samuti olema eeskujuks selle kõnealuse keerulise postiteenuste vabastamise küsimuse otsade kokkutõmbamisel, mida siin kojas on teostatud 15 aastat ilma kordki abi otsimata lepitustegevusest. Lubage mul parlamendile vaid meenutada, et oleme teisel lugemisel alati suutnud jõuda kokkuleppele. Kui see jälle nii läheks, oleks see kaunistuseks koogile pika seadusandliku protsessi lõpus. Seega palun ma teie toetust ja tänan veel kord kõiki, kes on sellesse protsessi väga konstruktiivselt oma panuse andnud.
<SPEAKER ID="118" NAME="Andrej Vizjak">
eesistuja. - (SL) Mul on suur au viibida täna siin teie täiskogul.
<P>
Komisjoni ettepanek ühenduse postiteenuste siseturu rajamise lõpuleviimise direktiiviks on viimase 15 kuu jooksul olnud seadusandjatele üks kõige tähelepanunõudvamaid seadusandlikke ettepanekuid. Kui komisjon 2006. aasta oktoobris selle ettepaneku tegi, ootasid kõik lõputuid lahkarvamusi meie institutsioonides selle ühe Euroopa kõige vanema ja traditsioonilisema avaliku teenuse tuleviku kohta.
<P>
Sel teemal arutlemine oli eesistujate Saksamaa ja eriti Portugali jaoks 2007. aastal palju tähelepanu nõudev. Algusest saadik nõustusid meie institutsioonid aruteludes ühiselt, et väldivad populismi ja demagoogiat ning keskenduvad selle küsimuse olulistele parameetritele, kaasa arvatud sotsiaalsetele aspektidele postitöötajate seisukohast ja universaalteenuse alalisele rahastamisele.
<P>
Nagu teame, ohustab postisektorit struktuurimuutus ja see peab kohandama end vastavalt uutele majanduslikele ja sotsiaalsetele asjaoludele. Täieliku postiteenuste siseturu reformi viimane etapp pakub ainulaadset laienemisvõimalust kõigile asjaosalistele. Lõpuks ootab üldsus, et säilitaksime ja parendaksime postiteenuste kvaliteeti ja tõhusust, et kasutajad olenemata oma elukohast neist kasu saaksid.
<P>
Postiteenuste turu avamine on siiani läinud edukalt. Uued tegutsejad on turule sisenenud ja mitte ainult nemad, vaid ka juba olemasolevad tegutsejad on uurinud uusi võimalusi. Välja on töötatud uued kasutajateenused. On ilmne, et postiteenuste täielik vabastamine on vajalik selle sektori elavdamiseks ja selle olemasolu tagamiseks uute konkurentsivõimaluste ja alternatiivsete teenuste kõrval.
<P>
Meie kahe institutsiooni lähenemisviis on veel üheks tõendiks aluseks olevatest põhimõtetest, mis pakuvad kõrgekvaliteetseid, usaldusväärseid ja taskukohaseid teenuseid kõigile kasutajatele ja ei luba diskrimineerivaid takistusi turule sisenevate uute tegijate osas. Samal ajal tunnistavad nii Euroopa Parlament kui Euroopa Nõukogu, et mõned postiteenuste turud Euroopa Liidus tegutsevad põhimõtteliselt erinevatel tingimustel. Seega võttis nõukogu oma ühise seisukoha väljendamisel vastu otsuse määrata vabastamise ühine tähtaeg 2010. aasta lõpuks. Siiski on teatud liikmesriikidele võimaldatud uute eeskirjade rakendamiseks 2012. aasta lõpuni kestev üleminekuperiood. Kooskõlas kõigi eelmiste postiteenuste direktiivide põhimõtetega võimaldab subsidiaarsuse põhimõte liikmesriikidel kohandada ühiseid eeskirju vastavalt konkreetsetele siseriiklikele oludele ja tagab sõltumatu reguleeriva võimu postiteenuste kontrollimiseks.
<P>
Daamid ja härrad, oma lühikese sõnavõtu lõpetuseks lubage mul tänada hr Ferberit ja kõigi asjaomaste poliitiliste fraktsioonide raportööre ja variraportööre nende panuse eest meie viljakasse ja konstruktiivsesse arutelusse. Kuigi me ei nõustunud alati nende konkreetsete märkustega, tahaksin teile meenutada, et nõukogu tegi 2007. aasta novembris hulga kohaseid muudatusi oma ühisesse seisukohta, näidates sel moel oma poliitilist otsusekindlust, avatust ja konstruktiivset paindlikkust.
<P>
Tahaksin eriti esile tuua komisjoni suurepärast tööd kogu ühise otsuse langetamise protsessis ja selle pühendumust liikmesriikide tõhusale toetamisele ja suunamisele seoses uue direktiivi rakendamisega. Daamid ja härrad, homme jõuab teieni lõplik otsus ja tunnustate taas meie põhikokkulepet vastavalt nõukogu ühise seisukoha sätetele ja transpordi- ja turismikomisjoni poolt möödunud aasta 9. detsembril tehtud ettepanekule. Oleme veendunud, et oleme leidnud tasakaalu erinevate eesmärkide vahel ja oleme avatult ja hoolikalt käsitlenud poliitilisi väljakutseid ohustamata postiteenuste pakkujate ja tarbijate õiguskindlust.
<P>
Daamid ja härrad, tänan teid veel kord teie koostöö eest ja selle teksti eest, mille kinnitamises ma veendunud olen, ja tänan teid tähelepanu eest.
<SPEAKER ID="119" NAME="Leonard Orban">
komisjoni liige. - Proua president, homme peaks Euroopa Parlament võtma vastu ajaloolise otsuse, mis märgib enam kui 15 aasta eest algatatud protsessi lõppu. Kolmas postidirektiiv paneb ilusa punkti hästi ette valmistatud järkjärgulisele turu täieliku avanemise protsessile.
<P>
Mis täna tundub selge ja ilmne põhjustas arutelu algetapil palju vaidlusi. 18. oktoobril 2006. aastal esitas komisjon oma ettepanekud. Järgnesid pingelised ja konstruktiivsed läbirääkimised institutsioonides. Lõpuks oli see Euroopa Parlament, mis oma aruandega esimesel lugemisel 11. juulil 2007. aastal sillutas teed täna teie ees olevale kompromiss-lahendusele.
<P>
Paljud siin kojas on aktiivselt panustanud selle tähtsa tulemuse saavutamisse ning - oma kolleegi komisjoniliikme McCreevy nimel - tahaksin eriti tänada raportööri hr Ferberit ja tema variraportööre teistest poliitilistest fraktsioonidest, mis kompromissi saavutamisele kaasa aitasid. Sama kehtib ka Soome, Saksamaa, Portugali ja viimasena, kuid sama tähtsana - Sloveenia eesistumise kohta.
<P>
Mõne märkused sisu kohta: praegu laual olev tekst on tasakaalustatud. Selles võetakse arvesse erinevate poliitiliste rühmituste ja liikmesriikide huve. Komisjoni ettepanekus oli turu avamiseks määratud varasem kuupäev, kinnitades kehtiva postidirektiiviga kehtestatud sihtkuupäeva. Kaks lisa-aastat on piisav ajavahemik. See annab kõigile ettevõtjatele võimaluse oma ettevalmistused lõpule viia. Küll aga ei tohiks see soodustada enesega rahuolu.
<P>
Postisektori, selle klientide, ettevõtjate ja töötajate seisukohast on oluline asjaolu, et turu täielikuks avamiseks on määratud lõplik ja tingimusteta kuupäev. Ühine seisukoht tagab õiglased tingimused ja nõuab meilt turule sisenemise barjääride eemaldamiseks.
<P>
Homseks hääletamiseks on lauale pandud piiratud arv muudatusi. Suuremas osas on need muudatused, mille transpordi- ja turismikomisjon detsembris juba tagasi lükkas. Nagu mu kolleeg hr McCreevy siis tähele pani, ei anna nimetatud muudatused siseturule, postiteenuse kasutajale või postiljonidele lisandväärtust. Olemas on tõukejõud postireformi lõpuleviimiseks.
<P>
Kokkuvõtteks: teie ees oleva teksti sisu on kõike arvestades hea ja kui te vaatate selle põhisätteid, olete minuga ühel nõul, et tekst on kooskõlas meie eesmärgiga: tegelik turu avamine ei ole lõpp iseeneses, vaid vahend, mille kaudu me suundume kvaliteetse, tõhusa ja jätkusuutliku ning 21. sajandi vajadustele vastavalt kohandatud postisektori kaugemate eesmärkide poole.
<SPEAKER ID="120" NAME="Reinhard Rack">
fraktsiooni PPE-DE nimel. - (DE) Proua president, viimaste aastate jooksul oleme kõik, ma ise kaasa arvatud, pidevalt kurtnud asjaolu üle, et isegi suurte seadusandlike projektide puhul on suurem osa nõukogu pinkidest tühjad. Peaksime seega väljendama oma heameelt selle üle, et eesistuja Sloveenia on nii arvukalt esindatud käesoleval tähtsal seadusandlikul arutelul, ja selle üle, et Sloveenia hingab juba Lissaboni lepingu rütmis, mille ta just ratifitseeris, nagu me teame.
<P>
Postiteenuste siseturu idee on küpsenud kaua. Oleme rõõmsad, et kui kõik hästi läheb, aitab see käesolev eelnõu protsessi eduka lõpuni viia. Algne komisjoni ettepanek oli põhimõtteliselt sidus ja vastuvõetav, kuid meie jaoks Euroopa Parlamendis oli olulisim põhimõte paljudel juhtudel liiga laialdaselt kohaldatav ja me tundsime, et paljud üksikasjade aspektid jäid lahendamata.
<P>
Selles osas oli hea, et meie raportööri Markus Ferberi, keda ma Euroopa Rahvapartei ja Euroopa demokraatide nimel soojalt tänan, juhendamisel suutis meie komisjon valdavas enamuses tegutsedes lisada komisjoni ettepanekusse esimesel lugemisel palju olulisi elemente ning tõlgendada ja viimistleda selle sätteid.
<P>
Eriti rahanduslikus pooles kaasasime lisavõimaluse - ja väga olulise, kuna see tagab, et põhiküsimusest mööda ei vaadataks. Tugevdasime sotsiaalseid sätteid, eriti küsimustes nagu töötingimused, töötunnid ja puhkused. Eriti lisasime ajutise mõlemapoolsusklausli tagamaks, et direktiiv ei annaks ootamatut kasumit, lubades vähestel allesjäänud monopoli omajatel oma tegevust reguleerimata turgudele laiendada.
<P>
Vastutasuks nõustusime sellega, et direktiivi jõustumine lükatakse kahe aasta võrra edasi. Usume, et ettepanek oli üldiselt hästi tasakaalus ja meile näib, et nõukogu tegevus, mis suures osas toetas Euroopa Parlamendi seisukohta, on meid süüst vabastanud. Peaksime kõnealuse seisukoha homme kinnitama ja jagama nõukogu, komisjoni ja ET rahulolu tulemuse üle.
<SPEAKER ID="121" NAME="Brian Simpson">
fraktsiooni PSE nimel. - Proua president, fraktsiooni PSE nimel tahaksin tänada Markus Ferberit tema raporti ja tõsise töö eest mitme aasta vältel.
<P>
Fraktsioon PSE on nõus sellega, et nõukogu on vastu võtnud suure osa parlamendis esmakordse ettelugemise seisukohtadest ning see tagab universaalteenuse; see tagab nimetatud teenuse rahastamise; samuti tunnustab see sotsiaalse kaitse vajalikkust ja lükkab rakendamise kuupäev kahe aasta võrra edasi 2010. aasta lõppu kõigi vanade liikmesriikide jaoks ning 2012. aastaks uute liikmesriikide jaoks.
<P>
Minu arusaamise kohaselt on tegemist hea tehinguga. On neid, kes ikka veel löövad lahingut antiliberalismi pärast. Kui see lahing kaotati enam kui 15 aasta eest, kui parlament nõustus - vastupidiselt minu tollasele nõuandele - postiteenidussektori liberaliseerimisega.
<P>
Mõned meie hulgast siin parlamendis on täielikku rakendamist edasi lükanud kõik need 15 pikka aastat, kuid lõpuks saabub päev, mil me peame reaalsusega silmitsi seisma.
<P>
Kuigi mina isiklikult tahaksin näha teist lugemist muudatusteta, usub minu fraktsioon, et on õiglane selgitada universaalteenuse rahastamise küsimust ja kaitsta teenuseid, mida hetkel osutatakse nägemispuudega ja pimedatele isikutele. Nii toetame me muudatusi nr 1, 2, 6, 18 ja 19.
<P>
Peame tagama, et postiteenistused oleks võimelised konkureerima mitte ilmtingimata üksteisega, kuid teiste tehnoloogiatega. Aga selleks on vaja võrdseid võimalusi ja ma loodan, et kui need visandatud tingimused välja arvata, saame me oma töö antud toimiku kallal lõpetada, tuginedes esimese lugemise seisukohale, ja pöörduda tagasi kõige tähtsama küsimuse juurde, milleks on usaldusväärse, regulaarse ja taskukohase postiteenuse tagamine oma kodanikele, ning kõigi Euroopa Liidu postiljonide tähtsa töö tunnustamine.
<P>
Lõpetuseks: kui me Markus Ferberiga alustasime selle toimiku kallal tööd, ei olnud meil kummalgi halle juukseid peas. Ja vaadake meid nüüd!
<SPEAKER ID="122" NAME="Luigi Cocilovo">
fraktsiooni ALDE nimel. - (IT) Proua president, daamid ja härrad, nagu minu kolleegid tahaksin ka mina tänada raportööri hr Ferberit tehtud töö eest. See oli töö, mis sai alguse kaua aega tagasi ja mille jooksul on meil olnud märkimisväärseid üksmeelehetki ja ka konstruktiivseid arutelusid. Mis puutub minu ja minu fraktsiooni seisukohta, siis ei ole me kunagi seisnud vastu vabastamise idee põhimõtetele või ideoloogiale, mida me kõik toetame, püüdes samas tagada garantiisid, mis on universaalteenusele vajalikud.
<P>
Praeguses direktiiviettepanekus, mille parlament kinnitas esimesel lugemisel ja nõukogu seejärel uuesti läbi vaatas, näeme, et mainitud garantii on siin olemas, isegi kui mõned tingimused võiksid olla täpsemad, konkreetsemad ja üksikasjalikumad. Me ei taha olla nagu need, kes ei näe puude taga metsa, kuid teisalt ei taha me ka eirata asjaolu, et mõnikord peitub paharet just pisikeses üksikasjas. Sel põhjusel oleksime eelistanud, et mõned küsimused oleksid olnud üksikasjalikumad, mis puutub volitustega seonduvasse, kohase konkurentsi tagamisse ja tariifimakseid operaatori puhul, kelle ülesandeks on osutada universaalteenust ja muid individuaalseid teenuseid, ning mis puutub võrgustikule ligipääsu õigustesse ja kohustustesse. Oleksime seda eelistanud, kuid suurem osa seisukohtadest parlamendis, mis oli samuti komisjonis esindatud, oli tõenäoliselt selline, et garantiide täpsustamine ei ole vajalik, pigem eelistati vältida liiga keerulise kokkuleppe sõlmimist
<P>
Kokkuvõttes oleme hetkel sellisel seisukohal ning pimedatele ja nägemispuudega isikutele tagatud tingimuste osas tahaksime selgesõnaliselt väita, et kui ainult need muudatused oleksid viinud kokkuleppe sõlmimiseni, ei oleks me selle poolt. Kui aga kiidetakse heaks teised muudatused, hääletame ka meie poolt. Vastasel juhul hääletame kõigi esitatud muudatuste vastu.
<SPEAKER ID="123" NAME="Roberts Zīle">
fraktsiooni UEN nimel. - (LV) Tänan teid, proua president, volinik, nõukogu liikmed. Tahaksin kõigepealt tänada hr Ferberit tema töö eest kompromissi taotlemisel parlamendi ja nõukogu vahel sellises poliitiliselt tundlikus küsimuses nagu seda on postiteenused. Tahaksin rõhutada, et universaalteenuse lähenemisviisi vabastamisega seonduvad raskused, peamiselt uute liikmesriikide jaoks, kehtestati direktiivis piisava kahe aasta pikkuse lisaajana nende teenuste rakendamiseks. Samal ajal on universaalteenuste tagamiseks kehtestatud mõistlik õiguslik raamistik. Seega usun, et pall on nüüd liikmesriikide võimude väljakupoolel. Vaatamata raskustele, mida postiettevõtted mõnes liikmesriigis, nende seas mu oma kodumaal Lätis kogesid, usun ma, et turu vabastamine toob lahenduse sellele pealtnäha lootusetule olukorrale iganenud postiteenuste pakkujate osas. Mis puutub homsesse hääletamisse, siis kutsun teid kõiki üles mitte toetama eelmainitud ettepanekuid, kuna liikmesriigid peavad oma volitusi kasutama ka nägemispuudega inimeste osas. Aitäh!
<SPEAKER ID="124" NAME="Eva Lichtenberger">
fraktsiooni Verts/ALE nimel. - (DE) Proua president, kardan, et asjaolud takistavad mul pidustustega ühineda. Esiteks: kes on kasusaaja? Tarbijad, kes elavad linnades ja armastavad postkastist leida reklaammaterjali. Nemad saavad kasu. Nagu ka ettevõtted, mille tegevuseks on masspostitamine ja reklaamikampaaniad posti teel.
<P>
Pimedad ja nägemispuudega isikud aga ei saa mingit kasu. Seega palun teil toetada selles asjas meie muudatust. Kasu ei saa ka postitöötajad, kes töötavad madala palga eest ja on suure surve all, mis visandatud tingimustes võib veelgi suureneda. Veel üks inimrühm, kes asjast kasu ei saa, on maal või eraldatud paikades elavad inimesed ning kes peavad tuginema erapostiteenustele, kuna me saame näha teenindustaseme aeglast langemist nii madalale kui lubatud ja võimalik. Eriti ei saa mingit kasu maksumaksja, kes peab jällegi rahastama universaalteenust, mida varem rahastati sisemiselt ja mida tõhusalt toetas masspostitustest ja erapostiteenustest saadav kasum.
<P>
Neil põhjustel olen ma direktiivi vastu. Usun, et see on ekslik. Konkurents on hea, kuid tuleb kanda hoolt selle eest, et see leiaks aset ühetasasel pinnal. Seda ei ole aga praegu tehtud.
<SPEAKER ID="125" NAME="Erik Meijer">
GUE/NGL fraktisooni nimel. - (NL) Proua president, postiteenus on töömahukas avalik teenus. 19. sajandi teisel poolel otsustasid Euroopa riigid, et vajavad omaenda postiteenuste monopoli, kuna erasektor ei saanud tööga hakkama.
<P>
Alati on olnud eraettevõtteid, kes on üritanud olukorraga toime tulla. Nad pakkusid odavamat teenust, kuid valikuliselt, valides posti kättetoimetamisteenuse tegevusrohkeimad paigad ja pakkudes halvemaid töötegemis- ja tööhõivetingimusi. Alates 1990ndatest on poliitiline enamus üritanud sellistele ettevõtetele luua veel laiema tegevusala, ja kavandatud otsuses antakse neile peaaegu täiesti vabad käed. Minu fraktsioon eeldab, et selle tulemuseks on halvem kättetoimetamisteenus tarbijatele, kehvemad tingimused töötajatele ja lisakulutused liikmesriikidele universaalse postiteenuse ülalpidamiseks ja taastamiseks.
<P>
Isegi nüüd, kui kolm suurimat fraktsiooni on nõus tähtaegade ja asjakohaste meetmete osas kompromissile minema, näeb minu fraktsioon seda valikut ikka kui sammu tagasi. Lisaks teatud üksikasju parendavatele meetmetele, nagu karmimad tagatised pimedatele klientidele ja töötajatele, teeme seega ettepaneku, et see vabastamine tuleks tagasi lükata. See oleks kooskõlas hääletajate arvamusega, kes hiljuti Saksamaal Leipzigi linnas riigi osalusega äriühingute müümise vastu olid.
<SPEAKER ID="126" NAME="Michael Henry Nattrass">
fraktsiooni IND/DEM nimel. - Proua president, ma rõhutan väljendit "kindlaksmääratud ja tühistamatu kuupäev". Üks asi, mida ELi kujundaja Jean Monnet demokraatia juures vihkas oli asjaolu, et kõik oli tühistamatu. Mitte ükski demokraatlik valitsus ei saa oma järeltulijat köita tühistamatuga.
<P>
ELis eksisteerib demokraatlik defitsiit, sest üha lähemal seisev liit loodi tühistamatuna. Demokraatia jaoks pole siin kohta. Inimesed võivad hääletada ainult selle toetuseks, mida tahab ELi eliit. See on ühesuunaline tänav. Prantslased ja hollandlased hääletasid selle tühistamatu liidu vastu. Nende eiramine ja sama läbikukkunud ülesehituse juurutamine kinnitab mu seisukohta.
<P>
Te ei õpi ajaloost. Nõukogude Liit lagunes. Hitleri Tausendjähriges Reich kestis 12 aastat. Tagasilöök, mille tekitate inimestele referendumi mittevõimaldamisega, kukutab selle sallimatu ELi impeeriumi nii sama kindlasti, kui päev järgneb ööle.
<SPEAKER ID="127" NAME="Etelka Barsi-Pataky" AFFILIATION="PPE-DE">
(HU) Proua president, 2012. aasta lõpuks on postiteenused täiesti vabastatud ja selles valdkonnas on jõutud ka ühise turuni. Kuna turu avamisel on erinevad mõjud erinevate liikmesriikide turgudele, oleme seadusandluses saavutanud selle, et turg avaneb sammhaaval. Samuti oleme jõudnud olukorrani, kus asjaomased postkontorid võivad hoida oma käsutuses oleva sissetulekut erandi kehtivusaja lõpuni ja mina panin isiklikult selle tulemusena kirja. Pika aja järel on sündinud Euroopa määrus, nii et see tekitab kõikjal konkurentsi. Eriti suur tänu raportöörile. Teisisõnu, see määrus ei tähenda konkureerivatele ettevõtetele pärast turu avanemist halvemat olukorda, vaid pigem uusi võimalusi.
<P>
Proua president, kõik see on vaid pool võitu, kui järgmisi samme ei astuta. Mis sammud need on? Esiteks postkontorid, millele kohaldatakse erandit, peaksid lähiaastatel keskenduma Euroopa konkurentsi seatud nõuete täitmisele, see tähendab, et nad tõesti kasutavad neile võimaldatud ajalist soodustust.
<P>
Teiseks peavad riigi määrused ja poliitikad tagama, et kui postkontorite arvu vähendatakse konkurentsi edendamise loosungi all, peab universaalteenus olema tõesti vastaval tasemel tagatud. Me ei tohi unustada, et vastutus teenuse eest on ikkagi riigi kohustus. Tegelikult sündis antud määrus selleks, et Euroopa kodanikel oleks ligipääs sobiva hinna ja kvaliteediga postiteenustele, ükskõik kus nad ei ela, kasvõi kõige väiksemates kohtades. Tänan teid tähelepanu eest.
<SPEAKER ID="128" NAME="Gilles Savary" AFFILIATION="PSE">
(FR) Proua president, arvan, et küsimus, mille üle me homme hääletame, on ajaloolise tähtsusega, kuna postiteenus on olnud avalik teenus juba aegade algusest, eriti monarhiate aegadest. Seda seetõttu, et posti jaotamine on strateegiline ja see tagas ka universaalse ja kiire teenuse.
<P>
Oleme just teinud lõpu postiteenuste avalikule kontrollile või teeme seda homme, et asendada see suures osas reguleerimata postituruga. Käesolevas direktiivis tehakse esmalt ettepanek suurepäraseks turuks advokaatidele ja õigusala töötajatele, kuna olukord ei ole ühtlustatud. Iga liikmesriik saab otsustada oma rahastamismeetodi üle ja erinevaid meetodeid on neli. Direktiiv teeb ettepaneku ka millekski täiesti paradoksaalseks: universaalteenuse rahastamise kompenseerimiseks riigi toetuse kaudu, kui mõnes riigis rahastati seda, mis ei olnud rahaliselt elluviidav ühtlustamise teel, kui see oli võimalik.
<P>
Arvan, et teeme vea. Eks aeg näitab, kuid sellele on juba praegu mõningaid vihjeid. Ühendkuningriigis on postiteenusesse investeeritud enam kui 880 miljonit eurot. Hispaanias teatati just, et tänu tihedale konkurentsile ei osutata maapiirkondades enam otsest postiteenust. Sakslastel on probleeme miinimumpalga kooskõlastamisel postiteenuste turuga. Minu arvamus on, et nüüd saavad kasu ettevõtted, me lubame neil riisuda koore turu parimatelt osadelt, kuid me ei teeni postiteenuste üldiseid huvisid või Euroopa Liidu välist konkurentsivõimelisust.
<SPEAKER ID="129" NAME="Dirk Sterckx" AFFILIATION="ALDE">
(NL) Proua president, toetan hr Ferberi saavutatud ja nõukogu heaks kiidetud kompromissi, kuna pooldan postiteenuste avatud turgu. Arvan, et see direktiiv annab liikmesriikidele piisavalt volitusi tagamaks, et nende turud avaneksid kohaselt ja et tarbijate pärast võistleksid garanteeritud kvaliteedile tuginedes erinevad teenusepakkujad.
<P>
Kindlasti ei ole eesmärgiks asjaolu, et liikmesriigid peaksid kasutama neid volitusi takistamaks oma turgude avanemist, kuigi ka see on risk. Oleks kerge seda direktiivi kohaldada nii, et uutele ettevõtetele esitataks nii karmid nõuded, et keegi ei tegelekski kiripostiga. Kui liikmesriigid seda direktiivi nii kohaldavad, oleme vastu võtnud suurepärase õigusakti, kuid ei ole tegelikult muutnud midagi postiteenuse tarbija jaoks.
<P>
Arvan, et peame teksti kindlasti kinnitama, kuid paluksin komisjonil olla kindel, et postiteenuste avatud turu loomise eesmärki ei trumpa üle liikmesriigi võetud meetmed. Näen, et raportööri kodumaa on näiteks hiljuti võtnud meetmeid, mis on tegelikult Saksamaal uuesti postituru sulgenud.
<SPEAKER ID="130" NAME="Seán Ó Neachtain" AFFILIATION="UEN">
(GA) Hr president, Iirimaa postiteenistus mängib keskset rolli maapiirkondade elanike eludes, eriti maal ja kaugemates piirkondades elavate inimeste eludes, keda ei ümbritse naabrid. Nii et ma tervitan universaalteenuse sätet - see on Iirimaa inimestele ja ma olen kindel, et ka teiste riikide elanikele eluliselt tähtis.
<P>
Tahaksin kõigepealt tänada ETt hr Ferberit selle põhimõtte järjepideva järgimise eest. Tarbijate kasu nimel tuleb see sätestada meie eelnõudokumentides ja sellega seoses tervitan ma ka Iiri Posti poolt Iirimaal kasutusele võetavat uut rahastamisteenust. See näitab, et postiteenuse pakkujad saavad end kohandada uute turunõuetega ja samal ajal jätkata universaalse postiteenuse osutamist.
<P>
Lisaks tahaksin tervitada Euroopa Kohtu hiljutist otsust selles osas, et postiteenuse pakkujal on õigus sõlmida kokkulepe sotsiaalhoolekande maksete jaotamiseks.
<SPEAKER ID="131" NAME="Pedro Guerreiro" AFFILIATION="GUE/NGL">
(PT) Nõukogu leppis Portugali eesistumise ajal kokku postiteenuste turu täielikus avamises ELi tasandil alates 31. detsembrist 2010, kohaldades konkurentsieeskirju sellele, mis mõne arvates peaks olema avalik teenus, postiteenuste siseturu loomiseks. "Suurepärane!", ütleb Portugali peaminister. See otsus kujutab endast aga suurt hoopi avalikele postiteenustele, eriti reserveeritud valdkondade keelustamisega, põhjustades nende lammutamise ja järk-järgult kasumile orienteeritud rahvusülestele ettevõtetele üleandmise, ning toimub avalike hüvede arvel, ohustades riigi ja sektoris töötavate inimeste õigusi.
<P>
Kui esines mingeid kahtlusi "üldhuviteenuste protokolli" lepingu eelnõusse lisamise tegeliku tähenduse osas, siis see direktiiv hajutab need: avalike teenuste lagundamise ja hävitamise jätkumine, nende kuuluvuse ja demokraatlikult hallatud ja kontrollitud riigiettevõtete poolt osutamise ohustamine. Seetõttu teeme ettepaneku nimetatud direktiivi tagasilükkamiseks.
<SPEAKER ID="132" NAME="Hélène Goudin" AFFILIATION="IND/DEM">
(SV) Proua president, postiteenus on üks avalikest teenustest, mida nii noored kui vanad inimesed meie riikides hindavad ühtviisi kõrgelt. Seetõttu on otsuse langetamine ülioluline. Eelmistel aruteludel antud direktiivi küsimuses olen väljendanud kartust, et hõredalt asustatud piirkondade vajadus jääb rahuldamata. Ei olnud selge, kas sama teenuse osutamine tagatakse kõigile. Ühel juhul, kui küsimustele vastas volinik McCreevy, lubati mulle, et ei toimu mingeid muudatusi universaalteenuse osutamise nõudes. Nüüd oleme jõudnud kompromissile, mis tagab, et hõredalt asustatud piirkondades elavate inimeste posti kogutakse ja toimetatakse kohale viiel päeval nädalas, just nagu teistelgi. Toetan homme postidirektiivi kompromissi. Loodame, et kui vabastame ühisturu üheks sektoriks toob see kaasa parema teeninduse, madalamad hinnad ja a tõhusama postisüsteemi kõigile.
<SPEAKER ID="133" NAME="Corien Wortmann-Kool" AFFILIATION="PPE-DE">
(NL) Proua president, tahaksin väga tänada meie raportööri hr Ferberit tehtud töö eest. Tal õnnestus saavutada parlamendi nõusolek selles keerulises küsimuses juba esimesel lugemisel, kuigi nii tema kui mina tundsime, et me oleksime pidanud minema veel sammu võrra edasi. Lõpuks oli meie ühine seisukoht siiski see, mis nõukogu suunas, ja nii tervitan ka mina kahel käel ühist seisukohta.
<P>
Sotsiaaldemokraatide ja roheliste fraktsiooni liikmed on kahjuks põnnama löönud ja ei näe neid suuri võimalusi, mida käesolev direktiiv pakub uutele äridele ja töökohtadele. Olen selles täiesti kindel ja minu seisukohta toetavad näited mitmest liikmesriigist. Aga nüüd sõltub kõik sellest, kas Euroopa Komisjon toetab direktiivi, nii et see ei jääks surnud dokumendiks.
<P>
Kui direktiivi kohaldatakse, saavutab see kindlasti oma eesmärgi turgude avamisel. Tarbijatele pakutakse paremaid teenuseid ja ei juhtu seda, mida teeb Saksamaa, kes nügib uusi tegutsejaid, ja mitte ainult uusi tegutsejaid, vaid ka uusi ettevõtteid, uusi teenuseid ja töökohti, turult välja sotsiaalse kaitse ettekäändel.
<P>
Nii et ma olen rõõmus reageeringu üle, mis mulle eile Euroopa Komisjonilt osaks sai. Saan aru, et komisjon kavatseb uurida Saksamaal valitsevat olukorda. Innustan teid seda tegema, ja kiiresti, kuna uued tegutsejad Saksa turul on tõsises hädas ja oleks täiesti kohutav, kui probleemid ei laheneks, see seaks täiesti vale pretsedendi.
<P>
Ennustan, et Prantsusmaa ja teised riigid toimivad samuti ja siis ei saavuta me lõpuks mitte midagi. Nii on Komisjonil siin suur kohustus. Loodan, et te kasutate kõiki võimalikke seaduslikku kanaleid ja ka poliitilist survet, et tagada selle direktiivi kohane kohaldamine Euroopa postiturul.
<SPEAKER ID="134" NAME="Silvia-Adriana Ţicău" AFFILIATION="PSE">
(RO) Proua president, volinik, postiteenused on kogukondade majanduslikus ja ühiskondlikus elus suure tähtsusega. Seega peame tagama postiteenuste kättesaadavuse ja eriti nende teenuste kvaliteedi.
<P>
Postiteenuste turu täielik vabastamine, kaasa arvatud vähem kui 50 grammi kaaluva posti kättetoimetamisel, aitab kaasa konkurentsi suurenemisele, uute teenuseosutajate esilekerkimisele ja uute töökohtade tekkele.
<P>
Tahaksin siiski peatuda mitmel olulisel küsimusel. Esiteks on tähtis, et oleks tagatud universaalteenuse osutamine ja et kõigil elanikel oleks võimalik posti saada olenemata sellest, kas nad elavad mäetipus või saarel. Teiseks peame selles sektoris töötavatele inimestele tagama mõistlikud töötingimused; eriti peame kindlustama, et eksisteerivad sotsiaalsed tagatised seoses töökohtade ja sissetulekutega. Kolmandaks, universaalteenuse osutamiseks peavad liikmesriigid nii kiiresti kui võimalik määratlema universaalteenuse rahastamise vahendid. Direktiiv võimaldab liikmesriikidel selles osas paindlikult tegutseda. Neljandaks, kuna me elame üha enam digitaliseeruvas maailmas, on väga oluline, et postiteenuste osutajad mitmekesistaksid oma tegevust ja pakuksid ka elektroonilisi teenuseid.
<P>
Mõned liikmesriigil on postiteenuste täieliku vabastamiseni kaks aastat aega. Olenemata vabastamise hetkest peavad postiteenuste osutajad oma tegevust tõhusalt korraldama, et tagada nende teenuste kõrge kvaliteet.
<SPEAKER ID="135" NAME="Dariusz Maciej Grabowski" AFFILIATION="UEN">
(PL) Proua president, eraettevõtjatele postiteenuse osutamise lubamine on vastuoluline otsus. Aeg näitab, kas see tarbijatele kasulik on.
<P>
Peame meeles pidama, et mõnes uues madalama arengutasemega liikmesriigis on konkurentsi ja tarbijate huvisid kaitsvad institutsioonid nõrgalt seotud riikliku südametunnistusega. Esineb oht lõhkuda tasakaalu kapitali ja tarbijate huvide vahel. Tähtaja seadmist 2012. aastale tuleks seega tervitada.
<P>
Samal ajal soovitaksin, et enne 2012. aastat teostataks postiteenuste turu toimimise analüüs riikides, mis on juba uued eeskirjad vastu võtnud, pidades silmas ebatäpsuste tuvastamist ja ennetamist ülejäänud riikides. Samuti arvan, et võimud peaksid avalike teenuste osutajat premeerima ja mitte ainult kompenseerima, nagu soovitavad raporti koostajad.
<P>
Aastatepikkune töö selle õigusakti kallal on hr Ferberi juuksed halliks teinud. Loodan, et uute määruste kasutuselevõtt ei põhjusta talle muret, mis lõpeks täieliku juustekaotusega.
<SPEAKER ID="136" NAME="Gabriele Zimmer" AFFILIATION="GUE/NGL">
(DE) Proua president, on ilmselge, et hr Ferberi seisukoht ja pr Wortmann-Kooli ja teiste liikmete seisukohad erinevad teineteisest nagu öö ja päev. Arvan, et on vale käsitleda avalike teenuste erastamist ja vabastamist tavareageeringuna globaliseerumisele. Samuti on mul põhjust uskuda, et üha enam inimesi on selle lähenemisviisi vastu. Leipzigis eelmisel nädalavahetusel korraldatud referendumil oli 80 % valijaskonnast, või õigemini hääletanud kodanikest, erastamise vastu, takistades nii linnavolikogu järgmise kolme aasta jooksul erastamiste teostamisel.
<P>
Lubage mul ka öelda, et asi ei ole ainult selles, et see direktiiv, mille üle me siin täna arutleme, sisaldab tegelikke tagatisi kaitsmaks inimesi - töötajaid - ühiskondliku kõrvalejätmise eest. Oleme näinud, kuidas miinimumpalga juurutamine Saksamaa postiteenistuses on kohanud vastupanu nendelt samadelt ettevõtetelt, kes on oma äri rajanud kõige madalamatele töötasudele. Samuti tunnen tõsist muret asjaolu üle, et avalikud asutused sõlmivad selliste ettevõtetega kokkuleppeid.
<SPEAKER ID="137" NAME="Małgorzata Handzlik" AFFILIATION="PPE-DE">
(PL) Proua president, tööd postisektori vabastamise nimel on tehtud juba kauem kui 15 aastat ja see on ELis tervikuna maksma läinud enam kui 90 miljardit eurot aastas. Täna oleme me vaid sammu kaugusel hääletamisest ja sellise õigusakti jäädvustamisest ELi ajalukku, ning ma tahan tänada ETt suurepärase töö eest.
<P>
Projekti praegune versioon kujutab endast ulatuslikku kompromissi, mille põhieesmärgid tunduvad olevat saavutatud: postiteenuste siseturu täielik rakendamine peamiselt postimonopoli lõpetamise teel ning kõrgekvaliteetse ja madala maksumusega avaliku teenuse osutamise kindlustamine.
<P>
Direktiivi praegune versioon ei ole aga nii ambitsioonikas kui komisjoni algne ettepanek. Arutelude käigus sai ilmseks vabastamise idee sinnapaika jätmine järkjärgulise, pigem ettevaatliku postituru avamise kasuks vähem kui 50 grammi kaaluvate kirjade osas. See peegeldub kompromissis, millele jõuti direktiivi jõustumiskuupäeva osas, seda eriti uutes liikmesriikides ja väikese rahvaarvuga riikides, väikestel geograafilistel aladel ja avaliku teenuse klauslis.
<P>
31. detsembri 2012. aasta tähtaeg ELiga 2004. aastal liitunud riikidele näib tarbetult kauge. Ma mõistan, et see on läbirääkimiste käigus saavutatud kompromissi osa, mille me heaks kiidame, kuid see võib pidurdada muudatusettepanekute rakendamist. Kardan, et selline pikk periood - rohkem kui neli aastat - direktiivi jõustumiseks aeglustab lihtsalt muudatusi, mis näiteks kahe aasta pikkuse perioodi puhul jõustuksid peaaegu kohe.
<P>
Lõpuks tahan avaldada toetust pr Pleštinská üleskutsele, et pimedaid ja nägemispuudega isikuid käsitlevaid punkte kaasataks uuesti kõnealusesse direktiivi. Praegusest versioonist need punktid puuduvad.
<SPEAKER ID="138" NAME="Saïd El Khadraoui" AFFILIATION="PSE">
(NL) Proua president, tahaksin tänada raportööri ja oma kolleege, kes on aidanud kaasa komisjoni algse ettepaneku märkimisväärsele parendamisele. Ma mõistan, miks paljud meist tahavad sellega piirduda, kuid direktiivi lisatud positiivsete elementide taga varitsevad ka mitmed ohud. Midagi ei ole tegelikult veel saavutatud, kuna liikmesriikidele antakse liialt palju volitusi kahes üliolulises küsimuses.
<P>
Esiteks on ikka veel palju küsimärke universaalteenuse rahastamise osas. Liikmesriikidel on siin mitmeid valikuvõimalusi, kuid alati ei ole selge, kas need ka tõesti toimivad. Paljudel juhtudel viib see erinevate vaidlusteni, nende seas õigusvaidlusteni. Seega tundub mulle, et oleks kasulikum teha selgeks kaks asja: esiteks, et liikmesriigid on kohustatud tagama universaalteenuse ja selle rahastamise asjaoludest olenemata, ja teiseks, et liikmesriigid peavad oma asjaajamise korda saama ja valmistuma selleks uueks olukorraks põhjalikult ja õigeaegselt.
<P>
Teiseks oluliseks punktiks on sotsiaalvaldkond. Siin on oluline märkida, et kõnealuse direktiiviga lubatakse liikmesriikidel litsentsimissüsteemi kaudu nõuda, et kõik postiteenuste osutajad täidaksid näiteks samu kollektiivlepinguid või vastaksid muudele miinimumstandarditele. See on hea mõte, kuid siiski ainult valikuline ja seda kohaldatakse riigiti erinevalt.
<P>
Kokkuvõttes arvan, et direktiivi võiks veidi tihendada ja see ei ole kuidagi seotud põnnama löömisega, vaid peegeldab asjaolu, et vaba turgu tuleb reguleerida ja et turu vabastamiseks tuleb hoolikalt valmistuda.
<SPEAKER ID="139" NAME="Kyriacos Triantaphyllides" AFFILIATION="GUE/NGL">
(EL) Proua president, me ei ole rahul Euroopa Komisjoni, nõukogu ja meie raportööriga, kuna nad ei ole teinud ühtki viidet kõikumistele sektori töötajate arvus, töötingimustele, töötundidele või palgale.
<P>
Samuti ei ole sätestatud ettevõtete tariifipoliitika ega eramonopoli olukordade tõhus kontroll pakkide transportimise ja ekspressposti osas.
<P>
Lisaks rõhutatakse raportis kohalikele kõikumistele vaatamata stabiilset tööhõivet liikmesriikides, kuid selle tõendamiseks ei ole esitatud mingeid andmeid.
<P>
Nendel asjaoludel ei ole võimalik töötajate huvisid õigesti hinnata.
<P>
Lõpuks tuleks rõhutada, et nõukogu on teatud mõttes ratifitseerinud parlamendi muudatused, võimaldades samas arutelu pidamist sotsiaalsete tagajärgede osas nii töötajate kui tarbijatega seoses.
<SPEAKER ID="140" NAME="Astrid Lulling" AFFILIATION="PPE-DE">
(DE) Proua president, postiteenuste siseturu rajamise lõpuleviimine demonstreerib selgelt ütluses "Head asjad juhtuvad nendega, kes ootavad" peituvat tõde. Isegi mina saan toetada esitatud eelnõud, mis on viieteistkümne aasta pikkuse tubli tingimise tulemus. Olen üks neist, kes oleks pigem säilitanud riiklike postiasutuste monopoli vähem kui 50 grammi kaaluvate kirjade kättetoimetamisel. Nüüd jõustub see postituru kontrollitud vabastamise viimane etapp 1. jaanuaril 2011.
<P>
Pidades silmas postiteenuste struktuuri Luxembourgis, kohustuslikku nõuet värvata vabatahtlikke avaliku teenistuse kaitseväest, ning tekkivaid kulutusi, ei oleks ma ette võtnud ebapiisavalt kontrollitud postiteenuste turu vabastamist, kuna sellel võib olla väljakannatamatuid tagajärgi postitöötajatele ja tarbijatele.
<P>
Esimesel lugemisel palusin seega raportööril hr Ferberil võimaldada üleminekul kahe aasta pikkust lisaaega suhteliselt vähese elanike arvuga väikestele riikidele, et neil oleks võimalik piiritleda teatud teenuste osutamine universaalteenuse osutajale, ja ma tänan teda mõistva suhtumise eest. Olin seda korraldust taktitundeliselt piiritlenud, tagamaks Luxembourgi kasusaamise erandist, kuid ministrid eelistasid ennetada võimalikke arusaamatusi, esitades asjaomaste riikide nimekirja. See laseb meil end turvaliselt tunda.
<P>
Tähtis on asjaolu, et universaalteenuse nõue tagab posti kogumise ja kiire kättetoimetamise kõigile määratud aadressidele elamutes ja ärihoonetes igal tööpäeval, seda isegi kaugemates või hõredalt asustatud piirkondades. Universaalteenuse netomaksumuse katmiseks võib minna vaja välisrahastamist, ja seepärast on rahuldavalt reguleeritud ka taskukohaste tariifide küsimust. Viimaks, võetud on parimad võimalikud meetmed, et tagada alalise oskustöö säilimine universaalteenuse osutajate juures ning et tagada kehtivatel õigusnormidel või kollektiivlepingutel põhinevast teenistusajast ja sotsiaalkindlustuskavadest kinnipidamine, vastupidiselt sellele, mida vasakpoolsed meil arvata oleksid lubanud. Nad peaksid uurima eelnõu sõnastust. See sätestab selgelt, et postituru vabastamiseks tehtavate ettevalmistuste puhul tuleb arvestada ühiskondlike kaalutlustega.
<P>
Seoses ettepanekuga, mille esitasid meie filantroopilised misjonärid seoses tasuta postiteenuse tagamisega nägemispuudega isikutele, ei saa mina isiklikult aru, miks rikastel nägemispuudega isikutel peaks olema võimalus saata oma posti tasuta ja maksumaksja raha eest. Igal juhul hauguvad need, kes antud ettepaneku tegid, vale puu all, kuna selliste korralduste tegemine kuulub liikmesriikide pädevusse. Subsidiarité oblige!
<SPEAKER ID="141" NAME="Zita Gurmai" AFFILIATION="PSE">
(HU) Tänan, proua president. Daamid ja härrad, postiteenuste järkjärguline avanemine on oluline teetähis siseturu saavutamisel. See aitab kaasa eriõiguste likvideerimisele postisektorites ning kehtestab turu avamiseks konkreetse ja tühistamatu kuupäeva, tagades jätkusuutliku ja kvaliteetse universaalteenuse. Turu avamine tõhustab koostööd ja nii saab tõsta teenuste taset kvaliteedi, hinna ja valikuvõimaluste osas. Selle meetmega toetatakse postiteenuste reguleerimisega seonduvate aluspõhimõtete ühtlustamist ja selle tulemuseks on tõenäoliselt madalamad tariifid ja paremad ning uuenduslikumad teenused, samuti luuakse paremad tingimused kasvuks ja tööhõiveks.
<P>
Direktiivi muudatusettepanek on eeskujuliku kompromissi tulemus, kus võeti arvesse liikmesriikide ajalooliste ja majanduslike näitajate põhjustatud erinevusi. See peab silmas asjaolu, et vabastamiseks valmistumine võtab mõnes liikmesriigis kauem aega, seda peamiselt Kesk- ja Ida-Euroopas. Samal ajal, võttes arvesse teiste huvisid ja selleks, et takistada konkurentsi moonutamist nende riikide turgudel, kus postisektor on juba vabastatud, ei või nende riikide postiteenistused, kes veel oma turgu ei ava, osutada teenuseid kuni erandiks määratud tähtajani detsembris 2012. Tahaksin tänada hr Ferberit tehtud töö eest, kuid loomulikult on tänusõnad ära teeninud ka variraportöör hr Simpson.
<SPEAKER ID="142" NAME="Emanuel Jardim Fernandes" AFFILIATION="PSE">
(PT) Tänan hr Ferberit ja hr Simpsonit kvaliteetse raporti eest ning kõiki liikmeid ja parteisid avatuse eest läbirääkimiste käigus. Postiteenuste turu vabastamine ei tähenda veel siiski konkurentsivõimelise turu saavutamist, kus suurimateks võitjateks oleksid tarbijad ja ettevõtted. Seega väitsin, et komisjoni lähenemisviis ei pruugi tagada universaalteenuse osutamist piisavas ulatuses. Samuti toetasin variraportööri hr Simpsoni seisukohta, et oleks vaja tagada universaalteenuse osutamine ning moodustada tagatisfond, ning avada postiteenused vähem kui 50 grammi kaaluva posti osas 2010. aastal, või erandjuhtudel, näiteks äärepoolseimate piirkondadega uute liikmesriikide puhul, 31. detsembriks 2012. Mainitud riikide osas olen rahul eelsätete kaasamise üle, kuigi pean märkima, et need ei pruugi olla piisavad ja sellisel juhul on vaja võtta lisameetmeid.
<P>
Tööhõive osas olen rõõmus eelnevalt kehtestatud täienduse üle, mille alusel peab esitama raporti sektori tööhõive üldise arengu, liikmesriigid kohaldatud töötingimuste ja tulevikus võetavate meetmete kohta. Olen väga õnnelik saavutatud ühise seisukoha üle, kuid toetan kolleegide, teiste seas hr Savary, hr El Khadraoui ja hr Ayala Senderi, ja oma fraktsiooni tehtud muudatusettepanekuid, kuna need tugevdavad vajadust kaalutletud vabastamisprotsessi järele, mis kindlustaks võrdse universaalse ligipääsetavuse, arengu ja tööhõive. Kõigil nimetatud põhjustel kutsun täiskogu üles toetama seda raportit ja nõukogu ning toetama parlamendi seisukohta.
<SPEAKER ID="143" NAME="Richard Howitt" AFFILIATION="PSE">
Proua president, parlament peaks vastu võtma meie muudatused, et taastada kõnealuses direktiivis pimedatele osutatav kohustuslik tasuta postiteenus.
<P>
Hr Vizjak, ütlete, et olite avatud ja paindlik, aga samas lükkasite täielikult tagasi parlamendi muudatused pimedatele osutatava kohustusliku tasuta teenuse osas. Kuulsime, kuidas hr Orban täna volinik McCreevy nimel ütles, et meie muudatused ei anna postiteenuse kasutajatele lisandväärtust.
<P>
Hr Orban, kas pimedad inimesed ei ole postiteenuse kasutajad? Ja kas tegelik lisandväärtus, millest te räägite, ei ole mitte tegelik lisakulu, mida pimedad inimesed on sunnitud maksma?
<P>
Hr Ferberile: pean kahetsusega tunnistama, et usun, et te ei toiminud tehingut tehes õigesti, kui jätsite kõrvale selle nõude, mille parlament esimesel lugemisel kinnitas. Ka eile ei vastanud te mu küsimusele: kas miski oustab pimedatele inimestele osutatavaid teenuseid? Loodan, et vastate täna. Sest kui sellist ohtu ei ole, siis millised vastuväited saavad teil olla selle direktiivi lisamisele? Kui oht on olemas, näitab see, miks peame selle direktiivi lisama. Itaalias, Saksamaal, Soomes, Madalmaades, Kreekas ja Portugalis osutab seda tasuta teenust postkontor, mitte riik. Uued ja olemasolevad teenuseosutajad liberaalsel turul tahavad tingimata kulusid vähendada; pimedad inimesed ei tohi siis kannatada. Pärast liberaliseerimist tehti Uus-Meremaal lõpp pimedatele osutatavatele teenustele. Me ei tohi lasta sel juhtuda ka siin.
<P>
Lõpetuseks nendele, kes ütlevad meile, et nad tunnevad puudega inimestele küll kaasa, kuid et see ei ole õige koht ega õige viis selle tegemiseks: te ütlesite meile seda ka liftide direktiivi ja busside direktiivi ja muude ühtse turu õigusaktide puhul. Aga parlament ütles ei ja meie avaldasime survet puuetega inimestele juurdepääsu osas. Täna peame taas rõhuma Euroopa pimedate ja nägemispuudega isikute kohustuslikele õigustele.
<SPEAKER ID="144" NAME="Zita Pleštinská" AFFILIATION="PPE-DE">
(SK) Proua esimees, tänan, et mulle sõna andsite.
<P>
Nõukogu vastuvõetud ühine seisukoht ei hõlma tasuta pimedatele isikutele osutatavaid postiteenuseid käsitlevaid muudatusettepanekuid vaatamata sellele, et esimesel lugemisel hääletas Euroopa Parlament tasuta pimedatele isikutele postiteenuste osutamise säilitamise poolt Euroopa postituru vabastamise järel.
<P>
Kavatsesin hääletada Eva Lichtenbergeri esitatud 3. muudatusettepaneku poolt, milles korratakse parlamendi esimesel lugemisel võetud seisukohta. Tänase, raportöör hr Marcus Ferberiga peetud arutelu käigus sain teada, et ükskõik, millise muudatusettepaneku heakskiitmine ohustaks eelnevalt teisel lugemisel saavutatud kompromissi ühenduse postiteenuste siseturu rajamise lõpuleviimine direktiivi vastuvõtmise osas, mis tähendaks lepitustegevuse poole pöördumist.
<P>
Mõistan selle direktiivi vastuvõtmise tähtsust. Kui see siseriiklikku õigusse üle võetakse, saavad liikmesriigid lahendada antud probleemi subsidiaarsuse põhimõtte alusel. Tahaksin seega kutsuda kõiki liikmesriike üles osutama tasuta postiteenuseid pimedatele ja nägemispuudega isikutele subsidiaarsuse põhimõtte ja universaalteenuse kohustuse alusel.
<SPEAKER ID="145" NAME="Ewa Tomaszewska" AFFILIATION="UEN">
(PL) Proua esimees, ka mina tahaksin toetada nägemispuudega isikuid käsitlevaid muudatusettepanekuid. Kui Euroopa Liit väidab kõigile, et ei poolda diskrimineerimist, siis peaks ka ligipääs postiteenustele olema tagatud kõigile, ja nägemispuudega inimestel on selleks vaja abi.
<SPEAKER ID="146" NAME="Gerard Batten" AFFILIATION="IND/DEM">
Proua president, käesolev direktiiv on järjekordne näide sellest, kuidas üks-suurus-sobib-kõigile, asjatundmatud ELi õigusaktid mõjutavad ebasoodsalt Briti inimeste elusid. Käesolev direktiiv on põhjus, miks sulgetakse postkontoreid ja miks postitöötajad oma töö kaotavad. Postkontoritel on kogukonnas elulise tähtsusega roll, seda eriti vanade, vaeste, ringi mitte liikuvate ja puudega inimeste jaoks. Antud direktiiv on vaid üks ELi paljudest seadustest, mis on minu riiki kahjustanud ja kahjustavad seda ka tulevikus. Britid teavad seda ja see on üks põhjus, miks neile ei võimaldata referendumit ELi põhiseaduse küsimuses. Selle ratifitseerimise korral ootab neid ees nii mõndagi sarnast.
<SPEAKER ID="147" NAME="Marian Harkin" AFFILIATION="ALDE">
Proua President, ma usun, et raportöör on üldiselt - kuigi mitte täielikult - saavutanud õiglase tasakaalu. Universaalteenuse osutamine tagab klientidele täieliku juurdepääsu postiteenustele ning liikmesriikidel on ikka võimalus määrata kõige tõhusam mehhanism universaalteenuse osutamise kohustuse tagamiseks.
<P>
Universaalteenuse osutamise kohustus tagab ka, et rajatakse piisaval hulgal postipunkte, mis vastaksid täielikult kasutajate vajadustele maapiirkonnas ja hõredalt asustatud piirkondades, ja ma tean, et see on teretulnud minu kodumaal Iirimaal.
<P>
Pean tunnistama, et algul olid mul teatud kahtlused seoses postitöötajatele osutatava mõjuga, kuid liikmesriikidel on jätkuvalt õigus kõnealuses sektoris tööhõivetingimusi ja kollektiivläbirääkimisi reguleerida, kui see ei vii ebaõiglase konkurentsini.
<P>
Lõpetuseks tahaksin öelda, et toetan muudatust, mille kohaselt peaks eksisteerima kohustus osutada tasuta teenuseid pimedatele ja nägemispuudega isikutele. Ma ei nõustu volinik Orbaniga - või siis hoopis volinik McCreevy'ga? - ma usun, et see annab lisandväärtust, sest täiesti liberaliseeritud turul pimedatele ja nägemispuudega isikutele osutatavad tasuta teenused kaovad ning lisandväärtuseks ongi see, kui saame tagada nende säilimise.
<SPEAKER ID="148" NAME="Miroslav Mikolášik" AFFILIATION="PPE-DE">
(SK) Tänan, et mulle sõna andsite, proua esimees. Esmalt tahaksin tänada hr Ferberit suurepärase raporti eest tänu millele kauaoodatud direktiiv peagi jõustub. See tähendab, et 2009. aasta 1. jaanuarist on ühenduse postiteenuste siseturu rajamine lõpule viidud.
<P>
Olen eriti rõõmus selle üle, et säilitatud on subsidiaarsuse põhimõte ja et direktiivi konkreetne rakendamine on jäetud liikmesriikide hooleks, kes koostavad oma olukorrale kohased õigusaktid. Siiski tahaksin toonitada selle õigusakti ühiskondlikku aspekti, mis puudutab puudega, eriti pimedate või nägemispuudega inimeste õigusi ning nende õigust kasu saada tasuta postiteenustest.
<P>
Kutsun kolleege üles toetama asjakohaseid muudatusettepanekuid, mis esitati sel nädalal täiskogul ja mille parlament võttis vastu esimesel lugemisel. Need teenused on kohased ja üliolulised elanikkonna sellele osale: silmatorkavalt väikse sissetulekuga inimestele, kõrge tööpuuduse tasemega piirkondadele ja keerulises sotsiaalses olukorras olevatele inimestele, samuti neile, keda ähvardab sotsiaalne tõrjutus.
<SPEAKER ID="149" NAME="Mairead McGuinness" AFFILIATION="PPE-DE">
Proua president, tänan teid võimaluse eest anda sellesse arutelusse oma panus. Kiidusõnad raportöörile tehtud töö eest. Ma arvan, et avalikkuse arvates see juba toimib, sest paljudes liikmesriikides ei pakuta erinevates piirkondades võrdset postiteenistust. Ma olen rõõmus nähes, et antud küsimuses saab valitsema subsidiaarsus ja liikmesriigid saavad ise valida parima viisi vabastatud turu põhimõtte rakendamiseks.
<P>
Pean invaliidsusküsimuses toetama oma fraktsioonideülest juhti Richard Howittit. Kahjuks tõstatati küsimus, et kasu saavad rikkad pimedad isikud. Paraku on Euroopas ja ka maailmas liiga vähe rikkaid pimedaid isikuid. Soovin, et saaksime tõusta ja öelda, et me kõik oleme rikkad ja ka kuulsad, kuid nii see ei ole.
<P>
Usun, et peame antud küsimuses tugevalt oma seisukohta toetama, lihtsalt näitamaks, et samal ajal, kui Euroopa räägib kapitali ja teenuste vabast liikumisest, muretsetakse ka nende pärast, kes ei saa rääkida ega näe.
<SPEAKER ID="151" NAME="Andrej Vizjak">
eesistuja. - (SL) Tänane elav arutelu on näidanud, et selle traditsioonilise ja vanima avaliku teenuse reguleerimise osas on palju põhjendatult erinevaid seisukohti. Oli õige, et väljendati paljusid erinevaid arvamusi ja muresid.
<P>
Samas peame toonitama, et soovitatud tekst kujutab endast tasakaalustatud kompromissi ühelt poolt postiteenuste siseturu avamise, konkurentsi tagamise ja sellega kaasneva lisandväärtuse ning teiselt poolt tarbijakaitse ja tarbijate õiguste ja haavatavate tarbijarühmade ning äärealadel elavate inimeste õiguste kaitsmise vahel. Paari sõnaga öeldes on nõukogu hinnangul tegemist hea kompromissi saavutanud tekstiga ja ma tahaksin avaldada oma toetust sellele seisukohale.
<P>
Samuti hindame me teatud muudatusettepanekute taga peituvaid kavatsusi, kuid eelnevate arutelude käigus vesteldes saavutati lõplik kompromiss. Oleme seega seisukohal, et see on hea tekst ja ma loodan, et homme, kui teil on viimane võimalus antud teksti toetamiseks, toimite te poliitiliselt targalt.
<SPEAKER ID="152" NAME="Leonard Orban">
komisjon. - Esiteks tahaksin tänada kõiki arutelus osalejaid ja toonitada, et see aruelu on tõestanud parlamendiliikmete suurt huvi kõnealuse toimiku vastu. See huvi on tihedalt seotud postiteenuste üliolulise rolliga Euroopa majanduses ja Euroopa kodanike igapäevaelus.
<P>
Tahaksin rõhutada, et selle protsessi lõpuleviimine tagab universaalteenuse järjepideva hea kvaliteedi kõigile Euroopa kodanikele ja ärikogukonnale.
<P>
Postireformi peamiseks eesmärgiks on tuua kasu kõigile tarbijatele ja postiteenuste kasutajatele, kaasa arvatud erivajadusega rühmadele. Selles kontekstis pöörasin ma eriti tähelepanu mitmete liikmete panustele, kes rääkisid ka edaspidi tasuta teenuse pakkumisest pimedatele ja nägemispuudega isikutele.
<P>
Euroopa Komisjon tunneb nende murede suhtes erilist poolehoidu. Usume, et turu vabastamine seda ei muuda ja et rahvusvahelisi kohustusi täidetakse täielikult. Tahaksin toonitada, et ühises seisukohas määratletakse, et turu vabastamine ei takista tasuta teenuste osutamist pimedatele ja nägemispuudega isikutele.
<P>
Direktiivi artikli 23 alusel peab Euroopa Komisjon koostama aruande direktiivi kohaldamise kohta, hõlmates teavet eelmainitud rühmade kohta. Komisjon usub, et direktiiv on praegusel kujul, millesse Euroopa Parlament on märkimisväärse panuse andnud, parim õiguslik raamistik, mis tagab Euroopa postiteenistuse kõrge kvaliteedi ja jätkusuutlikkuse, täites samal ajal rahvusvahelisi kohustusi.
<P>
Lõpetuseks, daamid ja härrad, ütlen, et oleme seisukohal, et seda Markus Ferberi koostatud ja transpordikomisjoni poolt valdava häälteenamusega vastuvõetud raportit tuleks toetada.
<SPEAKER ID="153" NAME="Markus Ferber">
raportöör. - (DE) Proua president, eesistuja, volinik, daamid ja härrad, lubage mul teha vaid mõned märkused.
<P>
Esiteks, ma oleksin rõõmsam, kui need liikmed, kes kirglikult sõna võtsid, et maailmale oma arvamust avaldada, viibiksid vähemalt arutelu lõpuni ruumis. Pean ütlema, et see valmistas mulle pettumuse. Viitan eriti sellistele liikmetele nagu pr Lichtenberger.
<P>
Teiseks pean märkima, et räägime siin vabastamisest, mitte erastamisest. Kehtiva postiteenistuse omandistruktuur ei huvita Euroopa Liitu ja seda antud direktiivis ei mainita.
<P>
Kolmandaks lubage mul öelda, et 500 aastat tagasi, kui esimene postiteenistus loodi, osutasid postiteenuseid eraettevõtted. Alles hiljem otsustasid valitsused, et nemad saaksid sellega paremini hakkama. Nii et palun ärme moonutame ajalugu.
<P>
Neljandaks tahaksin kojale meenutada, et ka valitsuste monopole kuritarvitatakse. Olen rõõmus, et pr Zimmer sellele probleemile tähelepanu juhtis. Tegelikult on ta pärit piirkonnast, mida riik süütute inimeste kahjuks kindlasti oma postimonopoli raames 1990. aastani kuritarvitas. See on veel üks punkt, mida käesolevas arutelus rõhutada tuleb.
<P>
Lubage mul selgitada: antud õigusaktis ei unustanud me pimedaid inimesi ära. Nad on õigusakti kaasatud, kuid viisil, mis on kooskõlas kõnealuse direktiivi meelsusega. Direktiivi sätete kaudu ütleb Euroopa Liit liikmesriikidele, et need peavad vastutama universaalteenuse eest ja universaalteenusega seonduvate kohustuste rahastamise eest, et nad on kohustatud litsentsimise ja lubade väljastamise teel tagama, et pikaajaliselt säiliks teatud teenuste osutamine, näiteks postiteenuste osutamine pimedatele inimestele. Olen väga tänulik volinikule teadaande eest, et komisjon kavatseb antud küsimust kaaluda oma aruandes direktiivi artikli 23 alusel. Me ei ole midagi unustanud; me ei ole unustanud pimedaid inimesi. Vaatamata sellele murran ma pead, kas pimedatele inimestele peaks olema Euroopa õigusaktidega tagatud vaba juurdepääs ja ratastoolis kasutajatele mitte. See on veel üks punkt, mille üle mõtiskleda.
<SPEAKER ID="154" NAME="President">
Arutelu on lõppenud.
<P>
Hääletus toimub homme, 31.1.2008.
<P>
Kirjalikud avaldused (kodukorra artikkel 142)
<SPEAKER ID="999" NAME="Jean-Pierre Audy  " AFFILIATION="PPE-DE">
kirjalikult. - (FR) tervitan teisel lugemisel nõukogu ühise seisukoha heakskiitmist, millega muudetakse 1997. aasta postidirektiivi postiteenuste siseturu rajamise lõpuleviimise eesmärgiga, ning ma tänan oma tublit Saksa kolleegi Markus Ferberit suure töö eest.
<P>
Olen rõõmus, et nõukogu on vastu võtnud kõik Euroopa Parlamendi seisukoha põhipunktid, eriti turu avamise tähtaja edasilükkamine 31. detsembriks 2010, kaheaastase pikendusega nendele liikmesriikidele, kes ELiga 2004. aastal ühinesid; universaalteenuse osutamine, mille käigus toimetatakse post ELi kodanikele koju vähemalt ühel korral nädalas ja kogutakse viiel päeval nädalas, säilitades piisava hulga postipunktide olemasolu maal, kaugetes või hõredalt asustatud piirkondades; ning subsidiaarsuse austamine ühiskondlike kaalutluste osas, selles küsimuses loodan, et ühiskondlikud partnerid töötavad Euroopa tasandil. Olen pettunud, et ei ole kehtestatud aluseid Euroopa seadusandja määramiseks selles sektoris. Kokkuvõttes loodan, et teenusepakkujad jõuavad kiiresti kokkuleppele 50 grammi kaaluvate kirjade jaoks mõeldud Euroopa margi kasutuselevõtmise osas ja ma tõstatan peagi selles küsimuses poliitilise algatuse.
<SPEAKER ID="155" NAME="Monica Maria Iacob-Ridzi  " AFFILIATION="PPE-DE">
kirjalikult. - (RO) Ühine seisukoht rahuldab parlamendi poolt esimese lugemise üle hääletades esitatud nõuded ning tööhõive- ja sotsiaalkomisjoni esitatud muudatusettepanekud. Siiski peab komisjon veel korraldama selge uuringu mõju osas, mida postiteenuste vabastamine tõenäoliselt tööhõivele osutab.
<P>
Oma arvamuses palus komisjon hinnata selle meetme mõju viiele miljonile või rohkemale töökohale, mis postiteenistusega seotud on või sellest sõltuvad. Nimetatud uuringut lihtsustab asjaolu, et mitmes ELi liikmesriigis, näiteks Ühendkuningriigis, Rootsis ja Madalmaades, on postiteenused juba liberaliseeritud. Nende maade kogemused ei ole siiani veel osutanud, nagu oleks liberaliseerimine toonud kaasa töökohtade arvu suurenemisele või töökvaliteedi paranemisele antud sektoris.
<P>
Usun, et tuleks võimaldada teatud kaitsemehhanismid olukordadeks, kus uute postiteenuste pakkujate turule sisenemine viib massilise koondamiseni. Üks asjaomastele ettevõtetele ja liikmesriikidele kättesaadav mehhanism võiks olla Globaliseerumisega Kohanemise Euroopa Fond.
<SPEAKER ID="156" NAME="Janusz Lewandowski  " AFFILIATION="PPE-DE">
kirjalikult. - (PL) Proua president, tee postiteenuste liberaliseerimise suunas üha pikeneb ja selle eest saab osaliselt süüdistada Euroopa Parlamenti, mis pikendas kahe aasta võrra Euroopa Komisjoni seatud tähtaega. Riiklike delegatsioonide seisukohad peegeldavad 27 riigi turgude erinevaid olukordi. Avatud turu eeskuju näitavad Rootsi, Ühendkuningriik ja Soome, aga ka Saksamaa ja Madalmaad, mis on selles osas palju saavutanud, näevad kõik lõplikku tähtaega protektsionismi võiduna. Alustades oma riigi kontrollitud majanduse mudelist peavad uued liikmesriigid mitte ainult algset ettepanekut 2009. aasta tähtaja osas, vaid ka kompromissi tagajärjel seatud 2011. aasta tähtaega ohuks postisektori töökohtadele. Poolas näiteks töötab umbkaudu 100 000 inimest Poczta Polska's, mis ei ole võimeline keskmise pikkusega tähtaja jooksul toime tulema avatud konkurentsiga. Olles leidnud liitlasi lääne-Euroopa avalike teenuste seast, eelkõige Prantsusmaa La Poste'i näol, on neil õnnestunud pidada välja kaubelda eritingimused, mis lükkavad turu vabastamise tähtaja 2012. aasta lõppu.
<P>
Antud küsimuses on postitöötajate ärihuvid olnud üle tarbijate huvidest, kelle kannatus 2007. aasta detsembris jõuluaja haripunktis kibedalt proovile pandi, kui postimonopoli võimetus karmilt selgeks sai. Euroopa turu selle sektori vabastamisel tehtavad aeglased edusammud, mis said alguse juba 1989. aastal esimese direktiivieelnõuga, näitab ärihuvide tugevust status quo avaliku huvi laiendamise eest kaitsmisel.
<SPEAKER ID="157" NAME="Mary Lou McDonald  " AFFILIATION="GUE/NGL">
kirjalikult. - Jälle on meil tegemist ideoloogilise ettepanekuga, seekord postiteenuste osas. Ei ole hinnatud selle sotsiaalse mõju ja tõsiselt ei ole konsulteeritud ei postkontorite juhatuste, töötajate ega klientidega.
<P>
Postiteenuste liberaliseerimiseks ei ole nõudmist, mingit loogikat ega ka põhjendust. Inimesed ei taha olla silmitsi erinevate omavahel konkureerivate ja oma tooteid müüvate postkontoritega. Nad ei taha, et nende kohalik postikontor uksed sulgeks kuna turg ei too piisavalt kasu eraettevõtjatele, mis turu üle ujutavad, viies riiklikud ettevõtjad nagu An Post kitsikusse.
<P>
Inimesed tahavad usaldusväärset postiteenistust, mis viib nende posti kohale võimalikult vähese sekeldamisega ja mis säilitab kohalikud postkontorid selle kogukonna keskusena, mida nad teenindavad.
<P>
Kuidas saavad inimesed tõsiselt suhtuda ideesse, et EL soodustab sotsiaalse Euroopa teket, kui see ettepanek lööb selle kirstu veel ühe naela juurde?
<P>
On aeg teha lõpp ideoloogilisele marsile liberaliseerimise ja erastamise suunas.
<P>
Iirimaa inimestel on võimalus sellele lõpp teha Lissaboni lepingu vastu hääletades.
<SPEAKER ID="158" NAME="Katrin Saks  " AFFILIATION="PSE">
kirjalikult. - (ET) Toetan turu võimalikult kiiret liberaliseerimist ja tervitan direktiivi, mis paneb aluse postiteenuste siseturu rajamise lõpuleviimisele.
<P>
Eestis on väikeste postkontorite sulgemine tekitanud rahva pahameelt, aga on selge, et uute tehnoloogiate kasutuselevõtuga, nagu näiteks Internet, on vähenenud vajadus traditsioonilise postiteenuse järele.
<P>
Konkurentsi tingimustes võib tekkida uut liiki Interneti-põhiseid teenuseid, mis on tervitatav. Samas mõistan teatud liikmesriikides ajapikenduse andmise vajadust.
<P>
Sealjuures on siiski oluline, et kohaldataks "vastastikkuse printsiipi”, lubades liikmesriikidele võimaluse keelduda turu avamisest kaitstud õigustega postiettevõtjatele naaberriikidest.
<P>
Oluline on, et samal ajal oleks universaalne postiteenus tagatud kõigile, ka inimestele ääremaal ja saartel. Postiteenus peab olema taskukohane, kvaliteetne ja kättesaadav kõigile.
<P>
Universaalse postiteenuse kulupõhisuse nõude täpsustamine on vajalik, kuna seda mõistet on käsitletud liikmesriikides erinevalt. Usun, et on põhjendatud nõuda universaalse postiteenuse osutajalt tema poolt kõigi teenuste kuluarvestuses eraldamist.
<SPEAKER ID="159" NAME="Richard Seeber  " AFFILIATION="PPE-DE">
kirjalikult. - (DE) ELi-ülene postiteenuste vabastamine saab teoks - mitte 2009. aastal, nagu algselt kavandatu, vaid 2011. aastal. Majanduslikus mõttes on postisektor väga tähtis ning see mõjutab ka teisi majandussektoreid. Nagu kõigis teisteski majandusvaldkondades, on suurem konkurents loogiline ka posti kojukande osas. Samuti ei ole ainsad kasusaajad ettevõtted, kuna ka tarbijatele langevad osaks suured hüved. Seda aga ei juhtu enne, kui põhitingimused on õiged. Teisisõnu, tuleb tagada kirjade kojukanne sama tõhusalt kui enne ning mõistliku hinnaga. Tuleb hoolitseda selle eest, et pikemas perspektiivis oleks tagatud postiteenuste kõikehõlmav osutamine - ja seda kõikjal, ka äärealadel.
<P>
Iseäranis olulised on head töötingimused ja ennekõike kindlus töökoha pärast kõigi postisektoris töötavate inimeste puhul. On samuti tähtis, et samad tingimused kehtiksid kõigi postiteenuste osutajate tegevuse suhtes. See kehtestati selgelt juba alguses ja seda ei kavandatud armutu liberaliseerimisena.
<P>
Peame looma head ja jätkusuutlikud tingimused kõigi jaoks - postiettevõtete, nende töötajate ja loomulikult ka nende klientide jaoks.
<SPEAKER ID="160" NAME="Esko Seppänen  " AFFILIATION="GUE/NGL">
kirjalikult. - (FI) Postiteenuste avamine vabale konkurentsile tähendab paratamatult teenuste halvenemist, seda eriti hõredalt asustatud riikides nagu Soome. Postkontor peaks olema avalik teenus ja me peame tagama selle piisava rahastamise, kasutades "lihtsalt" hallatavatest teenustest teenitud sularaha "keerulisemate" valdkondade abistamiseks. Rahvas, kes soovib säilitada oma ühtsuse ja kogukonnatunde ei erasta avalikke postiteenuseid. Loodame avalikule teenusele, et see kaitseks privaatsust ja tagaks sellise turvalisuse, mida me postkontorilt nõuame. Erastamine võib tuua kaasa ebakindla personalipoliitika, mis kahjustab postkontori usaldusväärsust. Seepärast hääletab meie fraktsioon nõukogu poolt vastu võetud erastamisseisukoha vastu.
<SPEAKER ID="161" NAME="Alexander Stubb  " AFFILIATION="PPE-DE">
kirjalikult. - Postiteenuste liberaliseerimine on Euroopa siseturul oluline valdkond.
<P>
Arutelu vältel oleme kuulnud mitmeid universaalse postiteenusega seonduvaid muresid. Arvan, et saame tugineda mõnede juba liberaliseeritud Euroopa postiturgude kogemustele. Nendes riikides on postiteenused tagatud ja samaaegselt on ärimehelikuma tegevuse kaudu paranenud kvaliteet ja teenindus. Samas kohtab Euroopas reisides kehva ja aeglast teenindust paljudes riikides, mis püüavad liberaliseerimise kavast teha nii palju erandeid kui võimalik.
<P>
Lisaks jätab käesolev aruanne liikmeriikidele palju vabadust liberaliseerimise rakendamisel. Paljud siinmainitud probleemid on seega probleemid, millega peaksid tegelema kohalikud asutused.
<P>
Tahaksin tänada hr Ferberit sihikindluse eest selle väga raske protsessi käsitlemisel.
<SPEAKER ID="162" NAME="Iuliu Winkler  " AFFILIATION="PPE-DE">
kirjalikult. - (RO) Postiteenuste täielik liberaliseerimine liikmesriikides avaldab positiivset mõju mitte ainult postiteenuste kasutajatele ja tarbijatele, kes saavad kasu uutest ja uuenduslikest teenustest ja madalamast postitariifist, vaid ka liikmesriikide majandusele tervikuna.
<P>
Arutelu teemaks olev direktiiv on oma praeguses versioonis valmis ning selles sätestatakse postiteenuste turu liberaliseerimise tähtaja pikendamine teatud liikmesriikidele.
<P>
Rumeenia on üks riikidest, mis saab kasu Euroopa Parlamendi poolt vastu võetud uutest sätetest. Rumeenia universaalteenuse pakkuja restruktureeritakse vastavalt Rumeenia valitsuse ajavahemikuks 2007-2010 kehtestatud ajakavale ning alles seejärel algavad ettevalmistused liberaliseerimiseks.
<P>
See ajakava on Rumeenia tarbijatele kasulik, kuna turu liberaliseerimine pärast 2013. aasta 1. jaanuari tähendab kvaliteetteenuste pakkumist taskukohase hinnaga.
