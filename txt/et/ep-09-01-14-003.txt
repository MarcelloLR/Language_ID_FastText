<CHAPTER ID="003">
Tšehhi eesistumise kava esitlemine (arutelu) 
<SPEAKER ID="007" NAME="President">
Järgmine päevakorrapunkt on nõukogu avaldus Tšehhi eesistumise kava esitlemise kohta.
<P>
Tahaksin eriti soojalt tervitada Euroopa Parlamendis nõukogu eesistujat, Tšehhi Vabariigi peaministrit Mirek Topolánekit. Tere tulemast, härra Topolánek.
<P>
(Aplaus)
<P>
Samuti tahaksin soojalt tervitada Euroopa Komisjoni presidenti José Manuel Durão Barrosot.
<P>
Daamid ja härrad, me kõik teame, et eesistujaks olemine on väljakutse, ning ma tean, et peaminister Topoláneki arvates, võttes arvesse tema kommunismiaastate poliitilisi kogemusi, on praegu eesistujariigi esindajana Euroopa Liidule raporti esitamine väga liigutav mitte ainult vaimselt, vaid ka emotsionaalselt.
<P>
Tšehhi on teine Euroopa Liiduga 1. mail 2004 liitunud riikide hulgast pärit eesistujariik, esimene oli Sloveenia. Olen kindel, et kõnelen teie kõigi nimel, daamid ja härrad, kui ütlen, et Tšehhi eesistumisel on meie täielik toetus ning me kavatseme teha kõik võimaliku, et praegusel keerulisel ajal Euroopa Liidu Nõukogu eesistujariigi edu tagada.
<P>
Selle põhjal tahaksin paluda teil, nõukogu ametisolev eesistuja, peaminister Topolánek, pöörduda täiskogu poole. Ütlen veel kord: tere tulemast Euroopa Parlamenti.
<P>
(Aplaus)
<SPEAKER ID="008" NAME="Mirek Topolánek">
ametisolev eesistuja. - Euroopa Parlamendi president, Euroopa Komisjoni president, daamid ja härrad, astun täna esimest korda teie ette kui Euroopa Ülemkogu eesistuja. Tšehhi Vabariik asus ELi juhtpositsioonile pärast Prantsusmaad, mida ma pean rohkem kui sümboolseks. Prantsusmaa mängis kaasaegse Tšehhi riigi sünnis tähtsat osa. Prantsuse õukonnas kasvas üles meie suurim kuningas Karl IV, Püha Rooma Keisririigi keiser, kes Pariisi Sorbonne'i eeskujul asutas Praha ülikooli, mis on üks väljapaistvamatest haridusasutustest Euroopas. Oleme seega Prantsusmaaga seotud nii meie rahvuslike pürgimuste täitumise, kui ka Euroopa universaalsete väärtuste edendamise kaudu.
<P>
Nii nagu polnud kerge asutada Böömimaal Sorbonne'iga võrreldavat ülikooli, ei ole kerge ka Prantsusmaalt üle võtta ELi Nõukogu eesistujariigi staatust. Näen selle ülesande auga täitmiseks ainult ühte võimalust. Ma ei valinud juhuslikult keskaegset monarhi, et näidata meie sidet Prantsusmaaga ja Euroopa väärtustega. Oma poliitikas ei saanud Karl IV jääda kitsalt Tšehhi huvisid järgima; otse vastupidi, ta pidi kogu selle mitmepalgelise impeeriumi integreerima ja seda esindama.
<P>
Mõnes mõttes tulenebki Euroopa Liit sellisest keskaegsest universalismist - kui mitte muus, siis tõsiasjas, et eelistab üldist moraalikoodeksit ja üldisi õiguslikke aluseid kohalikele võimuhuvidele. Räägitakse ka teisest Euroopa Liidust, bürokraatlikust, tehnokraatlikust ja hingetust, ent mina usun sellesse esimesse Euroopasse: vabaduse, õigluse, ideede ja korra Euroopasse.
<P>
Selles väärtuste universumis, kus seadus seisab isiksusest kõrgemal, ei ole riigi suurusel tähtsust. Tähtis on suutlikkus teenida ühist ideed. Eesistujariigi roll ei ole oma huvide edendamine ega otsuste tegemine. Tema roll on olla arutelu vahendaja ja innustaja. Täna ei seisa ma teie ees kui Tšehhi Vabariigi peaminister, vaid kui Euroopa Ülemkogu eesistuja. Seisukohad, mida ma siin järgmise kuue kuu jooksul esitama hakkan, ei ole mu isiklikud vaatekohad ega ka mitte Tšehhi valitsuse omad. Need saavad olema 27 riigi üksmeelsed seisukohad, mis on kätketud Euroopa Ülemkogu järeldustesse.
<P>
Ma ei kujuta ette, et võiksin kuidagi teistmoodi teie ette tulla. Teil, kui Euroopa Parlamendi otse valitud liikmetel, on muidugi õigus küsida minult kõike ning kui te huvi tunnete, on mul alati hea meel öelda teile oma arvamus või selgitada Tšehhi Vabariigi seisukohta; kuid ma ise ei arva, et see oleks oluline. Rahvuslike huvide tegevusväli on Euroopa Ülemkogu, mis loodi Euroopa demokraatia kontrolli ja tasakaalu paratamatult keerukas süsteemis. Ülemkogu esmane missioon on siiski otsida kohtumispunkti, aktsepteeritavat kompromissi. Kavatsen siin sellest alati rangelt, kindlalt ja täpselt kinni pidada.
<P>
ELis räägitakse, et tšehhid on alati millegi üle rahulolematud. Et me oleme torisejate seas, keda ülejäänud peaksid kartma, et me oleme hussiitide ja tulipäiste šovinistide rahvus. Ma ei nõustu põhimõtteliselt sedalaadi kriitikaga. Nagu meie esimene president T. G. Masaryk, olen ka mina veendunud, et "tšehhi küsimus” on tegelikult Euroopa küsimus ning on alati arenenud üle-euroopalises kontekstis, ühiste Euroopa väärtuste kohaselt ja kooskõlas arengutega teistes riikides.
<P>
Nagu kirjutas Masaryk sada aastat tagasi oma "Tšehhi küsimuse” teises väljaandes: "Meie rahvusliku kirjanduse ja keele uuele elule ärkamine leidis aset samal ajal kui kõigi Euroopa rahvuste taaselustumised ja uued arengud. See tähendab, et meie taaselustumine ei olnudki nii isoleeritud ja imekspandav, nagu tavaliselt öeldakse, vaid oli täielikult osaks üle-euroopalisest suundumusest.”
<P>
Ma usun, et need sõnad kehtivad endiselt praegu, mil Euroopa Liit tervikuna ning ka liikmesriigid omaette otsivad Euroopa uut nägu. Nägu, milles peegelduksid traditsioonilised Euroopa väärtused, ning mis vaataks vapralt ettepoole, kolmanda aastatuhande suunas. Sellist nägu, millel kooskõlas liidu motoga "In varietate concordia” oleks ühtne ning samas mitmepalgeline ilme. Just nagu 19. sajandilgi, astuvad tšehhid sellesse arutelusse noore ja väikese liikmena. Just nagu tol ajal peame end siiski kauaaegseks osaks uhkete Euroopa rahvuste suures perekonnas.
<P>
Meil on kuue kuu jooksul võimalus täielikult demonstreerida oma suhtumist Euroopa integratsiooni. Tšehhi Vabariik on eesistujariigiks aastal, mis on oluline väga mitmel põhjusel. See on ELi ajalooliselt suurima, 2004. aasta laienemise viies aastapäev; sellest laienemisest sai varem osadeks jagatud kontinendi eduka taasühinemisprotsessi sümboolne ja praktiline kulminatsioon; ning sel aastal tähistab Euroopa raudse eesriide langemise 20ndat aastapäeva, mis võimaldas endistel nõukogude bloki riikidel tagasi pöörduda vabaduse ja demokraatia juurde.
<P>
2009. aastal on Euroopa Parlamendi esimeste otsevalimiste 30. aastapäev. ELi institutsioonide kolmnurgas on parlament see asutus, mida peame otsese poliitilise legitiimsuse allikaks. Euroopa Parlament on ELi ainus otse valitav asutus ning koos korduvate üleskutsetega nõndanimetatud "demokraatia puudujäägi” vähendamiseks on aastakümnetega kasvanud ka tema autoriteet.
<P>
Ja lõpuks tähistab see aasta 60 aasta möödumist NATO asutamisest, mis on kõige tähtsam transatlantilise kaitse liit. Julgeoleku tasandil on NATO euro-atlantiliste sidemete vorm, mis kinnitab meie Euroopa tsivilisatsiooni väärtuste kehtivust ookeani mõlemal kaldal.
<P>
2009. aasta ei saa olema mitte ainult tähtsate aastapäevade aasta, vaid ka oluliste ja raskete väljakutsete aasta. Peame jätkama institutsiooniliste küsimuste lahendamist. ELi rahvusvaheline roll pannakse proovile mitte ainult veel lahendamata konfliktiga Gruusias, vaid ka uue pingete tõusuga Lähis-Idas. Ja viimaks nõuab taas kord meie kiiret tähelepanu energiajulgeoleku küsimus. Lisaks oma kindlaksmääratud ülesannetele peame, nagu eesistujariik Prantsusmaagi, hakkama saama ka uute juhtumitega. Kunagi ei saa välistada ees ootavaid üllatusi.
<P>
Eesistujariik ei saa mõjutada ELi pikaajalist tegevuskava ega esile tõsta uusi probleeme. Mida ta aga mõjutada saab ja peab on eesistumisperioodi prioriteetide valik; ning, nagu harilikult, kavatsen ma need prioriteedid siin esitada.
<P>
Meie esmane püüe on olnud tagada, et prioriteedid ei esindaks üksnes Tšehhi Vabariigi seisukohta, vaid peegeldaksid ka ELi arengu järjepidevust, kõigi liikmesriikide seisukohti ja ideid ning poliitilisi suundumusi. See ülesanne on olnud laiahaardeline ja üksmeelne, mitte vastuoluline ja ühekülgne. Muidugi on võimatu, et kõik nende prioriteetidega 100% rahule jääksid, kuid ma usun, et te kõik võite leida meie kavast midagi, millega ühel meelel olla.
<P>
Samas ei varja ma kindlasti fakti, et Tšehhi Vabariigile, nagu igale teiselegi liikmesriigile, pakub eesistujariigiks olemine võimalust juhtida tähelepanu sellistele teemadele, milles meile eriomased teadmised võimaldavad anda oma panuse. Millised need teemad on?
<P>
Nafta ja gaasi impordist sõltuva riigina ning endise idabloki riigina oleme teadlikud energiajulgeoleku tähtsusest mitte üksnes majanduslikule heaolule, vaid ka vabale ja sõltumatule välispoliitikale.
<P>
Totalitaarsuse kogemust omanuna hindame ühenduse liikme staatust väga kõrgelt ning peame oma moraalseks kohustuseks tugevdada koostööd nendega, kes on jäänud väljapoole. Samamoodi, nagu Prantsusmaa rakendab oma teadmisi Vahemeremaade suhtes, tahame meie ELi veenda idapartnerluse tähtsuses.
<P>
Kolmas panus, mida tahan siin nimetada, on meie pangandussektori kriisi kogemus, mille tegime läbi 1990ndate lõpus. Saame arutelusse anda oma panuse oma nõuannete ja ekspertidega. Seoses finantsasutuste stabiliseerumisega oleme praegu üks vähestest riikidest, kes pole pidanud pumpama maksumaksjate raha finantskriisist mõjustatud pankade päästmiseks.
<P>
Meie prioriteedid eesistumisperioodiks peegeldavad Tšehhi teadmisi, austavad ELi arengu järjepidevust ning sobivad tegelikult väga hästi olemasolevate probleemide lahendamiseks.
<P>
Nagu te arvatavasti teate, on meie eesistumise deviisiks "barjäärideta Euroopa”. Lisaksin sellele alapealkirjana "korra Euroopa”. See visioon saab praeguses murettekitavas poliitilises ja majanduslikus olukorras uue tähtsuse. Me usume, et ainult selline Euroopa, mis oma majandus-, inim- ja kultuuripotentsiaali täielikult ära kasutab, suudab maailmakonkurentsis majanduslikult ja poliitiliselt püsima jääda. Kriisiaegadel on see topelt õige.
<P>
Euroopa potentsiaali täielikku väljaarendamist takistavad mitmesugused sisebarjäärid, mida peaksime püüdma eemaldada. Näiteks pean ma silmas viimaseid allesjäänud takistusi ELi nelja põhivabaduse täielikule kasutamisele kõigi liikmesriikide poolt - ebavajalikku halduskoormat ettevõtjatele või energiavõrkude vaheliste ühenduste puudumist, mis on takistuseks energiajulgeoleku suurendamisele ja energia siseturu arengule.
<P>
Teisest küljest ei saa barjäärideta Euroopa olla korra ja piirideta Euroopa. Sisemiste barjääride eemaldamine peab käima käsikäes kaitsega ebaseadusliku tegevuse eest, mis ähvardab eurooplaste huve ja turvalisust eelkõige intellektuaalse omandi kaitse valdkondades, ning ebaseadusliku sisserände eest. Üksnes selgelt kehtestatud piirid võimaldavad meil mängida aktiivsemat rolli, et kaotada välised barjäärid näiteks rahvusvahelises kaubanduses, et saaksime Euroopa riikide potentsiaali ja suhtelisi eeliseid paremini kasutada.
<P>
Oma eesistumise kuue kuu jooksul võtab Tšehhi Vabariik sihikule need väga tähtsad eesmärgid, rakendades selleks oma kava kolm peamist valdkonda, "Kolm Tšehhi E-d”: 1. majandus, 2. energia, 3. Euroopa Liit maailmas. Kerge liialdusega võiks öelda, et need kolm E-d on aasta alguses muutunud kaheks G-ks: gaas ja Gaza. Füüsikas tähistab E energiat ja G on raskusjõu kiirenduse sümboliks. Kõigile, kes vajavad tegevust, pakuvad 2 G-d küllaga ponnistusi.
<P>
Ütlen otse välja, et võiksin üksikutest prioriteetidest ja ülesannetest veel tundide kaupa rääkida; kuid mis tahes sõnadest tähtsamad on Tšehhi eesistumise senised tulemused. Täna on 14. jaanuar, mis tähendab, et oleme eesistujariigiks olnud kaks nädalat. Selle aja jooksul oleme suutnud leida poliitilise lahenduse Venemaa gaasi keerulisele küsimusele ning pidada läbirääkimisi kahe kõnealuse poole vahelise lepingu üle. Oleme juhtinud ka Euroopa delegatsiooni Lähis-Ida konfliktipiirkonnas. Delegatsioon viis kõigi asjaomaste pooltega lõpule raske läbirääkimiste vooru ning saavutas esimese edu humanitaarkoridori avamisel Gazasse.
<P>
Kõik see toimus ajal, mil seisime silmitsi raske olukorraga kodus, sest valituses toimusid ümberkorraldused ning saime opositsiooni rünnakute osaliseks. Opositsioon proovis vastutustundetult nurjata Tšehhi eesistumist ELi Nõukogus ja võttis riigi väliskohustused koduste poliitiliste vaidluste aineks. Arvan, et tulemused, mida oleme sellele vaatamata saavutanud, on kaugelt piisav vastus kahtlevatele häältele, mis väitsid, et Tšehhi Vabariik ei ole objektiivsetel ja subjektiivsetel põhjustel suuteline ELi juhtima.
<P>
Pöördun nüüd üksikasjalikumalt üksikute valdkondade juurde.
<P>
Esimene E: majandus
<P>
Eesistujariik Tšehhi hakkab peamiselt rõhuma G20 2008. aasta novembrikuu tippkohtumise deklaratsiooni otsuste ja Euroopa Ülemkogu 2008. aasta detsembrikuu otsuste täielikule rakendamisele. Vastavalt neile otsustele on peamine nõue edu saavutamiseks vältida ülemäärast reguleerimist ja vältida protektsionismi - ehk teisisõnu, pidada kinni ELi esmastest õigusaktidest, pidada kinni kehtestatud korrast. EL ei tohi ennast muust maailmast eraldada; vastupidi, ta peab püüdlema maailmakaubanduses võimalikult suurema avatuse poole ning sellest maksimaalselt kasu saama.
<P>
Selles osas tabavad väga täpselt märki mu fraktsioonist PPE-DE pärit sõbra Joseph Dauli sõnad: Praegune majanduskriis ei ole kapitalismi lüüasaamine, vaid pigem poliitiliste vigade ning finantsturgude järelevalve korra puudumise tulemus.
<P>
Esmased ülesanded on läbi vaadata investeerimisühingute ja krediidiasutuste kapitali adekvaatsust käsitlev direktiiv, kindlustust reguleerivat direktiivi käsitlevate läbirääkimiste lõpuleviimine, hindamisasutuste tegevust käsitlev määrus ning elektronrahaasutusi käsitlev direktiiv. Eesistujariik hakkab läbi suruma ka eurodes maksmist käsitleva määruse läbivaatamist ning viimase, kuid mitte vähemtähtsana, majandus- ja rahandusvaldkonna nõukogu tegevuskava kiiret ja põhjalikku rakendamist; see tegevuskava võeti vastu vastusena kriisile finantsturgudel. Samal ajal on oluline põhjalikult analüüsida võimalusi, mida pakub praegu kehtiv seadusandlus ning need täielikult ära kasutada.
<P>
Üksnes majanduslikult tugev ja mõjukas EL suudab hakkama saada ülemaailmse poliitika, julgeoleku, kaubanduse ja keskkonnakaitse tähtsate probleemide lahendamisega. Sellepärast peab eesistujariik end pühendama Euroopa majanduse taastamisplaani elluviimisele, rõhuasetusega selle Lissaboni strateegia raamistikku võtmisel: pärast majanduse tugevdamise lühiajalisi instrumente tulevad mängu struktuurireformide keskmise tähtajaga ja pikaajalised instrumendid.
<P>
Üks näide neist olulistest struktuurireformidest on ühine põllumajanduspoliitika. Selle põhiprintsiip on kõigile ELi liikmesriikidele võrdsete tingimuste loomine otseste maksete tegemisel - seda nii makstavate summade tingimuste, kui ka maksesüsteemi tingimuste osas (kõrvaldades ajaloolised lahknevused, makstes üksikute liikmesriikide põllumajanduse erisustele toetust). Tšehhi Vabariik tahab lülitada selle dimensiooni arutelusse, mis käsitleb ühise põllumajanduspoliitika tulevikku pärast aastat 2013.
<P>
Pikemas perspektiivis on parim kaitse tulevikukriiside laastava mõju vastu ELi konkurentsivõime tugevdamine. Nagu olen öelnud varemgi, tuleb täielikult maksma panna ja kasutada neid nelja põhivabadust, mis on ELi aluseks. Sel eesmärgil lisaksin ka "viienda vabaduse” - teadmiste vaba liikumise, mis oleks mingis mõttes tagasipöördumine keskaegse universalismi juurde, mida olen juba nimetanud.
<P>
Oluline tegur konkurentsivõime parandamiseks on korraldusliku kvaliteedi parandamine, sealhulgas bürokraatlike takistuste vähendamine äritegevuse hõlpsamaks muutmiseks, seda eelkõige väikeste ja keskmise suurusega ettevõtete jaoks. Tšehhi Vabariik kavatseb sellele valdkonnale väga suurt tähelepanu pöörata.
<P>
Väliskaubanduse valdkonnas keskendub eesistujariik arutelude taaselustamisele WTOs. Selles osas peame ülimalt oluliseks Doha arengukava (DDA) edukat lõpuleviimist. DDA esindab püüet saavutada mitmepoolse kaubanduse läbipaistev liberaliseerimine, mis tooks pikaajalist kasu. Kui DDA läbirääkimised on peatatud, üritab eesistujariik lükata liikvele mõttetööd mitmepoolse kaubanduse vahendite üle ning hakkab toetama arutelude hoogustamist WTO muude kavade raamistikus.
<P>
Me ei tohi unustada investeerimist haridusse, teadusuuringutesse ja innovatsiooni koos vajadusega parandada reguleerivat keskkonda ja vähendada halduskoormat. Siinkohal tsiteerin Euroopa Parlamendi Sotsiaaldemokraatide fraktsiooni esimeest Martin Schulzi: Euroopa ei saa maailma muude piirkondadega edukalt konkureerida mitte madalate palkade ja sotsiaalsete standardite abil, vaid tehnoloogilise uuenduste, kõrgema töökvaliteedi ning oma rahva konkurentsivõime ja teadmiste toel. Toetan täielikult seda seisukohta.
<P>
Teine E: energia
<P>
Nagu esimene prioriteet, nii sobib teinegi praeguste arengu konteksti. Ütleksin, et isegi veel pakilisemalt ja tugevamalt. Ülemaailmne kriis võib Euroopat lühikese ajaga nõrgestada; kuid meid ähvardav energiapuudujääk võib otsekohe ja pikaks ajaks hävitada mitte üksnes Euroopa majanduse, vaid ka vabaduse ja julgeoleku. Eesistujariik Tšehhi jätkab kindlasti oma jõupingutusi varustada Euroopat turvalise, konkurentsivõimelise ja säästliku energiaga.
<P>
Energiajulgeoleku valdkonnas tahaksime keskenduda kolmele aspektile: esiteks, viia lõpule energiastrateegia teine läbivaatamine, sealhulgas ELi keskmise tähtajaga energiavajaduse ja varustuse analüüs ning sellel põhinev asjakohaste infrastruktuuriprojektide kindlaks tegemine. Teiseks, viia lõpule direktiiv toornafta ja naftatoodete miinimumvarude säilitamise kohta, kusjuures me toetame kohustuslike miinimumvarude suurendamist 90 päevalt 120 päevale. Kolmandaks, üleeuroopaliste energiavõrkude (TENs-E) reformimine; komisjoni 2008. aasta novembris heakskiidetud energiajulgeoleku õigusaktide pakett sisaldab ka rohelist raamatut Euroopa energiavõrkude kohta. Vähem tähtis pole ka tugevdada liikmesriikide territooriumidel asuvat infrastruktuuri, sealhulgas olemasolevaid piiriüleseid ühendusi, ning energiavõrkude uusi ühendusi rajada. Kõigi sellega seotud õigusaktide puhul loodame Euroopa Parlamendi toetust.
<P>
Loomulikult oleme huvitatud ka varustus- ja transpordiliinide mitmekesistamisest. On selge, et näiteks Nabucco gaasijuhtme ehitamine on kõige prioriteetsem küsimus ning sama tähtis on toetus uute naftajuhtmete ehitamisele. Edaspidi peame tegema jõupingutusi eri energialiikide mitmekesistamiseks, sealhulgas rehabiliteerima aatomienergia ja investeerima uutesse tehnoloogiatesse.
<P>
Ühe näitena oma suutlikkusest energiajulgeolek ka tegelikkuses saavutada, viitaksime meie vahendatud lepingule Venemaa gaasitransiidi järelevalvemehhanismi loomise kohta. Eesmärgiks oli taastada üldine usaldus Vene Föderatsiooni ja Ukraina vahel ning muuta see küsimus vähegi läbipaistvamaks. Oleme saavutanud selle, et Venemaa ja Ukraina kirjutasid alla ühtsele dokumendile, nii et tarnete uuendamine ELile muutub võimalikuks.
<P>
Nüüd peab EL langetama otsuseid ja võtma meetmeid tagamaks, et sellised liikmesriike mõjutavad kriisid tulevikus enam ei korduks. Tuleb suurendada läbipaistvust gaasiäris ning mitmekesistada varustusliine ja varustajaid. Tuleb mitmekesistada ELi riikide eri energialiike. Meil on tarvis tõsiselt mõelda ohutu aatomienergia arendamise peale. Tuleb kiiresti läbi viia infrastruktuuri rajamine ELis, et tõhusa gaasituru rajamise eeltingimusena luua tõhusad ühendused liikmesriikide vahel.
<P>
Siseturu ja infrastruktuuri valdkonnas peame püüdma saavutada ülekandesüsteemi operaatorite tõhusat koordineerimist, et lõpule viia elektri ja gaasi ühtse siseturu rajamine ning tagada ülekande- ja transpordisüsteemi puudujääkide kõrvaldamine.
<P>
Selle valdkonna seadusandlike prioriteetide küsimuses tahame valmis saada kolmanda paketi energia siseturu kohta, mis tähendab, et tuleb lõpule viia kahe elektrit ja gaasi käsitleva direktiivi ja kahe määruse läbivaatamine; nende dokumentide eesmärk on elektri- ja gaasituru liberaliseerimise lõpuleviimine. Püüame määrused ka korralikult toimima saada ning asutada energiakorraldajate vahelise koostööagentuuri.
<P>
Veel üks valdkond on energiatõhusus, millega Rootsi oma eesistumise ajal üksikasjalikult tegelda tahab; see tähendab, et Prantsusmaa - Tšehhi Vabariigi - Rootsi eesistujariikide kolmik tegeleb energiaküsimusega tõesti ulatuslikult ja mitmest küljest lähtudes.
<P>
Kuigi prioriteedi nimetus on energia, on see lahutamatult seotud kliimakaitsepoliitikaga. Selles valdkonnas püüab eesistujariik saavutada ülemaailmselt aktsepteeritavat kokkulepet saaste vähendamiskohustuste kindlaksmääramiseks pärast 2012 aastat. Eelkõige tähendab see USA, India ja Hiina kaasamist ning valmistab ette laiapõhjalise rahvusvahelise konsensuse saavutamist Kopenhaagenis 2009. aasta lõpus. See konsensus peaks peegeldama ka praegusi suundumusi maailmamajanduses. Saabuva majanduslanguse ja varustuskriisi taustal on eriti tähtis ühtlustada keskkonnakaitse-, konkurentsivõime- ja julgeolekunõuded.
<P>
Aasta algus tuletas meile meelde, et prioriteedi "EL maailmas” osana peame arvesse võtma ka ettenägematuid pakilisi ülesandeid. Iisraeli ja Hamasi vaheliste pingete uus tõus nõuab mitte ainult aktiivset lähenemist ELilt endalt, vaid ka koordineerimist oluliste ülemaailmsete ja piirkondlike jõududega. Taas on kinnitust leidnud, et rahu pole võimalik saavutada enne, kui Palestiina hakkab funktsioneerima täielikult väljakujundatud riigina, mis suudab tagada seaduslikkuse ja korra oma territooriumil ning ohutuse oma naabritele.
<P>
Sel põhjusel peab Euroopa Liit lisaks praegusele diplomaatilisele tegevusele jätkama jõupingutusi Palestiina infrastruktuuri rajamiseks, samuti julgeolekujõudude väljaõpetamist ja Palestiina juhtkonna autoriteedi kindlustamist. Konflikti lahendamise käigus tahab eesistujariik Tšehhi ära kasutada oma häid suhteid nii Palestiina kui ka Iisraeliga; siiski on selge, et ilma vastastikuse usalduseta ei ole pikaajaline rahu Lähis-Idas võimalik.
<P>
Olen juba maininud idapartnerlust. Gruusia kriis näitas, kui oluline on see, et ELil oleks kõnealuse piirkonna jaoks strateegia. Väga suure tähtsusega, mitte ainult moraalselt, vaid ka praktiliselt, on Euroopa naabruspoliitika idadimensiooni süvendamine, et tugevdada koostööd piirkonna riikidega (eelkõige Ukrainaga), samuti ka Taga-Kaukaasia ja Kaspia piirkonna riikidega. See koostöö võimaldab meil mitmekesistada oma väliskaubandust ja energiatoorainega varustamist.
<P>
Mis puutub transatlantilistesse suhetesse, siis on ilmne, et kui need ei tugevne ega arene ei suuda EL tõhusalt täita oma rolli tugeva globaalse partnerina, samamoodi nagu Ühendriigid ei suuda praegu üksinda oma rolli täita. Pikaajalise edu saavutame üksnes siis, kui teeme koostööd. Seepärast rõhutab eesistujariik Tšehhi intensiivset dialoogi USA uue juhtkonna esindajatega sellistes olulistes valdkondades nagu majandus, kliima ja energia ning koostöö kolmandate riikidega (Pakistan, Afganistan, Venemaa, Lähis-Ida).
<P>
Samuti on ELi jaoks põhjapaneva tähtsusega seisukoht, mille liikmesriigid võtsid läbirääkimiste ajal uue partnerluslepingu üle Venemaaga. Viimaste aastate ja eriti viimaste kuude sündmused tõstatavad palju küsimusi ning rõhutavad vajadust ELi kui terviku ühtse hoiaku järele. Selle eelduseks on Venemaa ja üldiste seisukohtade mõistmine ning seepärast me toetame Venemaa-ekspertide koostööd kogu ELis.
<P>
Tšehhi eesistumise ajal jätkuvad ka laienemisläbirääkimised, mis hõlmavad Lääne-Balkani riike ja Türgit. Oma majandusprobleemide ja praeguse rahvusvahelise kriisi pärast ei tohi me Lääne-Balkanit unustada. Horvaatia puhul teeb eesistujariik kõik, mida suudab, et tagada selle riigi ühinemine ELiga nii pea kui võimalik. Horvaatia positiivne näide on vajalik, et säilitada Euroopa väljavaated ülejäänud Lääne-Balkani riikide suhtes. Teeme kindlasti kõik võimaliku, et toetada nende arengut stabiliseerimis- ja assotsiatsiooniprotsessi raames.
<P>
Selle projekti osana on eesistujariik Tšehhi valmis jätkama ka Euroopa naabruspoliitika idadimensiooni arendamist ning parandama suhteid partnerriikidega. See hõlmab EU-Iisraeli suhete tugevdamist ning Lähis-Ida rahuprotsessi üldiselt - praegused dramaatilised sündmused selles piirkonnas ei tohi meid heidutada. Vastupidi, need rõhutavad rahumeelse lahenduse leidmise vajadust.
<P>
Ja viimase, kuid mitte vähemtähtsana hõlmab Euroopa prioriteet sisejulgeoleku valdkonda. Seda sellepärast, et praegused julgeolekuohud tungivad oma loomuse tõttu üha rohkem sisejulgeolekusse. Vabaduse, julgeoleku ja õiguse ruumi rajamine on ELi ühishuvi, mis puudutab kõigi tema kodanikke. Selles kontekstis hakkab eesistujariik tegema jõupingutusi, et jätkuvalt edendada Schengeni koostööd, politsei- ja tollikoostööd ning liikmesriikide vahelist koostööd tsiviil- ja kriminaalasjades.
<P>
Me teame, et meie eesistuja positsiooni lõppu märgivad Euroopa Parlamendi valimised, pinevam poliitiline atmosfäär ning vajadus teatavate õigusaktide seadusandlik protsess lõpule viia, et need kõrvale ei jääks. Samuti on meie päevakorras arutelu algatamine Euroopa Komisjoni uue vormi üle.
<P>
Eesistujariigist Tšehhist oleneb ka arutelu jätkamine Iirimaaga Lissaboni lepingu saatuse üle. Olen veendunud, et neid läbirääkimisi tuleb juhtida tundlikult ning austusega Iirimaa kodanike iseseisvuse vastu. Pealegi, kui referendum Lissaboni lepingu üle oleks leidnud aset Tšehhi Vabariigis, siis näitavad kõik märgid, et see poleks ka seal positiivselt lõppenud. On tarvis leida lahendus, mis oleks iirlaste enamusele vastuvõetav. See on kahtlemata abiks ka meie enda sisemisel poliitilisel väitlusel.
<P>
Alustan ütlusega, et Tšehhi küsimus on ka Euroopa küsimus. Arvatavasti pole ükski teine rahvus pühendanud nii palju ruumi, jõupingutusi ja aega vaidlemisele oma identiteedi üle kui tšehhid. See, mida Euroopa Liit praegu läbi teeb, oma eksisteerimise vormi ja eesmärgi otsimine, on miski, mida me väga hästi tunneme omaenda ajaloost. Seepärast pakume eesistujariigina ühendusele oma kahesaja aasta pikkusi kogemusi oma ajaloolise rolli otsimisel, oma koha otsimisel Euroopa rahvaste peres.
<P>
Tšehhi suhteid Euroopaga kirjeldas üle seitsmekümne aasta tagasi väga hästi kriitik ja filosoof František Václav Krejčí: "Me ei näe Tšehhi maid "Euroopa südamena” mitte niivõrd geograafilises, kui kultuurilises ja intellektuaalses mõttes. Me asume kontinendi kõige sügavamas südames, kuhu koonduvad igast suunast tulevad mõjud; me tunneme end ümbritsetuna kõigist Euroopa rahvastest, kui mitte otseses mõttes, siis kultuuritöö kujuteldava võimu kaudu. Ütleme seda sellepärast, et oleme intellektuaalsete hoovuste ristumiskohas ning sellest tuleneb, et meie missioon on olla vahendajaks, eriti ida ja lääne vahel.”
<P>
Need sõnad on inspireerivad 2009. aasta alguses, mil Tšehhi Vabariigi ees seisab ülesanne olla järgmise kuue kuu jooksul arutelu juhiks Euroopa Liidus. Tänan teid tähelepanu eest.
<SPEAKER ID="009" NAME="President">
Ametisolev eesistuja, me soovime teid tänada ülimalt konstruktiivse ja ulatusliku raporti eest ning soovida teile eesistumise perioodiks kõike head!
<SPEAKER ID="010" NAME="José Manuel Barroso">
komisjoni president. - Härra president, härra ametisolev eesistuja, daamid ja härrad, 2009. aasta esimesed päevad ei jäta kahtlusteks ruumi. Järgmised kuus kuud panevad Euroopa Liidu proovile. Euroopa peab tõestama oma kindlat otsust aidata oma kodanikel, töötajatel ja ettevõtetel majanduskriisile vastu astuda ja sellega toime tulla. Euroopa peab tõestama oma solidaarsust sellistes hädaolukordades nagu on gaasivarustuse ootamatu kinnikeeramine, mida parajasti kogeme. Euroopa peab demonstreerima oma suutlikkust kasutada kogu oma välismõju niisuguste maailmarahule ohtlike rahvusvaheliste konfliktide lahendamiseks nagu praegune Gaza konflikt.
<P>
Tihedas koostöös ametisoleva eesistujariigi Tšehhiga - tahaksin tervitada peaminister Topolánekit ning tervet tema meeskonda, ma soovin neile palju edu nõukogu eesotsas ning ütlen veel kord, et tahan väljendada oma täielikku veendumust Tšehhi Vabariigi suutlikkuses seda tähtsat rolli täita - tihedas koostöös eesistujariigi ja Euroopa Liiduga püüab komisjon demonstreerida, et liit tuleb oma ülesandega hästi toime. Koos saame me nende kuue kuu jooksul eurooplastele näidata, miks on Euroopa Liit praegu nii eluliselt tähtis. Me saame neile näidata, miks on nende otsestes huvides oma arvamuse kuuldavaks tegemine, valides uude Euroopa Parlamenti liikmeid. Näidakem oma kaaskodanikele, miks vajab Euroopa Lissaboni lepingu pakutavat demokraatia ja tõhususe suurendamist ning miks peaks ta sellest kasu saama, ning näidakem neile ka seda, miks me praegu rohkem kui kunagi varem vajame Lissaboni lepingut, millel on kõigi meie liikmesriikide toetus.
<P>
Me saame edasi minna kindlalt aluselt. 2008. aastal demonstreeris liit, et suudab vastu võtta raskeid otsuseid, mis panevad meie ühiskonnale paljudeks aastateks kohustusi. Energia- ja kliimamuutuse pakett näitab selgelt visionaarse ja otsusekindla Euroopa poliitilist tahet. Selle paketiga suudame astuda samme, mille abil saavutada detsembris ambitsioonikas rahvusvaheline kokkulepe. 2008. aastal tõestas liit ka oma võimet muutustega kohaneda. Leidsime kiiresti vahendid, millega reageerida finantskriisile, ning saavutasime väga kiiresti taastamiskava kokkuleppe, et Euroopa majandust viivitamata stimuleerida. Tulen selle juurde veel tagasi.
<P>
Samuti astub liit 2009. aastal oma tugeva rahvusvahelise mainega toel julgeolekuteemadega tegelema. Esimese asjana tuli aidata lahendada näiteks Venemaa ja Gruusia vahel olevat konflikti; liit ei vähenda edaspidigi püüdeid aidata kokku viia selliste konfliktide osapooli nagu Gazas; ning tegelikult on just tänu Euroopa Liidule avatud vähemalt humanitaarkoridorid, et Palestiina rahvast aidata.
<P>
Euroopa Liit on inspireerinud ka tegevuskavasid, mida G20 on asunud majanduskriisi küsimuses ellu viima. Ta on uuesti kinnitanud täielikku pühendumist turgude avamisele, eelkõige lõpule viies Doha arengu- ja kaubandusprotsessi, ning samuti milleeniumi arengueesmärkidele, mida kriisi karmuses ei tohi lasta muuta. Euroopa peab ka edaspidi tegema kõik, mida suudab praeguste väljakutsetega toimetulekuks ning ma usun, et meil on põhjust endas kindel olla.
<P>
Eeloleva aasta jooksul teeb komisjon jätkuvalt kõik, et tagada indu mille saime Washingtonis G20 ajal. Me usume, et oluline on jätkata ülemaailmse finantssüsteemi reformimiselt kõigi takistuste eemaldamist ning meil on erakordne võimalus G20-ga Londonis. Euroopa Liit peab Londonis kõnelema ühel häälel ning jätkama oma juhtpositsiooni demonstreerimist ülemaailmse finantssüsteemi reformimise kontekstis.
<P>
Komisjon jätkab sel aastal ettepanekute tegemist olulisteks algatusteks, näiteks finantsturgude toimimisviiside paremaks reguleerimiseks, uue tegevuskava käivitamist õiguse, vabaduse ja julgeoleku valdkonnas ning ettepanekute tegemist uute meetmete võtmiseks kliimamuutusega kohanemisel. Me kavandame oma ettepanekuid, pidades silmas ka eelarvet. Peale selle hakkame erilist tähelepanu pöörama majandusliku ja sotsiaalse olukorra arengule ning võtame kõik vajalikud meetmed kasutusele. Daamid ja härrad, te tegelete praegu mitme väga olulise ettepanekuga. Me loodame, et need saab parlamendi ametiaja lõpuks vastu võtta ning seda eelkõige tänu eesistujariigi Tšehhi Vabariigi võetud kohustusele. Pean täpsemalt silmas ettepanekuid, mis on seotud majandus- ja finantskriisiga, sotsiaalpaketiga, energia siseturuga - mille elulist tähtsust on tõestanud praegused sündmused, ning ka sidepaketi ja maanteetranspordiga.
<P>
komisjoni president. - Keskendun täna oma märkustes energiale ja majandusele. Just siin tunnevad Euroopa kodanikud sellel aastal kõige suuremat survet. Ning just siin võib Euroopa Liidu otsustav tõhus tegutsemine palju muuta.
<P>
Üks probleem, mis nõuab Euroopa Liidu pakilist ja otsustavat sekkumist, kuigi mitte Euroopa Ühenduse süü tõttu, on gaas. Probleemi lahendamiseks on meil tarvis sukelduda Venemaa ja Ukraina vahelisse vaidlusse gaasitransiidi üle. Praegune olukord on lühidalt öeldes nii vastuvõetamatu kui ka uskumatu. Vastuvõetamatu, sest Euroopa Liidu tarbijad mõnes liikmesriigis on pärast nädala pikkust varustushäiret ikka veel ilma gaasita. Uskumatu, sest viibime endiselt selles olukorras päev pärast olulist lepingut, mis kirjutati alla kõrgemal tasemel koos Venemaa ja Ukraina juhtide kinnitustega, et nad rakendavad lepingu ja lasevad gaasil voolata.
<P>
Kavatsuseta kohut mõista on kujunenud välja tõsiasi: Venemaa ja Ukraina näitavad, et nad ei ole võimelised täitma oma kohustusi mõne Euroopa Liidu liikmesriigi ees. On tõestatud, et Gazprom ja Naftogaz ei suuda täita oma kohustusi Euroopa tarbijate ees.
<P>
Tahaksin edastada Moskvasse ja Kiievisse väga selge sõnumi. Kui Euroopa Liidu spondeeritavat lepingut pakiliseks probleemiks ei peeta, soovitab komisjon Euroopa äriühingutel minna selle küsimusega kohtusse ning kutsub liikmesriike üles alustama otsustavat tegevust alternatiivsete energiavarustus- ja transiidivõimaluste leidmiseks.
<P>
(Aplaus)
<P>
Me näeme üsna varsti, kas tegemist on tehnilise takistusega või puudub poliitiline kavatsus lepingust kinni pidada. Seletan lihtsalt. Kui lepingust kinni ei peeta, tähendab see, et Venemaad ja Ukrainat ei saa enam energiavarustuse küsimuses Euroopa Liidu usaldusväärseteks partneriteks pidada.
<P>
(Aplaus)
<P>
Igal juhul teeb komisjon pärast meie energiastrateegia läbivaatamist eelmise aasta novembris lisaettepanekuid energiajulgeoleku parandamiseks Euroopas.
<P>
Elulise tähtsusega on ka kliima- ja energiapaketi rakendamine ning komisjoni eelarvest 5 miljardi euro suuruse kasutamata rahasumma mobiliseerimine energiavõrkude omavaheliste ühenduste jaoks; ja ma tahaksin tänada eesistujariiki Tšehhi Vabariiki toetuse eest selle kohustuse täitmisel, mis viimasel Euroopa Ülemkogul kõrgemal tasemel vastu võeti. Euroopa peab nüüd tegutsema, et ära hoida samasuguse olukorra kordumist tulevikus.
<P>
Lubage mul nüüd teemat laiendada ja vaadelda majandust. Kõik märgid näitavad, et majanduskliima jätkab halvenemist. Töötus kasvab. Tootmisnäitajad kukuvad endiselt. Tõenäoliselt lähevad asjad halvemaks, enne kui nad jälle paremaks minema hakkavad. Me ei tohi olukorra tõsidust varjata, kuid me ei tohi olla ka negativistid ja fatalistid. Oleme välja töötanud õige strateegia, et sellest kriisist läbi tulla. Saame pehmendada kriisi mõjusid meie ühiskonna kõige haavatavamale osale ning saame praegu teha otsuseid, mis on meile kasulikud, kui kriisist välja tuleme, ja me loodame, et me tuleme sellest kriisist välja.
<P>
Järgmiste nädalate prioriteediks peab saama koostöö meie kavatsuste reaalsuseks muutmisel. See on komisjoni kavandatud ja Euroopa Nõukogu toetatud taastamiskava. See pakub piisavalt suurt toetust, millel on mõju kõigis liikmesriikides: umbes 1,5% Euroopa Liidu SKTst on märkimisväärne rahasumma, kui seda hästi kasutada.
<P>
Taastamiskava taotleb ülimat tõhusust, et saavutada ühekorraga kaks eesmärki: Euroopa majanduse pikaajaline tervis ja konkurentsivõime ning lühiajaline stimuleerimine, et langus peatada. On kindlaks tehtud, et see pole abstraktne majandusvõitlus, vaid eurooplasi, nende elatusvahendeid ja heaolu mõjutav kriis. Kriisi sotsiaalsete tagajärgedega tuleb tegelda otsekohe.
<P>
Lõpuks tuleb kasutada Euroopa dimensiooni, saavutamaks parimat mõju asjakohase koordineerimise kaudu, mis tagab, et ühes liikmesriigis võetud meetmetel on positiivne mõju teistes liikmesriikides ning et need algatavad positiivse koostoimimise.
<P>
Selle kava teostamiseks on meil tarvis eesistujariigi pühendumist, iga liikmesriigi ja nõukogu toetust ning parlamendi selget tegevust. See tähendab eelkõige kiiret kokkulepet seaduseelnõude paketis, kiirendades struktuurifondide kasutamist Euroopa globaliseerumise korrigeerimisfondiks, ning kokkulepet kasutamata jäänud 5 miljardi euro vabastamise kohta strateegilisteks projektideks, mis keskenduvad eelkõige energiale ja energiavõrkude omavahelistele ühendustele. Venemaa-Ukraina kriis on teinud selgemaks kui kunagi varem, et meie energia infrastruktuuri lünkade täitmisest saab strateegilist kasu kogu Euroopa. See tähendab, et tuleb tõhusalt rakendada kava, millega antakse meie majandusele umbes 200 miljardi euro suurune ergutus. Ja muidugi tähendab see olukorra kontrolli all hoidmist, sest nagu te aru saate, võib olukord halvemaks muutuda.
<P>
Seda lühiajalist meedet kasutusele võttes ei tohi silmist kaotada pikaajalisi eesmärke. Suudame kõige paremini töötada, kui toetume sellisele edule, millele on rajatud Euroopa õitseng, näiteks siseturu edu. Tšehhi eesistumise deviis "barjäärideta Euroopa” on kahtlemata tähtis ja inspireeriv sõnum, aga nagu peaminister Topolánek ütles ja mida lubage ka minul rõhutada, et barjäärideta Euroopa vajab korda - Euroopa korda. Korda, et tagada ühetaolised tegutsemistingimused liikmesriikide vahel ning ka ettevõtjate vahel. Korda, et tagada Euroopa integreerumise hüvede jagamine meie kodanikele. Korda, et tagada meie eluviisi pikaajaline jätkusuutlikkus.
<P>
Me teeme eesistujariigiga ning praeguse parlamendikoosseisuga selles suunas tihedat koostööd, sest Euroopa, mida tahame ja Euroopa, mida vajame, on selline Euroopa, mis ühendab vabaduse, solidaarsuse ja julgeoleku kõigi eurooplaste hüvanguks.
<P>
(Aplaus)
<SPEAKER ID="012" NAME="Joseph Daul">
fraktsiooni PPE-DE nimel. - Härra president, ametisolev eesistuja, Euroopa Komisjoni president, daamid ja härrad, äsja ametisse astunult leiab eesistujariik Tšehhi end juba märkimisväärsete raskuste eest ning talle on usaldatud ränk ülesanne hakkama saada kolme suure kriisiga: jätkuva majandus- ja sotsiaalkriisiga, gaasikriisiga, mis põhjustas konflikti Venemaa ja Ukraina vahel ning kahjustas tugevasti liitu ja selle naabruskonda, ning uue sõja puhkemisega Lähis-Idas.
<P>
Nende väljakutsete ees seistes on ainus hoiak, mille meie riigid võtta saavad, ühendada oma jõud, näidata üles solidaarsust ning võtta kasutusele koordineeritud ja otsustava iseloomuga meetmeid.
<P>
Mul on hea meel märkida, et eesistujariik Tšehhi on tihedas koostöös Euroopa Komisjoniga tegutsenud kiiresti ja üksmeelselt energiakriisis, mis Kiievi ja Moskva vahel konflikti tekitas. Kuigi lahendust ei ole veel leitud, ei saa me nõustuda, et meid pantvangis peetakse; me peame jõuliselt tegutsema. Teil on õigus, härrad Topolánek ja Barroso. Energiat oma kolme peamise prioriteedi hulka võttes on eesistujariik Tšehhi täielikult mõistnud, mis saab lähiaastatel üheks Euroopa peamistest väljakutsetest, see on nimelt meie energiaalane sõltumatus ja energiaallikate hädavajalik mitmekesistamine.
<P>
Euroopa rahvapartei (kristlike demokraatide) ja Euroopa demokraatide fraktsioon on nagu kõik Euroopa kodanikud äärmiselt mures selle konflikti pärast ning ohu pärast, mis selle tõttu tekib kõigile Euroopa riikidele. Me ei tohi taluda, et ELi liikmesriike selles konfliktis pantvangis peetakse ning see demonstreerib veel kord pakilist vajadust Euroopa energiapoliitika kokkuleppe järele. Seepärast peame tõsiselt järele mõtlema, mil viisil vähendada oma sõltuvust, ning võtma meetmeid energialiikide kombinatsioonide rakendamiseks.
<P>
Daamid ja härrad, ka Lähis-Idas valitsev olukord toob meid tagasi vajaduse juurde tunnistada oma vastutust rahvusvahelisel tasandil. Jah, Euroopa on maailma suurim humanitaarabi andja - võime selle üle uhkust tunda ja see peab jätkuma - kuid see ei ole ainult humanitaarabi, millega lahendada konflikti iisraellaste ja palestiinlaste vahel.
<P>
See, mida Euroopa vajab, on tugev, selgesti väljendatud poliitiline tahe, millel jätkub piisavalt inim-, sõjalisi ja rahalisi ressursse, et muuta ta usaldusväärseks teguriks maailma areenil. Miks jälgib maailm üksisilmi Barack Obamat? Sest Euroopa ei ole veel suuteline esitama oma visioone, ideaale ja teadmisi. Euroopa on kritiseerinud, ja õigusega, USA praeguse administratsiooni ühekülgsust ning kui asjad Valge Maja uue asukaga muutuvad, nagu ma loodan, kas oleme siis valmis tagama oma osa mitmekülgsuses? Kas oleme valmis loovutama sõjalisi ressursse, mitte selleks, et sõtta minna, vaid rahu tagamiseks? Kas oleme valmis loovutama eelarvelisi ressursse, mida on tarvis, et anda meile vahendid oma poliitika juhtimiseks?
<P>
Härra Topolánek, olete õigusega võtnud üheks oma prioriteediks liidu välissuhted. Praegused sündmused pakuvad palju näiteid sellest kiirusest ja olulisusest, millega tuleks seda küsimust käsitleda, olgu siis seoses Venemaa, Ühendriikide või Lähis-Idaga, rääkimata Vahemeremaadest, Balkani riikidest, Aafrikast või muudest riikidest. Eurooplased eeldavad, et Euroopa avaldab mõju rahvusvahelises mastaabis; kõik arvamusküsitlused on seda aastaid näidanud. Milleks siis oodata?
<P>
Ja viimaks peab ametisolev eesistujariik tegelema majandus- ja sotsiaalkriisiga, jälgides riiklike taastamiskavade rakendamist ning juhtides Euroopa Liitu G20 tippkohtumisel, mis toimub aprillis Londonis. Me kutsume eesistujariiki Tšehhi Vabariiki üles Euroopa Komisjoniga käsikäes töötama, et koos meie rahvusvaheliste partneritega kindlaks määrata ja rakendada kord, mida kehtestada ettevõtjatele.
<P>
Euroopa Liit peab kaitsma oma sotsiaalset mudelit, sotsiaalset turumajandust, ning edendama maailma finantsturgudel niisuguse järelevalvesüsteemi rakendamist, mis sarnaneks meie riikides kasutatavale. Euroopa peab olema ühtne ja otsusekindel finantskriisi ning ka majanduskriisi ohjamisel.
<P>
Loodame teie peale, härra Topolánek, teie eesistujariigi peale, et näitate üles tarmukust ja juhite Euroopat sellel raskel ajal.
<P>
(Aplaus)
<SPEAKER ID="013" NAME="Martin Schulz">
fraktsiooni PSE nimel. - Härra president. Peaminister Topolánek, teie juhatate Euroopa Parlamendi praeguse ametiaja viimast nõukogu eesistumist. See parlamendi ametiaeg algas Hollandi eesistumisega, mida juhatas härra Balkenende. Mitte keegi ei mäleta, mida ta siin ütles ja mida meie vastasime. Seetõttu saab see, mida me nüüd järgmise viie või kuue kuu jooksul koos arutame ja saavutame, põhjapanevaks eeltingimuseks Euroopa hääletuse õnnestumisele. Kui inimesed näevad, et meie - eesistujariik, parlament ja komisjon - oleme kokku tulnud ja kriisiolukorra probleemidega edukalt hakkama saanud, siis olen kindel, et see tekitab põhiliselt positiivse ja konstruktiivse suhtumise Euroopa valimisvõitlusse.
<P>
Sellepärast oleme meie, Euroopa Parlamendi Sotsiaaldemokraatide fraktsioon, huvitatud, et teie eesistumine oleks edukas. Mul oli mõningaid kahtlusi eesistumise esimestel päevadel, kui härra Schwarzenberg ütles, et Iisrael kasutab oma õigust enesekaitsele ning seadis end samale joonele ühe parteiga perioodil, mil Euroopa Liitu vajati vahendajaks. Ta parandas end ja see on hea. Härra Topolánek, teie ise ütlesite: gaasikonfliktis me vahendajaks ei hakka. Olete nüüd end parandanud.
<P>
Olid küll mõned esialgsed probleemid, aga nendest on nüüd üle saadud, ja see on hea. Kui esialgne ebakindlus - ja tahaksin rõhutada, et härra Barrosol oli selles suhtes õigus - viib nüüd tegelikult selleni, et teie tegevus annab positiivseid tulemusi, siis on teil meie fraktsiooni täielik toetus. See käib ka teie täna hommikul siin peetud kõne kohta, mida kõik me kuulasime, aga samuti ka kindlustundega järgmiste kuude osas.
<P>
Tahaksin arutusele võtta ühe teie tõstatatud punktidest. Te tsiteerisite mu sõpra härra Dauli - tark mees, aga antud juhul polnud tal õigus - kes ütles siin, et finantskriis ei esinda kapitalismi lüüasaamist. See on õige, et kriis ei ole löönud kapitalismi - kahjuks eksisteerib see edasi - kuid see on löönud kapitaliste, kes on meile aastaid rääkinud, et pole tarvis mingit korda, sest turg võib ise reguleeruda, võib ise asju reguleerida. Need kapitalistid on lüüa saanud ning kui teie - olles praeguseni järginud poliitikat, mis sarnaneb nende inimeste omale, kes ütlesid, et me ei vaja korda - ütlete täiskogule täna hommikul, et me vajame Euroopas korda, siis saan üksnes nõustuda: muidugi vajame me rohkem korda, et hakkama saada, et finantskriisist välja tulla. Härra Topolánek, tahaksin soovida teile soojalt tere tulemast Euroopa korrastajate klubisse - paistab, et ka teie olete saanud oma õppetunni.
<P>
(Aplaus)
<P>
Peaminister, rahvusvahelises poliitikas on praegu otsustav periood. Kui Euroopa Liit soovib saada komisjoni presidendi kirjeldatud ülemaailmset rolli, siis ei tohi ta endale lubada erimeelsusi, muu hulgas ka energiajulgeoleku või Gaza konflikti küsimustes; me vajame 27 riigist koosnevat liitu tugeva majandusliku ja poliitilise blokina. Saame tugevad olla üksnes siis, kui ei luba endale jagunemist. Lõppeks on ju teiste tugevus nende lootus, et eurooplased kõnelevad eri häältel. Karel Schwarzenberg ütleb, et Iisrael tegutseb enesekaitseks, samas kui Louis Michel ütleb, et see riik rikub rahvusvahelist õigust. Kui Euroopa Liit ongi niisugune, siis pole põhjust sellega läbirääkimisi pidada.
<P>
Kui Venemaa või Ukraina arvab, et pool Euroopat on nende poolel ja teine pool teisel, siis ei ole me tugevad. Siiski oleme me tugevad, kui meil on tugev lepinguline alus; seda pakub Lissaboni leping. Kui teie eesistumise ajal teie valitsus - mis muidugi on teie riigi presidendi näol juba küllalt karistada saanud - selle lepingu ratifitseerib, annab see tugeva signaali Euroopa tugevuse kohta.
<P>
(Aplaus)
<P>
Praha loss on Václav Klausi asukoht, kes külastab meid veebruaris, kui ta Brüsselisse tuleb. Praha loss oli ka Karl IV asukoht, nagu peaminister mainis. Karl IV ehitas kuldse tee Prahast Nürnbergi, mis tema ajal oli tohutu vägitükk ning oli mõeldud ühendama inimesi ja rahvusi. Enne Saksamaa keisriks saamist, asukohaga Prahas, oli Karl IV Luksemburgi hertsog. Seepärast oli tema valitsusaeg Praha lossis tõeliselt euroopalik. Loodame siis, et Praha lossi võtab varsti jälle enda valdusse sama euroopalik isik nagu tema.
<P>
(Aplaus)
<SPEAKER ID="014" NAME="Graham Watson">
fraktsiooni ALDE nimel. - Härra president, oma fraktsiooni nimel ma tervitan ametisolevat eesistujat. Soovime teile edu, ametisolev eesistuja.
<P>
Üks suur tšehh ütles kord: "Ma pole enam algaja: minult oodatakse väravaid; väravate löömine on mu töö.” Noh, see, mis oli tõsi Milan Baroši puhul, kehtib ka teie ja teie ministrite kohta. Teie töökava piiritleb need väravad.
<P>
Majanduse kohta ütlesite, et turutõkked - nii sise- kui ka välisturul - peavad kaduma, ning et Euroopa vastus majanduslangusele ei tohi olla ainult keynsilik rahakulutamine, vaid et me peame taotlema ausat konkurentsi, kaubanduse liberaliseerimist ning inimeste ja kaupade vaba liikumist.
<P>
Euroopa kodanikel on praegu raske aeg. Teie retsepti hakatakse vaidlustama, aga mitte liberaalide ja demokraatide poolt. Sest Tšehhi Vabariigi ja paljude teist kogemused tõestavad turgude võimet tuua inimesi vaesusest välja.
<P>
Energia osas on teil õigus, kui taotlete energiastrateegia läbivaatamise eesmärke, kuid läbivaatamise ja meie kliimamuutuse eesmärgid ei tohiks olla meie ambitsioonide piiriks, pigem hüppelauaks suurematesse ja rohelisematesse kõrgustesse, kiirendades Euroopa ülemineku tempot fossiilkütustelt taastuvenergiale ning tehes lõpu meie äärmuslikule energiasõltuvusele.
<P>
Praegu on meie järelevalve Ukraina lähetuskeskustes blokeeritud. Venemaa kinnitab, et ei saa gaasi eksportida, sest Ukraina ei transpordi seda, ja Ukraina kinnitab, et tal pole gaasi, mida eksportida, sest venelased on transiidiliini kinni pannud. Samal ajal kannatab Ida- ja Kesk-Euroopa tööstus, osa inimesi külmetab oma kodudes ning toimub liikumine tuumareaktorite taasavamiseks, mille meie liit on ebaturvaliseks tunnistanud.
<P>
See ei ole funktsioneeriv energiaturg. See on vendade Marxide filmi faabula: A Night in the Cold (Öö külma käes) - või pigem kaksteist ööd ja need jätkuvad veel. Nii et lõpetage rääkimine energia siseturust ja taastuvenergia arendamisest: kasutage oma eesistuja-võimu vajalike investeeringute mobiliseerimiseks.
<P>
Prioriteedi "EL maailmas” puhul me tervitame teie eesistumise ambitsioonikust. Euroopa peaks mängima peaosa konfliktide lahendamises, arengu toetamises ja inimõiguste edendamises.
<P>
Aga kui te tõepoolest taotlete ELi teovõime suurendamist, miks olete siis Lissaboni lepingu ratifitseerimise jälle edasi lükanud? Kui tahate ennetada relvade levikut, miks ehitate siis ballistiliste rakettide tõrjesüsteemi Euroopa pinnale?
<P>
(Aplaus)
<P>
Ja kui tahate rahu Lähis-Idas, miks lasta siis Euroopat naeruvääristada nii paljudel erinevatel rahumissioonidel?
<P>
Gaza sündmuste areng muutub meist paljudel raskeks erapooletuks jääda. See täiskogu ei saavuta kunagi ühist seisukohta, kui taotleme kellegi süü täpset kindlaksmääramist, aga viga võib leida mõlemas pooles, kui vägivald on avalikult hukka mõistetud ja viivitamatu relvarahu saavutatud.
<P>
Hamasi raketirünnakutele pole mingit õigustust, aga samamoodi pole seda ka tihedate inertsete metall-lõhkeainete kasutamisele, mis sandistavad tsiviilelanikke.
<P>
Teie eesistumise juhtlause on "barjäärideta Euroopa”. Arvatavasti oli selle autoril mõttes muistne tšehhi vanasõna: "Kaitse ennast mitte taradega, vaid oma sõprade abiga”.
<P>
Eesistuja, meie, teie, kaaseurooplased, oleme teie sõbrad. Teie riigi president võrdles Euroopa Liitu Nõukogude Liiduga. Noh, meie ei kasuta pealtkuulamisseadmeid erajutuajamistel, nagu tegi tema selle täiskogu liikmetega.
<P>
Tema, kes soovib kõrvale jääda, võib seda teha. Kuid siin on sõprade liit - sõprade, võrdsete ja partnerite.
<P>
Teie eesistumise eesmärgid on julged. Me toetame neid. Jääge nende juurde ja meie jääme teiega.
<P>
(Aplaus)
<SPEAKER ID="015" NAME="Brian Crowley">
fraktsiooni UEN nimel. - Härra president, Euroopa ja Ameerika vahel tuleb edendada paremaid poliitilisi ja majandussuhteid. Loodan, et eesistujariik Tšehhi Vabariik hakkab sellega lähematel kuudel tegelema. Ameerika saab järgmisel nädalal uue presidendi; ja meie kõigi ees seisavad suured väljakutsed. Peame finantsturud kindlasti varsti korda seadma.
<P>
fraktsiooni UEN nimel. - Ametisolev eesistuja, me tervitame teid täna siin täiskogul ja eriti tervitame eesistujariiki Tšehhi Vabariiki, kes on üle võtnud Euroopa Liidu juhtimise väga kriitilisel ajal. Oma fraktsiooni Liit Rahvusriikide Euroopa eest nimel ütlen, et ka meie pakume oma toetust teie kavale, et tagada Euroopa Liidu hääl ning samuti liikmesriikide hääl Euroopa Liidus oleks selgem ja tugevam.
<P>
Paljud kolleegid on praeguse kriisidejadaga seoses juba sõna võtnud ning hakatuseks tahan ma avaldada austust nii teie eesistujariigile kui ka president Barrosole otsustavate meetmete eest, mis võeti kasutusele siis, kui kerkis esile probleem seoses Euroopa Liidu gaasivarustuse katkestamisega, ja mitte ainult sellepärast, et me kedagi süüdistame, vaid sellepärast, et me sotsiaalsel, majanduslikul ja poliitilisel tasandil viivitamata sekkusime, tuues mõlemad pooled kokku teineteisega läbi rääkima, kuna see enne oli ebaõnnestunud.
<P>
Sel põhjusel ongi oluline nüüd selle eesistujariigi juhtimisel laiendada ideed idapartnerlusest, et me vaatame ida ja Balkanite poole, kuna need on praegusel ajal Euroopa Liidu nõrgad kohad mitte ainult poliitilise ebastabiilsuse, vaid ka energia ja majandustegevuse vastastikuse sõltuvuse tõttu.
<P>
Kuna aeg on lühike, siis lõpetuseks: te rääkisite viiendast vabadusest - teadmiste liikumise vabadusest. Need teadmised võivad anda meile vahendid, mida praegu vajame, et teha samm edasi innovatsioonis ja teadusuuringutes ning ka võimalused selles suunas liikuda. Läbi teie oma totalitaarsuse, vabaduse ning hariduse ja innovatsiooni suuruse ajaloo - nii individuaalse, kui ka riigi ajaloo - vaatame nüüd teie poole, et näitaksite meile järgmist sammu, kuhu Euroopa Liit peab liikuma.
<P>
Lubage mul lõpetada lühikese tsitaadiga John F. Kennedylt, kes oma ametisseseadmise kõnes ütles: Täna me seisame uuel rajajoonel. Kuid see uus rajajoon, millest ma kõnelen, ei ole hunnik lubadusi - see on hulk väljakutseid. Ma tean, et te suudate nende väljakutsetega toime tulla.
<SPEAKER ID="017" NAME="Monica Frassoni">
fraktsiooni Verts/ALE nimel. - Härra president, daamid ja härrad, samal ajal, kui meie siin seda arutelu peame, kukuvad pommid Gazas. Ma arvan, et parlamendiliikmetena peaks olema meie peamine prioriteet ning ka nõukogu ja komisjoni peamine prioriteet lõpetada Gaza inimeste pommitamine. Praegusel hetkel on see meie kohus, peale selle ja lisaks sellele, et otsustada, kes on süüdi, ning meie lahkarvamustele selles punktis. Pean ütlema, et meie Roheliste / Euroopa Vabaliidu fraktsioonil on selles suhtes üpris selge seisukoht.
<P>
Härra eesistuja, te alustasite oma mõtteavaldusi, kõneldes keskajast, ajastust, mis oli vägivaldne, kauge, pime ja üksikute valgusallikatega, kuid kindlasti vägivaldne ja pime. Teie koalitsioonipartnerite pingutustele vaatamata paistab meile, et nende kuue kuu kava kannab tegelikult ajast pisut mahajäänud visiooni tugevat pitserit, ütleksime nõnda; tugevat märki konformistlikust, ultra-mittevahelesegamise lähenemisviisist, milles domineerivad äri ja turg, mis praegu, härra eesistuja, on moest läinud.
<P>
Ma arvan, et see kava on ka pisut ükskõikne vajaduse suhtes sotsiaalsete poliitikate, õigusaktide ja instrumentide järele, mis vastavad kodanike tegelikele vajadustele, ning pisut paigast ära oma keskkonnapoliitilistes vaadetes, pidades võitlust kliimamuutuse vastu kulutuseks või takistuseks, mitte innovatsiooni ja säästva kasvu peamiseks võimaluseks. Kui lubate nii väljenduda, siis kaldub see isegi natuke macho'likkuse poole, öeldes, et on vaja läbi vaadata Barcelona eesmärgid tugistruktuuride loomiseks lastele, loomulikult eesmärgiga naised koju tagasi saata.
<P>
See on ka kava, mis näeb migrantides üksnes julgeoleku küsimust, mis eelistab pigem NATOt kui multilateraalsust, mis ikka veel mängib rakettide teemaga ning ei rõhuta tegelikult seda, mis on välispoliitikas tõeliselt oluline, nimelt kokkukuuluvusjõudu: meie liidu kokkukuuluvusjõudu.
<P>
Samuti ei meeldi meile fakt, et pole mainitud nii olulist sektorit nagu võitlus diskrimineerimisega ning selle punkti kohta tahaksin ma teada, millise tähtsuse te omistate diskrimineerimist käsitleva direktiivi vastuvõtmisele. Kokkuvõttes on see kava, mis näitab paljude ohtude ja väheste võimalustega maailma.
<P>
Rääkisite oma vahendustööst Venemaa ja Ukraina vahelises gaasikonfliktis, kuid teie kavast on väga selgelt näha, et teie eesistumise ajal ei võeta selgeid meetmeid niisuguste riikide vastu nagu Slovakkia ja Bulgaaria, kes kasutavad gaasikriisi pakutud võimalust ohtlike vananenud tuumaelektrijaamade taasavamiseks. Peale selle, härra eesistuja, pidage palun meeles, et pole olemas ohutut tuumajõudu; võib-olla 30, 40, 50 või 60 aasta pärast juba on - ma ei tea - kuid praegu ei ole seda olemas. Sellepärast pole praegu mõtet seda arutada, sest see on väga kulukas pettekujutelm ning kisub meid muidugi eemale tegelikest prioriteetidest.
<P>
Energiajulgeoleku ja solidaarsuse saab saavutada jõulise, kõrvalekaldumatu tegutsemise kaudu energiatõhususe ja energiasäästmise edendamisel, mis on tohutu tööpõld innovatsioonile, tööhõivele ja tarbimise piiramisele. See on tegevuskava, mida peaksime kasutama, et muuhulgas vastata ka gaasisõjale. Meil on teile eriline palve, härra eesistuja; me palume, et veenaksite oma kolleege asetama kevadise Euroopa Ülemkogu keskmesse eesmärgi võtta siduv kohustus vähendada energiatarbimist 2020. aastaks 20% võrra, see oli eelmise aasta energiapaketi Tuhkatriinu, ning vaadata läbi oma prioriteedid, hinnates vähem pealiskaudselt detsembris vastuvõetud otsuseid taastuvenergia kohta.
<P>
Härra eesistuja, veel üks viimane sõna Euroopa tuleviku kohta: Lissaboni leping ei ole täiuslik, kuid on tõesti veider, et te pole seda veel ratifitseerinud. Sellepärast leidke, palun võimalus meile seletada miks, ja öelda, millal te seda teete.
<P>
(Aplaus)
<SPEAKER ID="018" NAME="Miloslav Ransdorf">
fraktsiooni GUE/NGL nimel. - Ametisolev eesistuja kõneles meie keerulistest ajaloolistest kogemustest. Olen seisukohal, et Tšehhi eesistumine on meie jaoks võimalus aidata üle saada Euroopa praegusest jagunemisest idaks ja lääneks. Oma romaanis "Vahva sõdur Švejk” kasutas Jaroslav Hašek kord sõnamängu, Saksa-Ungari sõnamängu, kelet oszt, nyugat veszti, mis vabas tõlkes tähendab, et ida annab ja lääs võtab. Järelikult on see viis, kuidas ajalugu on arenenud. Ma usun, et meil on võimalus sellele lõpp teha. Tšehhi eesistumine on meile ka võimalus vabastada ennast oma dogmadest ja eelarvamustest. Pakun selliste dogmade üheks näiteks Václav Klausi artikli, milles soovitatakse, kuidas sellest kriisist välja tulla, pehmendades ajutiselt sotsiaalseid, keskkonna- ja tervisestandardeid, sellepärast, ütleb ta, et need standardid takistavad otstarbekohast inimkäitumist. Mina ütleksin, et õige on teha hoopis vastupidi, et Tšehhi eesistumine peaks aitama tagada, et meil on sotsiaalselt ja ökoloogiliselt juhitav majandus, see tähendab majandus, mille panevad liikuma sotsiaalsed ja keskkonnategurid. Tahaksin siinkohal märkida, et nõustun peaminister Topolánekiga ühes asjas: on tarvis toetuda innovatsiooni voole, et meid kriisist välja tuua, ja on tarvis välja arendada - Richard Florida sõnadega, kui soovite - loov klass, kes aitab meie majandusel ummikust pääseda.
<P>
Tahan öelda, et meil kõigil on tarvis vaprust muudatusteks. Suur saksa kirjanik Stefan George ütleb, et tulevik kuulub neile, kes on suutelised muutuma. Ma loodan, et meie oleme suutelised muutuma, vabanema mineviku ikkest, et me oleme suutelised sulgema lõhe Ida- ja Lääne-Euroopa vahel ning moodustama ühtse üksuse, mis on vaba kompleksidest seoses Ühendriikide või ükskõik kelle üleolekuga. Tahaksin lõpetada oma sõnavõtu, rõhutades, et kuigi peaminister Topoláneki kõne oli vürtsitatud suurepäraste kavatsuste, resolutsioonide ja eesmärkidega ning kuigi Tšehhi eesistujariigil on üpris õige ja sobiv koostada ambitsioonikaid kavasid - on mul üks skeptiline kommentaar Poola satiiriku Jerzy Leci aforismi kujul selle kohta, et pühale palverännakule minek ei lõpeta teie jalgade higistamist.
<SPEAKER ID="019" NAME="Vladimír Železný">
fraktsiooni IND/DEM nimel. - Ametisolev eesistuja, ükski riik ei ole alustanud oma eesistumist sellise negativismi laviini all ega saanud nii palju kohutavaid ettekuulutusi kui Tšehhi Vabariik. Prantsuse ajakirjandus poeb eriti nahast välja, et kujutada vaese liidu kohale kogunevaid tormipilvi, sest selle eesistumist ei juhi enam keegi nii lõpmatult võimekas isik nagu Prantsusmaa president, vaid selle asemel on juhtimise üle võtnud kamp tšehhe.
<P>
Muidugi needsamad tšehhid, kes on hakkama saanud nii surmava solvanguga, jättes ikka veel ratifitseerimata Lissaboni lepingu, mille abil mõned suured riigid hakkavad pidevalt usurpeerima otsuste langetamist liidus. Et asja veelgi hullemaks teha, on neil tšehhidel populaarne, ebameeldivalt terava mõistusega president, kes mitte ainult ei vastusta Lissaboni lepingut, vaid oskab asjatundlikult juhtida tähelepanu üha suurenevale demokraatia puudujäägile liidus. Sellesama puudujäägi pärast kukutasime me kakskümmend aastat tagasi oma riigis sotsialismi.
<P>
Siiski taotleb eesistujariik Tšehhi Vabariik tagasihoidlikke eesmärke ja mõistlikke prioriteete ning saab olema väga edukas. Soovigem talle kõike head ja andkem oma toetus, vaatamata Tšehhi sotsialistide häbiväärsele ulgumisele, kes juba ammu on vahetanud kodumaa-armastuse proletaarse internatsionalismi vastu ning üritavad seega praegu oma sotsialistlike isandate juhendite kohaselt Tšehhi eesistumist vankuma lüüa. Ma ei hooli sellest põrmugi!
<P>
Tšehhi eesistumisele on ette nähtud stsenaarium tõestada, et väikesed riigid on saamatud ning et on aeg liidu ohjad Lissaboni lepingu kaudu alatiseks suurte, võimekate ja kogenud riikide kätte anda. Just see teebki Tšehhi eesistumise nii oluliseks. See tõestab, et väiksemad riigid on samamoodi võimelised ELi juhtima. Mis neid eristab, on see, et nad on vabad suurushullustusest, enesekesksusest, avalike suhete hüsteeriast, teatavate presidentide ennasthellitavast hüperaktiivsusest ning pidevast praalimisest olematute saavutustega.
<P>
Soovin kogu südamest peaminister Topolánekile, asepeaminister Vondrale ja ülejäänutele palju edu. See saab olema rohkem kui lihtsalt mu oma maa edu; see saab olema väikese ja uue riigi edu. See on Euroopa Liidule tähtis sõnum. Näete, meil on kogemusi ka ühes teises valdkonnas. Kui suurimad ELi riigid on elanud ettearvatavate demokraatiatena ning õppinud tegelema ainult standardolukordadega, siis meie oleme veetnud pool sajandit, elades ülimalt ebastandardse totalitaarse režiimi all. See on meid õpetanud ebastandardsetele olukordadele loovaid lahendusi leidma, mis praegu kasuks tuleb.
<SPEAKER ID="020" NAME="Jana Bobošíková" AFFILIATION="NI">
Euroopa Liidu Nõukogu ametisolev eesistuja, daamid ja härrad, ma olen uhke kiiruse ja teovõime üle, mida eesistujariik Tšehhi Vabariik ELi riikide gaasivarustuse probleemi puhul demonstreeris. Ja mul oleks hea meel, kui nõukogu ametisolev eesistuja Mirek Topolánek näitaks läbirääkimistel ELi tuleviku üle, see tähendab Lissaboni lepingu üle, samasugust otsusekindlust, mille tunnistajaks olime Vladimir Putini ja Julia Timošenkoga peetud gaasiväitlustel.
<P>
Nõukogu ametisoleva presidendi ambitsiooniks peaks olema liidriroll, mitte lihtsalt hooldaja osa. Nõukogu ametisolev president, teil on ainukordne võimalus demonstreerida, et suurusest olenemata on kõik riigid Euroopa Liidus võrdväärsed partnerid. Kui suudate meelekindlaks jääda, härra Topolánek, siis lähete ajalukku.
<P>
Teile on antud võimalus ja võim avalikult kuulutada, et Lissaboni leping on Iirimaa referendumi tulemusena surnud ja et see on viinud meid ummikusse. Te olete positsioonil, mis lubab teil teha ettepaneku uue visionaarse dokumendi loomiseks, millest saaks kõigi ELi liikmete huvide tõeline ühisnimetaja ja mis võidaks referendumitel kodanike toetuse. Pole tarvis pimesi läbi suruda Lissaboni lepingut, mis tugevdab ametnike ebademokraatlikku võimu, kes praegu saadavad ringi tohutut hulka pabereid Euroopa eliidi suutmatuse kohta kokkuleppele jõuda, ja eriti nende vastumeelsust kodanike ees vastutavad olla.
<P>
Härra Topolánek, teie esindate siin riiki, millel eelmisel sajandil õnnestus end vabaks rebida Austria-Ungari Impeeriumist, mis elas üle Müncheni reetmise ja kannatas välja natsismi õudused. Te esindate riiki, mille rahvas seisis vastu Varssavi Pakti vägede invasioonile. Te esindate riiki, mis veetis 40 aastat Nõukogude Liidu kanna all, mis Vastastikuse Majandusabi Nõukogu mõju all vältimatult ettekavandatud vaesusesse langes ja mis totalitaarse režiimi endalt verevalamiseta maha raputas.
<P>
Ma keeldun uskumast, et niisuguste ajalooliste kogemustega riigi peaministrina te sooviksite, et otsuseid sotsiaalpoliitika, energia, maksude, õigusemõistmise ja julgeoleku kohta langetataks kusagil mujal kui igas liikmesriigis. Ma ei usu, et te tegelikult tahate, et liidu erivolitused oleksid ülimad liikmesriikide volituste ees. Ma ei usu, et te tahate liidu sekkumist rahvatervise, tööstuse, kultuuri, turismi, hariduse või spordi kaitsesse ja parandamisse. Ma ei usu, et tervitate fakti, et Lissaboni leping kaotab rohkem kui viiekümnes valdkonnas riikide vetoõiguse ning vähendab hääletustel väiksemate riikide, sealhulgas Tšehhi Vabariigi häälte kaalukust.
<P>
Härra nõukogu ametisolev eesistuja ja Tšehhi Vabariigi peaminister, jätkugu teil vaprust öelda ülejäänud 26 riigipeale seda, mida räägite eraviisiliselt kodus. Öelge, et Lissaboni leping pole hea ja et lükkate selle tagasi. Tehke seda demokraatia ja vabaduse nimel. Sellega ei teeni te aplausi nõndanimetatud "Euroopa eliidilt”, komisjoni ametnikelt ega isegi mitte selle parlamendikoosseisu enamuselt. Aga te teenite imetluse ja austuse kodanikelt, keda siin nii kergesti unustatakse, ning tõstate oma prestiiži oma kodumaal. Te olete eesistujaks 450 miljonile kodanikule, mitte ainult mõnedele poliitikutele ja ametnikele.
<P>
Tšehhi Vabariigis te viitate tihti Lissaboni lepingule kui tarbetule halvale. Aga mis muudab halva vajalikuks? Lõpetage enese veenmine, et Lissaboni leping on tarbetu halb. See on lihtsalt halb ja teie saate seda muuta. Algatage töö uue dokumendiga, viidake inspiratsiooniks Rooma lepingutele ja Messina deklaratsioonile ning edendage Euroopa Liidu ühiseid huvisid. Need on vabadus, heaolu, konkurentsivõime ja julgeolek, mitte eurotervis, euromaksud, europargid ja euroõlu.
<P>
Härra Topolánek, tarbetu halb on argpüksi vabandus. Teie ei ole argpüks, või ma vähemalt loodan, et pole. Teid toetab Iirimaa referendum, teid toetab 55% tšehhi kodanikest, kes on Lissaboni lepingu vastu, ning te võite arvestada Tšehhi presidendi Václav Klausi jõulise häälega. Olen kindel, et teate, et suurim argus on teada, mida tuleks teha, ning see tegemata jätta.
<SPEAKER ID="021" NAME="Mirek Topolánek">
nõukogu ametisolev eesistuja. - Tänan teid kõigi teie küsimuste ja kommentaaride eest minu kõne kohta. Ka Tšehhi Vabariigis on meil parlament, kus oleme harjunud seisukohtade paljususega, nii et mõned seisukohtadest ei tulnud mulle üllatusena, kuigi ma ei saaks nendega täiesti nõus olla. Siiski tahaksin lõppsõnas korrata - ja ma ütlen seda vastuseks kõigile küsimustele - et ma tunnen, et minu roll siin on olla Euroopa Nõukogu eesistuja ning nende kuue kuu jooksul ei kavatse ma läbi suruda oma isiklikke või parteipoliitilisi vaateid; kuid ma tunnen, et pean vastama ühele küsimusele, sest see puudutab mind isiklikult, ja see on väga karm hinnang Tšehhi presidendile Václav Klausile, presidendile, kes on Euroopa kodanike seas endale nime teinud, mis minu arvates on hea ja ma olen selle üle uhke. Václav Klaus on 1990ndatel toimunud Tšehhi ümberkujunemise iidol ja ma võiksin lisada, et tänu temale oleme me täna edukad ning tulime turvaliselt välja nende kümne aasta olukorrast. Olen uhke fakti üle, et tulime turvaliselt läbi sametrevolutsioonist, uhke fakti üle, et ajasime 1991. aastal oma maalt välja vene väed, et 1999 ühinesime NATOga, et 2004 ühinesime Euroopa Liiduga ning et kaotasime eelmisel aastal ELi riikide vahel olevad tõkked ja võime nüüd reisida Lissabonist Vilniusse ilma passi või mingite piiranguteta. Olen uhke, et olen kõigest sellest osa võtnud ja seisan täna siin, ning mulle tundub uskumatu, et Tšehhi Vabariik on nüüd nõukogu eesistujariik ühenduses, kus on peaaegu pool miljardit elanikku ja mis koosneb tervelt 27 riigist. Jätame kõrvale eeskirjade ja ühtlustamise küsimuse - aga kui Euroopa Liit kaotab võime vabaks avalikuks aruteluks ja püüab ka seda arutelu ühtlustada, siis ei ole see enam minu Euroopa Liit. Kui me kaotame võime ja võimaluse oma vaateid vabalt väljendada, siis on see tee hukatusse, ja ma panen väga pahaks Václav Klausi vastu suunatud rünnakuid. Tal on erakordne võime paigutada oma vaated niisugusesse ühtlustatud ja võiks öelda ülikorrektsesse arutelusse ning tekitada sellega parameetrid värskele arutelule. Vaba arutelu peaks tulevikus olema Euroopa Liidu uhkuseks ning seda ei tohiks kunagi lämmatada.
<P>
Mis puutub Lissaboni lepingusse, siis ütleksin, et see on olemuselt üks keskpärane leping. Pisut halvem kui Nizza leping ja pisut parem kui sellest järgmine. See on juhtumisi minu isiklik seisukoht. Mina pidasin Tšehhi Vabariigi nimel selle lepingu üle läbirääkimisi; me kiitsime selle lepingu parlamendis heaks, ma kirjutasin sellele alla ja ma hakkan parlamendis hääletama selle poolt - aga kordan jälle, et mõte, et peaksime mõnele liikmesriigile ette kirjutama, et nad peavad dokumendi ratifitseerima, et neil pole riiklikku õigust järgida oma menetluskorda ja ise otsustada, kas seda üldse heaks kiita, tundub mulle absurdne. Meil on vaja muuta institutsioone, meil on vaja parandada Euroopa mehhanismide funktsioneerimist, meil on vaja lihtsustada eeskirju; kas kõik see on Lissaboni lepingus olemas, pole ma päris kindel. Igaühel meist on pisut erinev ettekujutus, kuidas see leping peaks välja nägema, ja minu jaoks, proua Bobošíková, on see kompromiss, arvatavasti väga keerukas kompromiss, ja ma toetan selle ratifitseerimist.
<P>
Vähemalt mõned sõnad tuleks öelda olukorra kohta Kesk-Idas ja Euroopa seisukohast seoses selle konfliktiga. Euroopa Liitu on pikka aega nähtud kui "väga suurt maksjat, aga mitte osalejat”. See tähendab, et liit on teinud suure panuse investeeringutesse, sealhulgas humanitaar- ja selle piirkonna arendamise investeeringutesse, kuid pole lisanud oma kaalu "kvartetile” ega näidanud üles vastutust, mida kvartetis osalemine hõlmab. Arvan, et praegune olukord Ameerika uue administratsiooni tulekuga annab Euroopa Liidule võimaluse investeerida sellesse piirkonda mitte ainult raha, vaid ka oma algatusi probleemi lahendamiseks ning suuremat aktiivsust. Ma ei soovi olla ühe või teise poole kohtumõistjaks, sest on fakt, et iisraellastel on õigus elada turvaliselt ilma raketirünnakuteta, ning ma olen käinud Sderotis, Ashkelonis ja teistes Iisraeli osades. Samamoodi on Palestiina rahval praegusel hetkel õigus luua nende oma riik ja toimiv administratsioon ning elada turvalist ja väärikat elu. See 60aastane konflikt ei ole midagi lahendanud. Ma ei tee endale illusioone, et meie selle nüüd lahendaksime; meie lühiajaline eesmärk on saavutada relvarahu ja lõpetada sõjategevus. Tahaksin hinnangu anda mitte ainult Euroopa läbirääkijatele ja Karel Schwarzenbergi juhitud missioonile, mis on regiooni suunas teele läinud, vaid muidugi ka regiooni araabia riikide rollile, mis on olnud positiivne. Seda võib öelda Egiptuse rolli kohta või näiteks Türgi ja teiste riikide rolli kohta. Arvan, et kui on täidetud teatavad tingimused, nagu näiteks relvade Siinaist Gazasse smugeldamise lõpetamine, võiksime ühiselt saavutada olukorra - kas siis ülemaailmse julgeoleku struktuuri raames või läbi Euroopa Liidu üksinda või ainult osana sellest ülemaailmsest struktuurist - kus võib konflikti lõpetada, kuigi ma pole kindel, et see võiks kiiresti juhtuda.
<P>
Küsimuste kohta energiast, energiajulgeolekust, kliimamuutusest ja Euroopa Liidu rollist protsessis: kõigile peaks olema silmnähtav, et kui Euroopa Liidu juhtpositsiooni kliimamuutuse küsimuses - olgu mu enda seisukohad sel teemal millised tahes - jälle ei toeta säästlikkus ja peamised tegijad, nagu näiteks USA, Vene Föderatsioon, Brasiilia, India ja Hiina, siis jääb see Euroopa Liidu algatus üksikuks, jääb hüüdja hääleks kõrbes ja on ülemaailmses mastaabis kasutu. Meie roll on veenda teisi maailma jõude ja suurimaid saastetootjaid meie eeskuju järgima, ning selles ma näengi meie rolli selle aasta esimeses pooles, sest minu arvates on kliima- ja energiapakett nüüd alla kirjutatud ja kinni pitseeritud ning ootab lihtsalt rakendamist, muidugi pärast heakskiitmist Euroopa Parlamendis - mida ma loodan toimuvat. Kogu energialiikide kombineerimise küsimust on mõnikord liigselt ideologiseeritud ja ülepolitiseeritud ning minu arvates peaks Euroopa Liit võtma selle suhtes väga praktilise ja pragmaatilise hoiaku ning üle vaatama lühiajalised ning keskmise ja pika tähtajaga eesmärgid ning lühiajalised ning keskmise ja pika tähtajaga vahendid nende eesmärkide saavutamiseks. Ma ei kujuta ette, et riigid, mis 90% ulatuses sõltuvad söepõhisest tööstusest, nagu Poola, oleksid suurelised mõneti halastamatul viisil radikaalselt muutma seda sõltuvust viieteistkümne või kahekümne aasta jooksul. Muidugi peame investeerima uutesse söekaevandustehnoloogiatesse, "puhastesse tehnoloogiatesse”, ning käitiste tõhususe suurendamisse, sest me ei saa ühepoolselt ja väga äkki seda sõltuvust muuta. Peame selle läbi arutama ja innovatsiooni investeerima ning muidugi järk-järgult kohandama energialiikide kombineerimist suundades, millest räägime - teisisõnu ulatuslikuma keskkonnakaitse suunas, mis sõltub vähem fossiilsest kütusest, ning muidugi turvalise ja suhteliselt odava energiavarustuse suunas, et Euroopa jääks konkurentsivõimeliseks ja oleks suuteline maailma mastaabis konkureerima. Terve Vene-Ukraina kriis pole mitte ainult usalduskriis, vaid kriis, millesse on kaasatud kaubanduslikud, majanduslikud, poliitilised, geopoliitilised ja strateegilised huvid. See on mitmekihiline probleem ja kindlasti ei soovi ma kohut mõista, kes on praegu lühiajaline süüdlane, sest meie arvates, Euroopa Liidu ja Euroopa riikide arvates, on praegu süüdi mõlemad, nii Venemaa kui ka Ukraina. Venemaa ei tarni gaasi ja Ukraina blokeerib gaasi transiiti; sel juhul peame avaldama piirkonnas oma mõjujõudu ja otsima lühikese aja jooksul viise selle probleemi lõpetamiseks ning - keskmise või pika aja jooksul - mitmekesistama allikaid ja transiitliine ning tagama elektri- ja gaasisüsteemide võrkude vastastikuse sidumise Euroopa Liidus, nii et võime saavutada selle, mida ei ole seni veel saavutanud: solidaarsuse ja erakorraliste kriisiplaanide rakendamise, sest, kuigi ma ei taha olla hukatusekuulutaja, kriis ei ole veel möödas ning olukord Slovakkias, Bulgaarias ja Balkanitel on väga ohtlik ja kriitiline.
<P>
Ütlen märkmete põhjal, mida tegin eri parlamendifraktsioonide esindajate öeldu kohta, et minu arvates ei ole meie kava küll liiga liberaalne või liiga konservatiivne; meie kava tuleneb Euroopa Liidu pikaajalistest eesmärkidest ja pikaajalisest kavast ning Tšehhi panus sellesse, Tšehhi jälg, ilmutas ennast kohe uue aasta esimestel päevadel, olles hästi koostatud, sest meie rõhuasetus energiajulgeolekule võib meid viia, ootamatult ja üldse mitte liiga varsti, mõningasse põhjalikku, sügavuti minevasse arutelusse selle üle, kuidas tagada Euroopa Liidu sõltumatus ja vabadus, mille eelduseks on sõltumatus või väiksem sõltuvus energia impordist ja Euroopa Liidust väljapool asuvatest allikatest.
<P>
Siin tõstatati küsimused seoses diskrimineerimisvastase direktiivi, Barcelona eesmärkide ja vähese rõhuasetusega sotsiaalküsimustele. Mina seda sel viisil ei näe - kuigi me muidugi oleme püüdnud vähendada nende põhieesmärkide hulka üpris sümboolse arvuni - sest me kindlasti ei alahinda ei diskrimineerimisvastast ega ka naiste kaitse küsimust. Kinnitan teile, et meil on tõepoolest väga ulatuslikke kogemusi seoses lastega, kes peavad viibima mitmesugustes asutustes, ning meie jaoks on eluliselt tähtis, et naistel ja peredel oleks valikuvõimalus: et nad saaksid valida, kui tahavad mingil ajal laste eest hoolitsemisele pühenduda, ning me tahame luua väga mitmekesiseid võimalusi selle võimaldamiseks, nii et perekond ei oleks sunnitud sotsiaalse puuduse olukorda; ning on samavõrd tähtis, et oleks olemas ka asjakohane valik lasteasutusi, ning uskuge mind, Tšehhi Vabariigi taolisel riigil on selles osas ohtralt kogemusi totalitaarsest ajajärgust, mil seda põhimõtet üpris jõuliselt peale suruti.
<P>
Arvan, et see on vist kõik, mida mul on tarvis sissejuhatuseks öelda. Kui üldse on midagi, millest tšehhidel puudust ei tule, siis on see enesekindlus, nii et tahaksin lõpetada, öeldes, et me ei kannata vähimalgi määral alaväärsustunde all sellepärast, et Tšehhi Vabariik on suurtest riikidest väikseim või väikestest riikidest suurim; me oleme Euroopa Liidus suuruselt kaheteistkümnes riik. Tahaksin teile lihtsalt meenutada, et kui Rootsi 2001. aastal eesistumise üle võttis, olid ajaleheartiklid just samasugused nagu novembris ja detsembris Euroopa meedias, kaheldes, kas euroskeptikud rootslased, kellel pole eurot ja kes seda ei taha, on suutelised tegelema ühtse rahavääringu probleemidega, kas nad on suutelised juhtima arutelu Nizza lepingu sõlmimise üle või, uue riigina, Euroopa Liitu üldse juhtima. Kui me nüüd asendame Nizza lepingu Lissaboni lepinguga ning Rootsi Tšehhi Vabariigiga, siis näevad need artiklid täpselt ühtemoodi välja. Meil ei ole selle tõttu alaväärsuskompleksi.
<SPEAKER ID="023" NAME="Jan Zahradil" AFFILIATION="PPE-DE">
Nõukogu ametisolev eesistuja, ma jätkan Tšehhi teemaga, mis on siin üles võetud. Mida me näeme, on see, mille te ise ära märkisite ja tunnistasite ning oma kõnes rõhutasite, nimelt et Euroopa Parlamendi valimised lähenevad kiiresti ning väga tõenäoliselt kuulete te nii tšehhidelt kui ka teistelt parlamendiliikmetelt paljusid sõnavõtte, mis on mõjutatud pigem pingestuvast valimiseelsest õhkkonnast kui katsest hinnata teie esitletud eesistumiskava.
<P>
Ma usun, et Tšehhi eesistumise esimestel päevadel seisis Tšehhi valitsuse ees enneolematute mõõtmetega katse ja et ta tegi selle edukalt läbi. Mul on väga hea meel, et mitu mu kaasliiget seda siin rõhutasid. Samuti on ilmseks saanud, et 3 E-d, kolm prioriteeti - majandus, energia ja välissuhted - on üpris täpselt Tšehhi prioriteetidena kindlaks määratud, sest sündmused, millega aasta algas - Gaza konflikt ja Euroopa gaasivarustuse kriis - võib liigitada vähemalt kahe eelpool mainitud prioriteedi alla. Fakt, mida meil varem ei õnnestunud avalikult tunnistada, on nüüd samuti selgelt ilmnenud, nimelt et energiajulgeolek on Euroopa Liidu tuleviku peamine tegur ning tähtsam kui miski muu, sealhulgas ka Lissaboni leping, julgeksin ma öelda, sest leping ei varusta meid ei valguse ega ka soojusega. Energiajulgeolek pole mitte ainult ühe eesistumise, vaid paljude aastate probleem; Tšehhi Vabariigile on suur väljakutse ja suur au selles küsimuses edu saavutada. Samal ajal näitab see, kuidas kõik 3 E-d on omavahel seotud, sest energiajulgeolek mõjutab majandust, milles alati annab kohe tunda piirangute esmane toime, samuti välissuhteid, sest me ei saa kaitsta Euroopa energiajulgeolekut ja varustuse mitmekesisust ilma idapartnerluseta, naabruspoliitikata või Euroopa Liidu edasise laienemiseta, võttes liikmesriigiks näiteks Türgi.
<P>
Ma usun, et Tšehhi Vabariik hakkab selle küsimusega tegelema, et see hoogustab seda arutelu ning et see jätab oma unustamatu jälje Tšehhi eesistumisele ja ELi liidripositsioonile. Soovin meile kõigile selles osas edu.
<SPEAKER ID="024" NAME="Libor Rouček" AFFILIATION="PSE">
Peaminister Topolánek, president Barroso, daamid ja härrad, ma ei tea selles parlamendikoosseisus kedagi, mitte ühtegi liiget, kes ei sooviks Tšehhi eesistumise õnnestumist. Eurooplased idas, läänes, põhjas ja lõunas, Vanas Euroopas ja Uues Euroopas soovivad edu Euroopa Liidule ning ka Tšehhi eesistumisele. Ütlematagi on selge, et selle parlamendi liikmetel, olgu nad pärit sotsiaaldemokraatide, rahvapartei, liberaalide või roheliste leerist, on samuti seesama lootus. Siiski on kahjuks, ma kordan, kahjuks, võimust võtmas teatavad hirmud ja teatavad kahtlused Euroopa avalikkuse ja isegi selle parlamendikoosseisu seas, et kas Tšehhi Vabariik saab ikka eesistumisega edukalt hakkama. Selleks on mitu põhjust.
<P>
Esimene põhjus on ebastabiilsus Tšehhi Vabariigi valitsuskoalitsioonis. Näiteks mu kaasliikmed peavad arusaamatuks seda, et eesistumise päris alguses asendati ministreid ja reorganiseeriti valitsus. Kuidas saavad uued ministrid, näiteks transpordi ja piirkondliku arengu ministrid, kellel ei ole Euroopa kogemust, edukalt toime tulla Euroopa agendaga ning Euroopa Nõukogu eesistumisega? Samuti ei mõista mu kaasliikmed, miks näiteks sotsiaaldemokraadid, kes praegu Tšehhi Vabariigis ametis on ja ametisse jäämise eest võitlevad, otsustasid pidada oma valimiskongressi Tšehhi eesistumise ajal.
<P>
Tšehhi valitsuse ja presidendi suhted on samuti tekitanud hulga küsimusi, nagu me juba kuulsime. Tahaksin saada selget vastust, kas Tšehhi eesistumine või Tšehhi valitsus nõustub president Václav Klausi vaadetega, kes lükkab tagasi Lissaboni lepingu, eitab globaalset soojenemist ning väidab, et praegune finants- ja majanduskriis on põhjustatud ülereguleerimisest ning sotsiaal- ja keskkonnapoliitika olemasolust.
<P>
Samuti on tõsist alust kahtlusteks seoses teie kodutöö tegemata jätmisega, jättes täitmata kantsler Merkeli ja president Sarkozy palve, et eesistujariigina võiks Tšehhi valitsus ratifitseerida Lissaboni lepingu eelmise aasta lõpuks. Peaminister, tahaksin, et teeksite selge avalduse, kas leping Tšehhi parlamendis ratifitseeritakse. Tahaksin ka selget avaldust, miks lepingu ratifitseerimine on seatud sõltuvusse kahepoolse radariteemalise kokkuleppe ratifitseerimisest Ühendriikidega ning Tšehhi parlamendi kahe koja vahelisi suhteid käsitlevast seadusest.
<P>
Lissaboni leping on hädavajalik, nagu me siin kuulsime. Me vajame seda muuhulgas ka selleks, et teoks teha Tšehhi prioriteete. Arvan, et need prioriteedid on õiged, kuid selleks, et oleksime ka tulevikus suutelised nende poole püüdlema, kui rääkida näiteks energiajulgeolekust ja Euroopa suuremast rollist välispoliitikas, vajame me tihedamat koostööd ning selleks omakorda vajame me Lissaboni lepingut.
<P>
Kokkuvõtteks: ma soovin Tšehhi eesistumisele õnnestumist ja palju edu. See on nii Tšehhi Vabariigi kui ka Euroopa Liidu huvides.
<SPEAKER ID="025" NAME="Silvana Koch-Mehrin" AFFILIATION="ALDE">
Proua juhataja, nõukogu ametisolev eesistuja, Euroopa Liit on kogenud kuus kuud draamat, dünaamikat ja deklaratsioone president Sarkozy juhtimisel ja nüüd võtate teie selle üle, härra eesistuja, huumorimeelega, millega harjumine võib pisut aega nõuda. Loodan, et teie nõukogu eesistumine saab olema konstruktiivne ja produktiivne, sest ELi ees seisavad tohutud väljakutsed. Te ise mainisite sõda Iisraeli ja Hamasi vahel ning majanduskriisi ning muidugi on siin veel siseküsimused, näiteks Lissaboni leping.
<P>
Lubage mul peatuda teie kõne ühe aspekti juures: energiajulgeolek. Te rõhutasite selle põhjapanevat tähtsust ning ma nõustun teiega, et energia on kaasaegse ühiskonna põhiline tooraine. Meie elustiil, meie majandus, meie edasine areng - kõik on sellest sõltuvuses. Me ei tohi sõltuda energiatarnetest. Sõltumatus nõuab, et meil oleks hea kombinatsioon erinevatest energiaallikatest.
<P>
Sellepärast ma loodan, et oma avala otsekohese käitumisviisiga suudate te veenda teie Euroopa partnereid alustama uusi läbirääkimisi tuumajaamade üle ning eriti veenda Saksamaa valitsust lõpetama oma tuumajõu-vastast poliitikat. See on nõue meie kontinendi julgeolekuks.
<P>
Tuleb väga palju ära teha ja see on teie võimalus Euroopat edasi viia. Tahaksin väljendada oma tänu ja oma veendumust, et teiega tuleb edukas koostöö.
<SPEAKER ID="026" NAME="Konrad Szymański" AFFILIATION="UEN">
Proua juhataja, ametisolev eesistuja, on olemas ainult üks mõõdupulk, millega mõõta teie valitsuse määratud Tšehhi eesistumist ja viimaste nädalate dramaatilisi sündmusi, ja see on Euroopa Liidu energiapoliitika.
<P>
Praegu jõuame me lõpule järjekordse energialäbirääkimiste vooruga Venemaa ja Euroopa vahel, kuid meil pole ikka veel süsteemset tagatist või poliitilist raamistikku taoliste probleemide kordumise vältimiseks tulevikus. Pärast energiakriise 2004., 2006. ja 2008. aastal on Euroopa Liidul nüüd ülim aeg edasi minna mitmekesistamisega ja seda mitte ainult energiavarustuse, vaid ka energiaallikate osas, mida me nii tungivalt vajame. Sel põhjusel ma ootan, et eesistujariik Tšehhi astuks uusi samme tagamaks finantstoetust Nabucco gaasijuhtmele ning jõulisemat energiapoliitikat Kesk-Aasias. Sellepärast eeldan, et Põhja-Euroopa gaasijuhe kriipsutatakse Euroopa Komisjoni prioriteetide nimekirjast maha, kuna nende meetmete võtmise ebaõnnestumine tähendab ärkamist järgmisel talvel samade probleemidega, mis meil on praegu.
<SPEAKER ID="027" NAME="Claude Turmes" AFFILIATION="Verts/ALE">
- Proua juhataja, Euroopa usaldusväärsus on seoses energiaprobleemidega kaalule pandud. Tänan teid, härra Barroso, teie väga selgete sõnade eest täna hommikul.
<P>
Need kompaniid Gazprom ja Naftogas, see etteaste, mida oleme nüüd näinud kaks, kolm, neli, viis päeva, see on uskumatu! Nüüdsest alates peame ütlema: "Härrased, nüüd tõesti aitab!” Et seda teha, peame tegutsema koos. Aitäh teile hea koordineerimise eest! Kas keegi siin oskab mulle ära seletada, milleks toimusid need Slovakkia ja Bulgaaria peaministrite visiidid Moskvasse? Juba see näitab Gazpromile, et me pole ühtsed. Seletage mulle ära nende visiitide põhjus.
<P>
Läheme edasi, ma usun, et komisjonil on täita väga suur roll: peame koostama gaasi osas hädaolukorra lahendamise plaanid. Esimese asjana tuleb ümber teha gaasi julgeoleku direktiiv, vastasel korral pole Euroopa Komisjonil tegutsemiseks piisavalt poliitilist võimu. On tarvis Euroopa koordineerimist. Teiseks on meil tarvis olevasoleva rahasumma piiresse jäävat plaani, et lahendada hädaolukord Kesk- ja Ida-Euroopa gaasi infrastruktuuris.
<P>
Kolmandaks on meil tarvis kombineerida Euroopa majanduslik taastumine üldise energiainvesteeringute kavaga. Peamine prioriteet on Ida-Euroopa ehitised. Täiesti skandaalne on näha, et millessegi kasulikku on investeeritud proportsionaalselt nii väike osa struktuurifondidest! Selle asemel, et Euroopa meistrivõistlusteks staadione ehitada tuleks minu arvates raha investeerida meie kodanike heaks - hoonetesse, soojusvõrkudesse ja taastuvenergiasse.
<P>
Mu viimane märkus on see, et kui tegemist on tuumaenergiaga, siis oleme me veel rohkem sõltuvad kui gaasi osas. Me impordime 99% oma tuumakütusest! Lõpetage tuumaenergia seostamine sõltumatusega! Proua Koch-Mehrin, kõlasite seda mainides naeruväärselt.
<SPEAKER ID="028" NAME="Jiří Maštálka" AFFILIATION="GUE/NGL">
Peaminister, daamid ja härrad, olen üpris kindel, et siin saalis pole kedagi, kes kadestaks eesistujariiki Tšehhi Vabariiki selles olukorras, milles ta Euroopa Ühenduse juhtimise üle võtab. Peaminister, üks peamisi loosungeid, mida olete oma eesistumiseks välja kuulutanud, on Barjäärideta Euroopa. Seda loosungit saab tõlgendada mitmel moel, olenevalt kellegi poliitilistest ja isiklikest kogemustest. Mina isiklikult usun, et seda ei saa mõista teisiti, kui finants- ja turumehhanismide jätkuva lõdvendamisena; ma ise näen seda pigem väljakutsena teha veel paremaks see, mille üle Euroopa võib õigusega uhke olla, nimelt Euroopa sotsiaalne mudel. Ma ei mõtle siin lihtsalt võimalusele kaotada mõttetud piirangud ega tööhõive väljavaadetele. Ma näen seda võimalust kui šanssi anda liikuvale tööjõule usaldusväärsed tagatised võrdväärse kohtlemise suhtes. See võib näiteks hõlmata piiriülese tervishoiu lahendamata probleemide positiivset arengut Tšehhi eesistumise ajal.
<P>
Kui Euroopa peab olema barjäärideta, oleks hea alustada sellest, et uusi enam ei looda. Euroopa pole ainult Euroopa Ühendus; Euroopa hõlmab ka meie naabreid, kes kuuluvad Euroopasse mitte ainult geograafiliselt, vaid ka ajalooliselt. Tahaksin teada teie arvamust sel teemal , samuti seda, kas eesistujariigi strateegiat kohaldatakse Euroopa Liidu piiri ääres asuvatele naabritele. Pean silmas peamiselt Serbiat ja tundlikku Kosovo küsimust, samuti mõtlen eriti Moldaavia peale, mis on teinud palju positiivseid samme tihedamate sidemete sõlmimiseks Euroopa Ühendusega. Minu arvates toob barjääride loomata jätmine kaasa kõrgete põhimõtetega, kuid euroopaliku poliitika Venemaa ja Hiina suhtes. On tarvis püüelda tasakaalustatud suhteid ka nende riikidega, eriti kui mängus on Euroopa huvid.
<P>
Barjäärideta Euroopa tähendab ka tõsise tähelepanu pööramist faktile, et ELi territooriumilt võib leida arvukaid vähemusi. See hõlmab üht vähemust, millest me siin parlamendis rääkida ei taha, nimelt mittekodanikke mõnes Euroopa Liidu liikmesriigis. Nende küsimustega tegelemise võtmetegur on muuhulgas seotud uue poliitika elluviimisega, teisisõnu, topeltstandardite poliitika kõrvaldamisega. Ütlesite, et vabadus ja otsuste tegemine on põhjapaneva tähtsusega. Andke omaenda riigi kodanikele võimalus otsustada referendumil Lissaboni lepingu ja USA radarite paigaldamise üle. See kinnitaks teie sõnade siirust.
<SPEAKER ID="029" NAME="Philippe de Villiers" AFFILIATION="IND/DEM">
- Proua juhataja, tahaksin oma Fraktsiooni Iseseisvus ja Demokraatia nimel Tšehhi eesistumist aupaklikult tervitada ning teha seda, väljendades suurt lugupidamist, mida me tema vastu tunneme, sest tšehhi rahvas on kogenud suuri raskusi ja on paljudest meist paremini varustatud, et mõista maailma vabaduse väärtust ja tähendust. Tahaksin seda tervitada ka meie lootusi väljendades. Härra Topolánek, härra Klaus, te esindate meie jaoks kaht lootust: kuulata rahva häält, see tähendab tagada, et referendumit Lissaboni lepingu üle kõikjal Euroopas arvesse võetaks, ning anda inimestele tagasi nende vabadus, vabastades nad Brüsseli bürokraatiast, mis meid uputab. Üha suurem hulk meist, Euroopa rahvastest, on praegu muutumas Brüsseli dissidentideks.
<SPEAKER ID="030" NAME="Frank Vanhecke" AFFILIATION="NI">
Proua juhataja, kõigest minuti pikkuse kõneajaga jõuan ma vaid paluda eesistujariiki Tšehhi Vabariiki aidata meil tagada, et Euroopa institutsioonid austaksid demokraatiat. Demokraatia puhul on inimesed need, kes otsustavad. Juhtus nõnda, et riikides, kus inimestel lubati oma arvamust väljendada - Prantsusmaal, Madalmaades ja Iirimaal - läks Lissaboni leping ehk Euroopa konstitutsioon prügikasti. Loodan, et uus eesistujariik hakkab tõepoolest rohkem välja astuma kodanike ja vabaduse eest, mitte ülbete Euroopa tippametnike eest, nagu oleme enamiku eesistujariikide puhul harjuma hakanud.
<P>
Siis on veel Türgi küsimus. Eurooplaste suur enamus on selle vastu, et võtta meie liitu riik, mis ei asu Euroopas. Ka selles küsimuses suruvad eurokraadid siiski peale oma tahtmist ja me vajame eesistujariigi Tšehhi Vabariigi abi. Võttes arvesse, et Tšehhi Vabariik vabanes diktatuurist mitte nii väga ammu, võiks teie eesistumine proovida järgmise kuue kuu jooksul olla demokraatia ja vabaduse majakaks, see tähendab, kui julgete tegutseda selle ELi eliidi tahtmise vastu.
<SPEAKER ID="031" NAME="Timothy Kirkhope" AFFILIATION="PPE-DE">
Proua juhataja, tervitan peaminister Topolánekit siin Euroopa Parlamendis ning ma tean eelmiste diskussioonide põhjal, et Euroopa on järgmise kuue kuu jooksul väga heades kätes. Tšehhi Vabariigi jaoks on see ajalooline hetk ja niisugune hetk, mille puhul te toote esile oma tavapärase poliitilise vilumuse.
<P>
Tšehhi eesistumise kavas on paika pandud mõned olulised prioriteedid: kolm E-d - energia, majanduse parandamine ja Euroopa roll maailmas. Oma eesistumise alguspäevil seisid muidugi teie ees märkimisväärsed väljakutsed. Olete käinud Moskvas ja Kiievis ning olete kõvasti tööd teinud, et taastada maagaasi vool Euroopa riikidesse. Olete Venemaa ja Ukrainaga suheldes siiani üles näidanud suurt diplomaatilist vilumust, kuid on eluliselt tähtis panna Venemaa valitsus mõistma, et rahvaste pantvangis hoidmine pole kaasaegses maailmas äritegemise viis. Olete siiani ELi õigel teel hoidnud ning ma õnnitlen teid ka teie tegevuse puhul praeguse Lähis-Ida kriisi lahendamisel, kus te saavutasite usaldusväärse relvarahu, mis võimaldab taas alustada rahuläbirääkimisi.
<P>
Majanduskriis jääb teie kavas tähtsale kohale. Te toetate mõistlikke vahendeid majanduslanguse takistamiseks. Väljendusite selgesõnaliselt, kui tähtis on see, et Euroopa ja liikmesriigid ei sunniks Euroopa ega riikide tasemel peale uut ja kohmakat eeskirja. Kõnelesite nende riikide mobiliseerimisest, kes jagavad teie liberaalseid majandusvaateid, et sel korral vastu astuda protektsionismile. Me peame tagama, et mis tahes reguleerivad muudatused oleksid proportsionaalsed ja mõistlikud.
<P>
Ja lõpetuseks, nädala jooksul tuleb Valgesse Majja uus USA president. Ma tean, et saame teie peale loota, peaminister, et kehtestate head töösuhted valitud presidendi Obamaga. Ma tean, et jagate mu seisukohta, et transatlantilise liidu tulevik on meie julgeolekule ja õitsengule eluliselt tähtis. Soovin teile edu. Tsiteerides Winston Churchilli viimast suurt kõnet alamkojas: Ärge kunagi tagasi kohkuge, ärge kunagi tüdige, ärge kunagi meelt heitke. Õnn kaasa.
<SPEAKER ID="032" NAME="Kristian Vigenin" AFFILIATION="PSE">
Proua juhataja, peame tunnistama, et Tšehhi eesistumise algus oli väga raske. Süvenev majanduskriis, Iisraeli brutaalne sõjaline operatsioon ning tänini suurim kriis Euroopa gaasivarustuses.
<P>
Euroopa valimiskampaaniaga seotud kasvavate poliitiliste pingete tõttu võib teie tegevus isegi veel raskemaks muutuda. Teie eesistumisperioodi lõppu märgib 532 uue parlamendiliikme valimine. Rõhutan seda arvu sellepärast, et Lissaboni lepingus nähakse ette midagi muud. Arvan, et lepingu ratifitseerimine ja selle jõustumine peaks olema teie kavas nii riiklikul kui ka Euroopa tasandil tähtsamal kohal.
<P>
Võib tunduda, nagu poleks teil vedanud, et peate ELi juhtima niisuguses olukorras, kuid iga kriis on ühtlasi ka võimalus. Kasutage neid võimalusi. Muutke EL Lähis-Idas aktiivsemaks, nähtavamaks ja usaldusväärsemaks. Püüdke energia ja energiavarustuse osas välja arendada vastutusrikkamat ELi poliitikat. Tehke rohkem, et Euroopa majandus tagasi rööpasse saada, säilitades inimeste töökohti. Härra Topolánek, tahaksin näha veel ühe uue liikmesriigi eesistumise õnnestumist. See on teie eriline vastutus. See tõestab, et uustulnukad on suutelised mitte ainult järgnema, vaid ka juhtima.
<P>
Õnnestumise peamine eeldus on kõik 27 liikmesriiki kokku tuua ning nad poliitikate ja meetmete ümber ühtseks muuta. See ei õnnestu, kui ühtsust ei ole teie enda riigis. Tšehhi eri asutustelt saabuvad vastuolulised sõnumid kahjustavad teie väljavaateid edule, nii et palun tehke oma parim, et panna embargo alla kõik sisemised poliitilised mängud. Valimiseelses olukorras pole see kerge, kuid Sloveenia on näide, mida võite järgida. Teine eeldus on ühendada teie toetuseks peamised poliitilised parteid selles parlamendis. Kuueks kuud peate unustama oma poliitilise liikmesuse ja pidama laiapõhjalist dialoogi. See on asi, mida õppida Prantsuse eesistumiselt.
<P>
Lõpuks tahaksin juhtida tähelepanu ekstremismi, antisemitismi ja ksenofoobia tõusule Euroopas. Ka Tšehhi Vabariik on sellest mõjutatud. Palun teil ka see küsimus oma kavas olulisele kohale asetada, eriti lähenevaid Euroopa valimisi silmas pidades. Soovin teile igakülgset edu.
<SPEAKER ID="033" NAME="Adina-Ioana Vălean" AFFILIATION="ALDE">
Proua juhataja, tahaksin tänada nõukogu ametisolevat eesistujat, et ta täna siia tuli ja Tšehhi eesistumiskava esitles. Juhin siiski tähelepanu mõnele probleemile, millega loodan teie eesistumise ajal tegeldavat.
<P>
Esiteks juhtlause, mille olete valinud, "Barjäärideta Euroopa.” Olen selle juhtlause eeldusega nõus. Eriti peaks see kehtima Euroopa kodanike kohta, kellel on õigus vabalt ringi liikuda ja elada kõikjal ELis. Mina olen vaba liikumise direktiivi raportöör. Kahjuks paistab, et riigiasutused on teie juhtlause ohtu seadnud. Komisjon esitas hiljuti väga suurt pettumust valmistava raporti selle direktiivi rakendamise kohta, Direktiivi väära ülevõtmise tõttu liikmesriikide poolt tahaksin loota, et annate sellele küsimusele palju rohkem kaalu, kui on näidatud teie kavas vabaduse ja julgeoleku valdkonnas.
<P>
Teiseks, lisaks mõnele heidutavale probleemile, millega peate oma eesistumise ajal silmitsi seisma - näiteks ülemaailmse majanduskriisi ja energiajulgeoleku murede jätkumine - on teil ka suur seadusandlik koorem. Seepärast usun, et kasutate kõiki vajalikke vahendeid, et arvukad silmapaistvad raportid enne parlamendi ametiaja lõppu nõuetekohaselt lõpule viia. Eriti on Euroopa kodanike ootused tärganud seoses telefonikõnede, SMSide ja andmeedastuse roaming-hindade alandamisega. Loodan, et peate kinni oma kohustusest saavutada esimesel lugemisel kokkulepe mu Roaming II raporti osas. Tänan teid ja soovin teile eesistumise ajaks kõige paremat.
<SPEAKER ID="034" NAME="Mario Borghezio" AFFILIATION="UEN">
Proua juhataja, daamid ja härrad, ütlen sooja tere tulemast Tšehhi eesistumisele ning loodan, et tal läheb korda viia Euroopa üle kasutult Brüsseli pilkamiselt tegudele võitluses illegaalsete migrantidega seotud häbistava inimkaubandusega, mis toimub Vahemere maades.
<P>
Hiljutisel Küprose, Kreeka, Itaalia ja Malta siseministrite kohtumisel andis minister Maroni viimaks Euroopale äratussignaali. Euroopal on aeg mõista Vahemere maade olukorra tõsidust: käib salakaubandus Aafrikast ja Aasiast pärit illegaalsete immigrantide ja narkootikumidega. Eesistujariik Tšehhi Vabariik peab kaaluma pakilist vajadust erimeetme järele, mis annab siseministritele volitused sõlmida tagasivõtulepinguid ELi mitte kuuluvate riikidega, kust need illegaalsed immigrandid tulevad.
<P>
Meil on tarvis tugevdada Frontexi võetud meedet, mida võiks siiski koordineerida asjakohaste vahendite ja ressurssidega, ning Euroopa peab aru saama, et selline meede saab tõhus olla üksnes siis, kui sellega käib kaasas illegaalsete immigrantide tagasivõtmise poliitika ja rahalised vahendid sellistele riikidele, nagu minu kodumaa, kes peavad illegaalseid immigrante vastu võtma. Ametisolev eesistuja, minge Lampedusale ja vaadake, kui tõsine see probleem on. Me hakkame muutuma uimastivastase võitluse keskuseks Vahemere maades - meil tuleb see häbistav nähtus välja juurida. Minge Lampedusale poliitikuna ning siis tulge tagasi turistina sellele kõige ilusamale Vahemere saarele!
<P>
(Aplaus)
<SPEAKER ID="035" NAME="Milan Horáček" AFFILIATION="Verts/ALE">
Proua juhataja, härra Barroso, härra Topolánek, ma tervitan Tšehhi eesistumist! Praha kodanikuna, kes on valitud Euroopa Parlamenti Roheliste / Euroopa Vabaliidu fraktsiooni saksa liikmena, on mul eriti hea meel, et Tšehhi Vabariik on järgmised kuus kuud nõukogu eesistujaks. Rohkem kui 40 aastat tagasi läksin ma pärast Tšehhoslovakkia okupeerimist Saksamaale poliitilisse eksiili ning ma panen ikka veel imeks, et Tšehhi Vabariigis ja
<P>
Kesk-Euroopas on meil nüüd vabadus edendada demokraatia arengut ja inimõiguste austamist.
<P>
Praegused poliitilised, majanduslikud ja keskkonnaalased arengud oleksid suureks väljakutseks igale nõukogu eesistujariigile - aga ma usun, et see riik saab nendega hakkama. Tahaksin, et meie kõik, mitte ainult Tšehhi Vabariik, sooviksime eesistujariigile kõike kõige paremat.
<P>
(Aplaus)
<SPEAKER ID="036" NAME="Adamos Adamou" AFFILIATION="GUE/NGL">
Härra komisjoni president, härra nõukogu ametisolev eesistuja, teie eesistumise prioriteedid hõlmavad järgmist: kui Euroopa Liit soovib rahvusvahelisel tasandil tegutseda, peab ta siduma oma julgeoleku strateegilise koostööga NATOga ning arendama NATO-le täienduseks oma kaitsevõimet.
<P>
Kodanikud imestavad, kes küll Euroopa Liitu sellisel määral ähvardab, et ta peab siduma oma julgeoleku NATOga? Vastupidi, silmnähtav ähvardus Euroopa Liidule on Iisraeli kasutatav strateegia, sõja strateegia, mida Euroopa Liit ei ole täielikult hukka mõistnud ja millega seoses ta ei ole rakendanud sanktsioone, nagu on teinud muudel juhtudel.
<P>
Lisaks te teatate, et tahate piirideta majandust ja et tuleks vältida ülemäärast reguleerimist, et tuleks vältida protektsionismi taseme tõusu. Kas need on õppetunnid, mida meie kui Euroopa Liit oleme majanduskriisist õppinud? Kaitseta jäetud nõrgad ja spekuleerimine turul? Vaevalt küll on siis üllatuseks, et kodanikud Euroopa Liidu poliitikate puhul kannatuse kaotavad. Eurobaromeeter, mida me alati ignoreerime, ütleb meile paljugi.
<P>
See, mis on praegu esmatähtis ja mida massidemonstratsioonid rõhutavad, on vajadus rahupoliitika, mitte kaassüüdlasliku neutraliteedi järele. Reageeringud ja protestid rohujuure tasandil on kärarikas tõestus, et vajame turul õiglust ja poliitilist kontrolli ning sellist kaupade hinda, mis võimaldaks igal riigil ilma stabiilsuspakti dogmaatiliste piiranguteta täita sotsiaalset rolli, mille ta kodanikud on tema peale pannud.
<SPEAKER ID="037" NAME="Kathy Sinnott" AFFILIATION="IND/DEM">
Proua juhataja, tahaksin tervitada ametisolevat eesistujat ning soovida talle kõike head eesistumisperioodiks ning samuti kõike head ta rahvale.
<P>
Iirimaa parlamendiliikmena tahaksin Tšehhi valitsust ja rahvast tänada. Kui minu rahvas hääletas referendumil Lissaboni lepingu vastu, ütles ainult Tšehhi esindaja, et peab lugu Iirimaa hääletuse tulemustest. Prantsusmaa, Madalmaade ja Iirimaa hääletuste - ja rahvaste, kellel polnud lubatud hääletada - suhtes ülesnäidatud lugupidamatuse õhkkonnas oli see lugupidamine väga teretulnud.
<P>
Lugupidamine on väärtuslik ja vajalik suhtumine. Oleme Euroopas vastakuti seisnud paljude kriisidega. Olete nendega tegelemiseks koostanud ambitsioonika kava. Selline kava nõuab liikmesriikide vahelist lugupidamist. See nõuab lugupidamist ka nende liikmesriikide rahvaste vastu, et oleks lootust edu saavutada.
<P>
Mulle avaldas muljet lugupidamine, mida näitasite oma rahva vastu, tunnistades, et kui neile oleks antud võimalus, oleksid nad arvatavasti Iirimaa kombel samuti Lissaboni lepingu vastu hääletanud. Selline lugupidamine on teie eesistumise ja Euroopa jaoks väga hea.
<SPEAKER ID="038" NAME="Hartmut Nassauer" AFFILIATION="PPE-DE">
Proua juhataja, daamid ja härrad, võib-olla te ei oodanud Euroopa Parlamendi nii sõbralikku, heatahtlikku vastuvõttu, härra Topolánek - kuid Tšehhi eesistumine nõukogus on ajaloost pakitsev sündmus. Olen oma poliitilise karjääri jooksul näinud kaht otsustava tähtsusega sündmust, esimene oli Saksamaa taasühinemine ja teine Euroopa uuesti ühtseks muutumine pärast kaht verist Euroopa kodusõda eelmisel sajandil. Fakt, et Tšehhi Vabariik esineb täna Euroopa Parlamendis kui eesistuja, on uskumatute ajalooliste muudatuste peegeldus, millele oleme olnud tunnistajaks ja mille eest oleme tänulikud. Kinnitan teile, et Euroopa Rahvapartei (Kristlike Demokraatide) ja Euroopa Demokraatide fraktsioon toetab teid tingimusetult ja kahtlusteta.
<P>
Alustasite oma kõnet õigustatult Charles IV-ga, kes oli mitte ainult esimene üleeuroopalise transpordivõrgu rajaja, vaid ka Euroopa ühe vanima ja mainekama ülikooli asutaja, ning seega esindajaks Euroopa universaalsusele, mis on meile, eurooplastele jätnud arvatavasti vähemalt sama sügava jälje, kui meie sõlmitud lepingud. Jättes arvestamata euroskeptikute juhuslikud märkused - millega me oleme tuttavad ka teie enda riigist - on teil meie toetus. Oma PPE-DE fraktsioonis oleme me väga vankumatud eurooplased - selles pole kahtlustki - aga nimelt sellepärast suudame me ära tunda ka Euroopa astutud valesammud ja aidata neid õigeks seada. Lissaboni leping on suurepärane vahend Euroopa kõigi valesammude parandamiseks. Sel põhjusel tahan väljendada lootust, et teie, kui nõukogu eesistuja aitate kaasa selle lepingu jõustamisele ning et teie riik ratifitseerib lepingu võimalikult pea.
<SPEAKER ID="039" NAME="Enrique Barón Crespo" AFFILIATION="PSE">
Proua juhataja, nõukogu ametisolev eesistuja, komisjoni president, daamid ja härrad, ütlen eesistujariik Tšehhi Vabariigile sama sõbraliku teretulemast, nagu oli see, millega 1991. aastal Euroopa Parlamendi presidendina pöördusin tolleaegse Tšehhoslovakkia senati poole, kutsudes neid meiega ühinema. Minu arvates kehastab seda suurepärast Tšehhi ja Slovaki kodanike põlvkonda inimene, kes on lugupeetud Euroopas ja terves maailmas. Muidugi räägin ma president Václav Havelist.
<P>
Mul on ametisolevale eesistujale kaks kommentaari ja küsimust. Olete otsustanud - ja mul on hea meel, et räägite korra-Euroopast - teha Lissaboni lepingu ratifitseerimise sõltuvaks raketitõrjekilbi ratifitseerimisest. Paljud meist arvavad, et see ei ole edasiviiv tee, kuid teie olete otsustanud teha oma maa sõltuvaks millestki, mida peab ühiselt kaaluma. On siiski üks fakt, mida ei tohi ignoreerida, ja nimelt see, et vaidlus gaasi pärast on poliitiline vaidlus. Minu arvates on teil sellises olukorras väga raske tegelda idapoliitikaga. Ma ei saa ka aru, miks teete tšehhide otsuse sõltuvaks sellest, mida teevad iirlased, kui tšehhid on ometi rahvas, kes oma suveräänsuse ja sõltumatuse üle uhkust tunneb.
<P>
Teiseks, nõukogu ametisolev eesistuja, ei ole te maininud eurot. Eile pühitsesime siin täiskogus euro kümnendat aastapäeva ja teie sõsarvabariigi Slovakkia astumist eurotsooni. Mida kavatsete Tšehhi eesistumise ajal euro kaitseks teha?
<SPEAKER ID="040" NAME="Lena Ek" AFFILIATION="ALDE">
Proua juhataja, härra Topolánek, härra Barroso, on täiesti õige, et oleme kahe kriisi keskmes: need on kliimakriis ja finantskriis. Neile võime lisada energiakriisi. Sellepärast on tähtis fookust mitte kaotada.. Sellepärast on mul peaminister Topolánekile järgmine küsimus: kas Tšehhi Vabariik tagab, et erakorralised majanduskriisi programmid toimivad ka kliimakriisi lahendamiseks?
<P>
Lõppeks on meil siin võimalus aidata oma kodanikel saada nii paremat keskkonda kui ka uusi töökohti ning aidata ka meie väikeettevõtteid. Ajalugu on näidanud, et igale finantskriisile järgneb tehnoloogiline nihe. Investeerides uude rohelisse tehnoloogiasse, nagu kaugküte, biokütused, kombineeritud soojus ja võimsus, energiatõhusad majad, päikesepatareid, targad elektrivõrgud ja nõnda edasi, saame kasu kohandustest, mis on vajalikud, et tegelda kliimaohuga ja luua majanduslik tõus, mida Euroopa ja maailm vajab. Üheaegne investeerimine kliimateadlikku tehnoloogiasse ja tööhõivesse stabiliseerib ka julgeolekupoliitilist olukorda seoses Venemaaga.
<P>
Need, kes vastustasid energiapaketti ja terviklikku ühist Euroopa energiapoliitikat, saavad nüüd ehk aru, miks me rakendame nii palju jõupingutusi selleks, et võimaldada ELil kõnelda neil teemadel ühel häälel. Igatahes Euroopa külmetavad kodanikud mõistavad küll, mida on tarvis teha. Me ei saa lubada sarnast olukorda, nagu meil tekkis Lähis-Idas, kus kolm või neli Euroopa delegatsiooni üksteise ümber ringi jooksis.
<P>
Sellepärast tervitan ma eesistujariiki Tšehhi Vabariiki ja hästikorraldatud koostööd järgmise eesistujariigi Rootsiga ning soovin teile edu.
<SPEAKER ID="041" NAME="Ģirts Valdis Kristovskis" AFFILIATION="UEN">
Parlamendiliikmed, härra Barroso, härra Topolánek, tahaksin väljendada oma tunnustust Tšehhi valitsusele tema otsuse eest jätkata kommunistliku režiimi kuritegude poliitilistele, moraalsetele ja õiguslikele aspektidele hinnangu andmist, mis algas Sloveenia eesistumise ajal. Kommunistliku režiimi kuritegude tagajärjed on eemaletõukavaks armiks Euroopa näol. Siiski, realpolitik mõju all teesklevad Euroopa poliitikud ikka veel, et ei märka seda. See näitab, et Euroopal jääb Venemaa autoritaarsele ideoloogia ees ikka veel puudu enesest lugupidamisest Kahjuks peame tunnistama fakti, et senikaua, kui natsism on määratletud kuriteoks inimsuse vastu, aga NSVLi kommunistliku režiimi kuriteod andeks antakse, on Euroopa ja tema ajalooline tõde lõhenenud ida- ja läänepooleks. Ukraina gaasivarustus on ära lõigatud ja vene tankid tungivad Gruusiasse. Senikaua jäävad Euroopa ühisväärtused kõigest unistuseks. Kutsun eesistujariiki Tšehhi Vabariiki üles täide viima Praha deklaratsioonis väljendatud kindlat otsust.
<SPEAKER ID="042" NAME="Jacek Saryusz-Wolski" AFFILIATION="PPE-DE">
Proua juhataja, see on endise nõukogude bloki riigi esimene eesistumine ja me hoiame teile pöialt, peaminister, et see eesistumine oleks esmaklassiline.
<P>
Alustasite oma eesistumist kuumal poliitilisel temperatuuril ja energiakriisi jäises tuules. Tahaksin teid õnnitleda, peaminister Topolánek, teie kiire tegutsemise ja pühendumuse eest gaasikriisile lahenduse leidmisel ning ettevõetud vahendustöö eest Venemaa ja Ukraina vahel.
<P>
Kaks Tšehhi eesistumise kolmest peamisest prioriteedist - energia ja idapartnerlus - vajavad gaasi. See on teie eesistumise mõlema prioriteedi kokkupuutepunkt. Peate leidma erakorralise solidaarsuslahenduse kohe praegu. Peate tegutsema, et taastada gaasitarned 18 liikmesriigile, mille kodanikud ja tööstus kannatavad. Seejärel peate leidma püsiva, jätkusuutliku ja süsteemse pikaajalise lahenduse. Meil on tarvis, et kujundaksite laiahaardelise ja kindla strateegia.
<P>
Tervitan ka teie prioriteeti idapartnerluse osas, mis annaks meile asjakohase raamistiku paremaks koostööks meie idapartneritega, kes on meie piiridele nii lähedal. Euroopa Parlament täiendab seda omaenda mõõtmega, luues parlamendisisese kogu, mida me nimetame EURONEST. See partnerlus võiks anda oma panuse järgmise selletaolise kriisi ärahoidmiseks.
<P>
Olen kindel, et Tšehhi eesistumine, millel seisavad ees nii rasked ajad ja kriisijuhtimine, suudab täita meie ootusi ning et kuue kuu pärast on meil vähem barjääre ning tugev ja turvalisem Euroopa, samuti ka meeldivam Euroopa, nagu ütleb teie loosung:
<P>
Teeme Euroopa meeldivamaks! Soovin teile palju edu.
<SPEAKER ID="044" NAME="Jo Leinen" AFFILIATION="PSE">
Proua juhataja, nõukogu ametisolev eesistuja, "Barjäärideta Euroopa” on hea deviis, sest tungib otse Euroopa põhimõtte südamesse - inimesed kokku tuua. Ma loodan ka, et siiski osutub võimalikuks lõhkuda barjäärid mõnede inimeste meeltes, kellel siiani on poliitilisi, kui mitte ideoloogilisi reservatsioone Euroopa Liidu suhtes ning kes seetõttu sulgevad oma meele liidu edasisele arengule, nagu see on kavandatud Lissaboni lepingus. Ka teie riigis tuleb selle kallal veel kõvasti tööd teha.
<P>
Reformileping on põhiline. Kuidas te kavatsete hakata ajama energiapoliitikat ilma aluseta, mis on selle jaoks rajatud Lissaboni lepingus? Seda ei saa teha. Paljudele teistele poliitikavaldkondadele saab vaadata samamoodi. On täiesti vastuvõetamatu siduda ratifitseerimine muude siseriiklike probleemidega, sest see on ühine leping ja sel pole midagi tegemist siseriiklike poliitiliste vaidlustega - opositsioon valitsuse vastu ja vastupidi.
<P>
Euroopa on väärtuste ühendus. Kesksel kohal on inimõigused ja õigusriik - millest teie riigis paistab samuti puudus olevat. Tahaksin juhust kasutada ja mainida doktor Yekta Uzunoglu juhtumit, kes on kulutanud 14 aastat võitlusele õigluse ja kompensatsiooni eest. Pöördun teie poole palvega, et tagaksite oma eesistumise ajal selle õnnetu juhtumi lahendamise, mille pärast Václav Havel juba näljastreiki alustas.
<P>
Prantsusmaa eesistumise lõpus ütles president Sarkozy, et möödaläinud kuus kuud on teda muutnud. Loodan, et see kogemus muudab ka teid ja mitmeid teisi Tšehhi Vabariigis.
<SPEAKER ID="045" NAME="Andrew Duff" AFFILIATION="ALDE">
Proua juhataja, tahaksin esitada ametisolevale eesistujale neli küsimust.
<P>
Härra ametisolev eesistuja, kui te leiate, nagu ütlesite, et Lissaboni leping on halvem kui Nizza leping, miks te sellele siis alla kirjutasite?
<P>
Teiseks, kas võiksite, palun, kinnitada, et Tšehhi Vabariigil ei teki kiusatust järgida Iirimaa eeskuju ja püüda end Lissaboni paketist lahti rebida?
<P>
Kolmandaks, kas te ei näe vasturääkivust selles, et tulete siia ja kiidate parlamendi õiguspärasust, kuid keeldute toetamast lepingut, mis parlamendi võimu nii palju suurendab?
<P>
Neljandaks, kas Tšehhi eesistumisel saab tegelikult üldse autoriteeti olla, enne kui Tšehhi Vabariik lepingu ratifitseerib?
<SPEAKER ID="046" NAME="Bogdan Pęk" AFFILIATION="UEN">
Proua juhataja, ametisolev eesistuja, on paradoksaalne, et see mitmekordne kriis, mis mõjutas maailma, sealhulgas Euroopat, võib olla ka hea liitlane, sest need, kes on harjunud kõigile rääkima, kuidas oma äri ajada, kannavad vastutuse pearaskust selle kriisi eest. Need olid nemad, kes seda juhtisid ja meid sellesse viisid.
<P>
Praegu me näeme teie seisukohtades muutuste tuuli ning soovime sellepärast Tšehhi eesistumisele kõike kõige paremat. Tahaksin meenutada üht ajaloolist fakti, millest teil kasu võiks olla. 1618. aastal tulid Hradčanysse Habsburgide saadikud, kelle käitumine oli enneolematult ülbe. Tšehhid viskasid nad õigusega aknast välja, sooritades toimingu, mida tuntakse "defenestratsiooni” nime all. Ma ootan nüüd sellist poliitilist defenestratsiooni. Loodan, et viskate kõik ebaausad nõuandjad sündsuse ja mõistlikkuse aknast alla, ning et teil on edu Euroopa asjade edendamisel. Seda ootavad teilt Euroopa kodanikud ja teil ei saa edu olla, kui kuulate neid šarlatane.
<SPEAKER ID="047" NAME="Stefano Zappalà" AFFILIATION="PPE-DE">
Proua juhataja, daamid ja härrad, nagu alati elame Euroopas läbi tähtsaid ajaloolisi sündmusi ja kuus kuud Tšehhi eesistumist kuulub kindlasti nende hulka.
<P>
Esile kerkib palju olulisi probleeme, millele eesistujariik peab leidma lahenduse: Lissaboni lepingu jaoks, mis nõuab lõplikku vastuvõtmist, on asjade kulg juba kindlaks määratud, kuid on tarvis lisada uut hoogu, et see protsess ei veniks käesolevast aastast pikemaks. Maailmamajanduse tõsine kriis avaldab mõju ka edaspidi ning pole kahtlust, et selle aasta jooksul saab see mõju olema märkimisväärne. Tuleb loota, et eesistujariik jätkab sama rada, mille eesistujariik Prantsusmaa on juba maha märkinud, nii et järgmised G8 kohtumised, mida juhib Itaalia, võivad anda tulemusi, mis vastavad Euroopa vajadustele.
<P>
Euroopa ees seisab tõsine probleem energiavarustuse näol: see on ülimalt tähtis fakt ja paistab olevat lahendamiseks keeruline probleem. Lahenduse võib siiski leida; igatahes tuleks tulevik garanteerida, pidades silmas, et sellistest tarnetest sõltuvad paljud riigid, sealhulgas mu oma kodumaa.
<P>
Olukorda Gaza sektoris ei saa kauem sallida. Terroristidega ei tohiks läbirääkimisi pidada, kuid rünnakud Iisraeli rahva vastu tuleb lõpetada kohe ja alatiseks ning me ei tohi sallida süütute tsiviilisikute surma selle absurdse ja kahjuks pideva sõja rindejoonel.
<P>
Immigratsiooniprobleem tuleks lahendada Euroopa tasemel ning seetõttu tuleks pöörata suurt tähelepanu selliste riikide olukorrale, nagu Itaalia ja Malta, kellel on selle küsimusega märkimisväärseid probleeme. Küprose küsimusega tuleks tegelda kiiresti, et lahendada kohe ja alatiseks suhted Kreeka ja Türgi vahel, kes sellele lisaks ootab ikka veel liitumist.
<P>
Lõpuks, härra Topolánek, loodan ma teid alati näha siin saalis; soovin teile teie tööks kõike head ning õnnitlen teid, et olete pärast oma esimest vastust ikka veel siin. Eelmiste eesistujariikide puhul pole me sellega eriti harjunud. Tänan teid; see on hea märk.
<SPEAKER ID="048" NAME="Bernard Poignant" AFFILIATION="PSE">
- Proua juhataja, härra nõukogu ametisolev eesistuja, olen teie tšehhi ajaloolastelt teada saanud põhjuse, miks te pole Lissaboni lepingut ratifitseerinud: tegelikult kõnelevad nad numbri 8 maagiast, nagu näiteks aastaarvus 2008. Nad ütlevad, et see number märgistab teie ajalugu: Tšehhoslovakkia loodi 1918 ja Praha asutati 1348. Nad toovad üle neljakümne näite ja eriti kolm hiljutist piinarikast kogemust: 1938, kui Prantsusmaa ja Ühendkuningriik teid loovutasid; 1948, kui teid riigipöördega kõrvale heideti ning 1968, mil nõukogude tankid sisse veeresid. Niisiis te panite lepingu 2008. aastal kõrvale, sest mõtlesite, et sellel aastal ratifitseerida on kahtlane, seda enam, et mõned inimesed võrdlesid seda lepingut Brežnevi piiratud suveräänsusega. Vaatamata kõigile ta vigadele ja ta minevikule, seltsimees Barroso, siinolija ei oleBrežnev!
<P>
(Naer)
<P>
Me oleme osa kavast, mida iseloomustab selle jagatud ja vabatahtlik suveräänsus. Lissaboni leping on selles ajaloos kõigest üks viiv; kõigest üks aste. Ma palun teid: 2008 on möödas, ratifitseerige leping 2009!
<P>
(Aplaus)
<SPEAKER ID="049" NAME="Margarita Starkevičiūt" AFFILIATION="ALDE">
Tšehhi Vabariik võtab Euroopa Liidu nõukogu eesistumise üle ajal, mil me peame aru, kuidas ümber kujundada majandust ning kas Euroopa Liidu tulevikumudel peaks olema rohkem sotsiaalselt orienteeritud või liberaalsem. Mõnikord on seda isegi esitatud riiuna Vana ja Uue Euroopa vahel, kuid ma arvan, et tšehhid suudavad leida konsensuse, kuna nende kahe kontseptsiooni vahel ei ole tegelikult kuigi suurt erinevust. Nende kokkusulamine on kindlaks määratud globaliseerumise ja endiselt areneva mitmekultuurilise majanduskeskkonnaga. Turumajanduse kontseptsiooni mõistavad eri inimesed väga erinevalt ja see on käitumistegur. Postsovjetliku bloki riigid mõistavad suurepäraselt, et turu institutsioonide ja seaduste olemasolu ei tähenda tingimata, et turg edukalt õitsele puhkeb. Need peavad sobima inimeste mentaliteedi ja ootustega. Kuigi me mõnikord püüame rõhutada neid erinevusi poliitiliste huvide majandusmudelite vahel, siis pikas poliitilises perspektiivis võib majanduspoliitika reformi edasilükkamine, kui võtame arvesse muutuvat mitmekeelset ja mitmekultuurilist majanduskeskkonda, aidata võimule tulla radikaalsetel populistlikel rühmitustel ning põhjustada pikaajalist poliitilist ebastabiilsust ja majanduse mahajäämust.
<SPEAKER ID="050" NAME="Elmar Brok" AFFILIATION="PPE-DE">
Proua juhataja, nõukogu ametisolev eesistuja, daamid ja härrad, tahaksin õnnitleda nõukogu eesistujariiki Tšehhi Vabariiki ametisse astumise puhul. See on esimene nõukogu eesistujariik Varssavi pakti maadest ja seepärast sümboolse tähtsusega, nagu härra Nassauer õigesti ütles.
<P>
Gaasiteemalised läbirääkimised ja ametisoleva eesistuja Schwarzenbergi tegevus Lähis-Idas ning paljud muud näited tõestavad, et nõukogu eesistujariik Tšehhi Vabariik on hästi ette valmistatud tööks, mis teda ootab. Seepärast pööran ma erilist tähelepanu faktile, et väga tähtsaks on peetud dokumenti nimetusega strateegiline energiajulgeoleku kontseptsioon. See näide teeb eriti selgeks, et on palju valdkondi, milles rahvusriigid üksi ei ole suutelised oma kodanike huvide eest hoolitsema, ning ainult ühtne Euroopa lähenemisviis võib seda teha.
<P>
Siiski, ametisolev eesistuja, üksnes Lissaboni Leping annab meile energia ja energiajulgeoleku küsimustes sellise kompetentsi. Meie praegune tegevus on koordineerimistegevus ega ole siduv. Juhul, kui peame tegelema paljude väljakutsetega, ei ole me suutelised seda tegema ilma tegevusulatuseta, mida pakub Lissaboni leping - see on ulatus suuremaks demokratiseerimiseks, nimelt Euroopa Parlamendi ja rahvuslike parlamentide õiguste tugevdamiseks. Seepärast ma eeldan, et Saksamaa tõlgenduses oli viga, kui nad väitsid mõistvat, et te ütlesite, et Nizza leping võib olla Lissaboni lepingust parem. Saate Saksamaa versiooni veel parandada. Sel põhjusel peaksime otsima võimalust selgeks teha, et võime parandada oma jagatud väljakutsetega tegelemise viisi kõigis tähtsamates valdkondades ainult Lissaboni lepingu abil. Tänan teid väga.
<SPEAKER ID="051" NAME="Edite Estrela" AFFILIATION="PSE">
Härra ametisolev eesistuja, te rääkisite korra Euroopast. Tegelikult rääkisite te väga palju reeglitest. Üks demokraatia reeglitest on kohustuste täitmine. Te võtsite kohustuse ratifitseerida Lissaboni leping enne 2008. aasta lõppu. Te ei teinud seda ja see oli vale. Sel põhjusel ma küsin: "Millal ratifitseerib Tšehhi Vabariik Lissaboni lepingu?”
<P>
Te rääkisite ka enesekindlusest. Minu jaoks kõlas see ülbuse moodi. Tšehhi valitsusel, kaasa arvatud tema presidendil, on täielik õigus öelda ja teha, mis talle meeldib, kuid ta ei saa unustada, et ta kuulub Euroopa Liitu ja kõneleb nüüd peaaegu 500 miljardi kodaniku ja 27 liikmesriigi nimel.
<P>
Sellepärast ei saa te ignoreerida fakti, et 25 liikmesriiki on Lissaboni lepingu juba ratifitseerinud ning et Iirimaa kavandab juba teist referendumit. Õnneks näitavad küsitlused "jah”-vastuste ülekaalu. Iirlased on mõistnud, et selles eriti keerulises rahvusvahelises keskkonnas on asjaolu, et nad kuuluvad Euroopa Liitu ja eurotsooni, kaitsnud neid veel suuremate murede eest.
<P>
Nüüd jääb veel vaid Tšehhi Vabariigil teatada, millal nad kavatsevad Lissaboni lepingu ratifitseerida. Nagu mu fraktsiooni esimees Martin Schulz ütles, sel hetkel, mil Euroopa ees seisavad enneolematud väljakutsed, peab Euroopa kõnelema ühel häälel. Praegu on see võimalik üksnes Lissaboni lepinguga.
<SPEAKER ID="052" NAME="Marco Cappato" AFFILIATION="ALDE">
Proua juhataja, härra Topolánek, daamid ja härrad, te kõnelesite idapartnerlusest, härra Topolánek. Partnerlus on Euroopa Liidu üpris uus leiutis, mida Euroopas varem polnud olemas, millist tahtsid näha Ventotene Manifesto rajajad, ega ka Teise Maailmasõja järgse perioodi algusaegade Euroopas. See Euroopa andis oma naabritele, ka Kesk- ja Ida-Euroopa naabritele, liitumise väljavaate. Euroopa oli rahutegur mitte sellepärast, et pakkus oma naabritele partnerluse väljavaadet, vaid sellepärast, et pakkus neile liikmeks saamise, ELi osaks saamise väljavaadet.
<P>
Kui räägime barjääridest, siis oli teile eelnenud eesistujariik Prantsusmaa siiski väga selgel arvamusel, soovides kindlaks määrata Euroopa piirid, seda eelkõige lüües kinni ukse Türgi nina all ja tehes selgeks, et Euroopa tahab oma piirid sulgeda. Tulemuseks on see, et Euroopa Liidu ümbruses, kus varem oli lootus selliste riikide jaoks nagu teie oma, on praegu selle asemel sõjad ja pinged Lähis-Idas, Balkanitel, Kaukaasias, Uuralites ja Maghrebis.
<P>
Meie, vägivallatu radikaalide partei, tahaksime edastada teile üleskutse võtta arvesse tungivat vajadust Euroopa Ühendriikide järele, mis oleksid avatud liikmelisusele, liikmetele, ja mitte segastele partnerlussuhetele. See partnerluse teema välistab ülimalt oluliste asjade hõlmamise, milleks on: Euroopa kodanike tsiviil- ja poliitilised õigused ning Euroopa piirid.
<SPEAKER ID="053" NAME="Gunnar Hökmark" AFFILIATION="PPE-DE">
Proua juhataja, tahaksin õnnitleda ametisolevat eesistujat võimekuse puhul, mida ta eesistumine on mitmete küsimustega tegeldes juba demonstreerinud.
<P>
Paljudel rootslastel on eelmise sajandi poliitilise geograafia pärandi tõttu ikka veel tunne, et Praha asub Stockholmist ida pool. See on vale ning teie eesistumine, härra ametisolev eesistuja, taastab Tšehhi Vabariigi meie mõttelistel kaartidel tema õigel kohal - Euroopa südames - nii ajaloos kui ka tulevikus.
<P>
Kas võin väljendada ka lootust, et sillutate korralikult teed Rootsi eesistumisele: seoses kliimaküsimuse ja konkurentsivõimega, mille puhul teil on nii oluline demonstreerida, et tahame tegelda majandusprobleemidega avatult, ilma protektsionismita ning avatud majanduse dünaamikaga; ning seoses energiaküsimusega, kus saate mängida otsustava tähtsusega rolli, sest olete ilmselgelt väga heas asukohas. Aeg, milles me elame, rõhutab vajadust reformide ja muutuste järele.
<P>
Arvan, et on aus öelda, et solidaarsus ja energiajulgeolek tähendab, et vajame reforme ja Euroopa energia siseturu süvendamist. Selleta oleme kättesaadavad mitmesugustele ohtudele ja katsetele meid lahutada, meid killustada. Üheks eesmärgiks peaks olema, et keegi ei saaks kontrolli all hoida gaasi ja elektri tarnimist ja tootmist samaaegselt jaotamisega; tagamaks, et meil on üks ühisturg. Kui seda saaks saavutada teie eesistumise ajal, oleks see strateegiline samm edasi, ning ma loodan, et me kõik saame teid kuue kuu pärast sel puhul õnnitleda.
<SPEAKER ID="054" NAME="Maria Berger" AFFILIATION="PSE">
Proua juhataja, nõukogu ametisolev eesistuja, mina ja mõned mu kaasliikmed, kes täna siin on, kuulusime parlamentaarse ühiskomitee Euroopa Parlamendi liikmete fraktsiooni, kes kuni 2004. aastani eriti edendasid Tšehhi liikmeksastumist. Seepärast muudab tänane võimalus tervitada esimest korda eesistujariiki Tšehhi Vabariiki, tänase päeva eriliseks ka nende parlamendiliikmete jaoks, kes pole tšehhid. Võiksin lisada Austria parlamendiliikme seisukohast, et mitte alati polnud väga populaarne Austrias Tšehhi Vabariigi liitumise eest võidelda. Seega oleme kindlasti nende seas, kes pakuvad Tšehhi eesistumisele erilist toetust ega kavatse pühendada liiga palju tähelepanu algusaja probleemidele - üpris ühekülgsele esialgsele seisukohale Gaza konflikti suhtes ning Tšehhi presidendi arvamusele, et sotsiaalsed ja keskkonnastandardid on liiga kõrged - mida on juba mainitud. Austria seisukohast võttes oleme eriti solvunud mõistva reaktsiooni pärast Slovakkia plaanile taaskäivitada Bohunice, mis oleks kehtiva ELi seaduse selge rikkumine.
<P>
Suur filosoof ja kirjanik Jiří Gruša on kirjutanud "Kasutusjuhendi Tšehhi Vabariigi ja Praha jaoks”, mida võin oma kaasliikmete üksnes soovitada kui nauditavat ja äärmiselt humoorikat lugemist. Kasutusjuhendit Euroopa jaoks ei ole praegu veel kirjutatud, aga kui mõni peaks kunagi välja antama, siis antakse kõigile uutele eesistujariikidele nõu mitte tagasi lükata neile parlamendi või naaberliikmesriikide valitsuste pakutud toetust.
<SPEAKER ID="055" NAME="Othmar Karas" AFFILIATION="PPE-DE">
Proua juhataja. Ametisolev eesistuja, teil on eriline vastutus. Tšehhi eesistumine algas konarlikult - tema kunstiinstallatsioon oli provokatiivne ja põhjustas nördimust - kuid tema tõsised püüdlused leida kindel jalgealune ning võtta enda peale vastutus terve liidu eest, on olnud tajutavad isegi enne tänast. Ta paistab olevat hästi ettevalmistatud. Tema programm sisaldab õigeid prioriteete. Pärast mõistetakse tema üle siiski kohut otsustavuse, isikliku pühendumise ja Euroopa-kesksuse põhjal, millega neid prioriteete rakendati, ning edu suuruse põhjal.
<P>
Komisjoni president Barroso ütles, et EL pannakse nende kuue kuu jooksul proovile. Tšehhi eesistumine ja Tšehhi valitsus pannakse aga Euroopaliku poliitika proovile. Neist proovidest saab läbi tulla üksnes siis, kui me kõik anname endast parima. Sel põhjusel ma palun teid, et lõpetaksite koduse poliitika väljamängimise Euroopa poliitika vastu ning oma eesistumise koormamise koduste probleemidega. Peaksite kodanikele selgeks tegema, et tunnete juba, et gaasivaidluse, Gaza, Slovakkia Bohunice-tegevuse ja finantskriisi puhul oleks Lissaboni leping teie rolli tugevdanud ning võimaldanud teil seda läbi viia suuremas kooskõlas teiste Euroopa institutsioonidega.
<P>
Euroopa Liit on väärtuste ja ühise õigussüsteemi ühendus. Jah, meil on eeskirjad ja igaüks, kes neid rikub, igaüks, kes ei pea oma lubadusi, näitab solidaarsuse puudumist. Oleme oma erinevustele vaatamata ühendatud meie väärtuste ühenduse, meie ühise õigussüsteemi, meie poliitiliste eesmärkide kaudu.
<P>
Sellepärast tahaksin esitada järgmise palve: ärge pugege Iirimaa taha peitu, tehke samm edasi, ratifitseerige Lissaboni leping enne 2009. aasta Euroopa Päeva, enne oma eesistumise lõppu. Me hindame teid teie tegude, mitte teie presidendi sõnade järgi Tšehhi Vabariigis.
<SPEAKER ID="056" NAME="Gary Titley" AFFILIATION="PSE">
Proua juhataja, mulle pakkus huvi Tšehhi ametisoleva eesistuja ütlus, et opositsioon üritab torpedeerida Tšehhi presidenti, sest, nagu ma aru sain, teeb Tšehhi president ise väga tugevat tööd Tšehhi eesistumise torpedeerimisel.
<P>
Panin tähele Tšehhi eesistumise avaldust, et ta teeb kõik, mida saab, Euroopa Liidu laiendamiseks ning Horvaatia vastuvõtmiseks. Kui ta teeb kõik, mida saab, miks ei saa ta ratifitseerida Lissaboni lepingut? Lõppeks on Tšehhi eesistumine sellega nõustunud ning peaks seepärast oma kohustuse täitma.
<P>
Peame olema ausad: see pole just suurepärane algus eesistumisele. Tšehhi president nimetab kliimamuutuse paketti tobedaks luksuseks. Tšehhi rahandusminister ütleb, et majanduse taastamiskava tuletab meelde kommunistlikku ajajärku. Meil on nõndanimetatud kunstiteos - mis on solvanud kõiki, kuid eriti bulgaarlasi - ja esimene kokkuvõte Gaza kriisist esitatakse mõne tunni pärast.
<P>
Mida me vajame praegusel hetkel, see on juhtimine, ja mida ma olen siiani näinud, on mulle õpetanud, et mida kiiremini me nõukogule täiskohaga eesistuja saame, seda parem, sest üksnes Euroopa järjekindel tegutsemine võib anda Euroopale julgeoleku, mõju maailmas ja majanduse taastumise. Nii et andke meile juhtimine.
<P>
(Juhataja katkestab kõneleja.)
<SPEAKER ID="057" NAME="Josef Zieleniec" AFFILIATION="PPE-DE">
Proua juhataja, Tšehhi eesistumine väärib tunnustust oma aktiivse rolli eest Tšehhi gaasitarnete taastamise üle peetud vaidluse lahendamisel. Siiski oleks suur viga muu juurde asuda, enne kui tegeldud selle probleemi pikkaajaliste põhjustega.
<P>
Nende juured on selgelt tekkinud Venemaa ambitsioonidest laiendada oma mõjusfääri Ukrainasse, ja edasi Kesk-Euroopasse. ELi eesmärgiks peab seepärast olema Ukraina hoidmine liidu radariekraanil. See ei ole siiski võimalik, kui Ukraina jätkab raskesti mõistetavate tehingute sponseerimist ja klammerdub "naaberlike hindade” külge, mis ei peegelda tegelikku turuolukorda ja hoiavad Ukraina poliitilises sõltuvuses Venemaast.
<P>
Tšehhi eesistumise prioriteedid hõlmavad energiajulgeolekut ja idanaaberluse tugevdamist. Selle partnerluse põhiaspektiks peab olema aidata Ukrainal sätestada energia turuhinnad, mis räägitakse läbi pikaajalisi lepinguid silmas pidades nii kiiresti, kui võimalik.
<P>
Eesistujariik peaks Kiievile avaldama ka tõhusat survet, et lammutada läbipaistmatud majandusstruktuurid, mis nurjavad jõupingutused õigusliku olukorra reformimiseks ja edasiarendamiseks. Üksnes tugev surve Ukrainale ja aktiivne koostöö võivad aidata tal hüljata lühiajalised ja tihtipeale isiklikud huvid, asendades need tõelise sõltumatusega Venemaast ja õigusliku olukorraga, mis on vaba üleüldisest korruptsioonist. Kui Ukrainas suurpuhastust ei tehta, ei saa me oodata ELi tõhusat vastust Kesk- ja Ida-Euroopa suhtes aina rohkem esiletikkuvale Venemaa poliitikale.
<P>
Õige aeg tiheda koostöö kehtestamiseks ELi ja Ukraina vahel saabub vahetult pärast gaasikriisi lahendamist. Kui ELi nimel tegutseval Tšehhi eesistumisel ei õnnestu Ukraina juhtidele tõhusat survet avaldada, oleme varsti tunnistajateks mitte ainult jätkuvale külmetamisele ja gaasi puudumisele, millel on rasked tagajärjed liikmesriikide majandusele, vaid peale selle ka ohtlikule nihkele geopoliitilistes suhetes Kesk- ja Ida-Euroopas.
<SPEAKER ID="058" NAME="Proinsias De Rossa" AFFILIATION="PSE">
Proua juhataja, nagu kõik siin parlamendis soovin ma Tšehhi eesistumisele kõike head. Siiski olen ma kohkunud, ametisolev eesistuja, teie inetust märkusest siin täna hommikul, et Lissabon on halvem kui Nizza. See pole mitte ainult vale, see on vaenulikku mittenõustumist põhjustav ja see on usalduse rikkumine. Nüüd peate te tõsiselt kaaluma oma täna hommikul Lissaboni kohta tehtud märkuse tagasivõtmist.
<P>
Meil on tarvis Lissaboni pakutavat ühtsemat demokraatlikku mõjukat liitu, et toime tulla paljude probleemidega, millest igaüks võiks meie maailma konflikti paisata: energiajulgeolek, kliimamuutus, majandus- ja finantskriis ning paljud sõjad paljudes piirkondades. Ametisolev eesistuja, teie ülesanne on vahendada ja juhtida Euroopat, mis põhineb meie ühistel solidaarsusväärtustel - sisemistel ja välistel - sotsiaalsel turumajandusel, multilateraalsusel ning meeste ja naiste vahelisel võrdsusel - ja see hõlmab nii mehe kui ka naise õigust täita lapsevanemaks olemise ülesannet.
<P>
Ametisolev eesistuja, te peate oma konservatiivsed ja neoliberaalsed vaated kuueks kuuks kõrvale jätma, vastasel korral satute nende kuue kuu jooksul selle parlamendiga pidevalt konflikti. Iirimaal on arvatavasti referendum selitatud Lissaboni lepingu üle tänavu sügisel. Ma tahan kõvasti tööd teha, et tagada positiivset tulemust Iirimaale ja Euroopale. Teie tänased märkused siin on teinud selle ülesande palju raskemaks. Kui referendum läbi kukub, söör, ei hakka eurooplaste suur enamus teid selle eest tänama.
<P>
(Juhataja katkestab kõneleja.)
<SPEAKER ID="059" NAME="Jerzy Buzek" AFFILIATION="PPE-DE">
Proua juhataja, ametisolev eesistuja, komisjoni president, tahaksin eelkõige tänada ametisolevat eesistujat eesistumise ülevõtmise eest ning õnnitleda teda raske, kuid eduka esimese kahe nädala eest eesistumisel. Saan väga hästi aru teie sõnadest rahvusliku identiteedi kohta, see on identiteet, mille meie, Euroopa ida ja lääne vahel olevad riigid peame edukalt looma.
<P>
Tahaksin juhtida teie tähelepanu probleemile, mis võib minu arvates nende kuue kuu jooksul olulise tähtsusega olla: kolmas energiapakett. See pakett tegeleb esiteks energia ühisturuga, ühise Euroopa talitusega koostööks riiklike reguleerijate vahel, piiriülesteks ühendusteks ja ühisinvesteeringuteks, ning seega integreerumisega - teisisõnu, energiasolidaarsuse ja energiavarustuse julgeolekuga.
<P>
Teiseks, kolmas energiapakett tähendab ka liberaliseerimist, võrkudele juurdepääsu ausat reguleerimist, turukonkurentsi, mis tähendab madalamaid hindu, keskkonna kahjustamist ja odavamat energiat tarbijatele ning järelikult majandusele, mis aitab kriisiga tegelda.
<P>
Ja kolmandaks, kolmanda energiapaketi ausad eeskirjad väljaspool meie turge asuvate riikidega tegelemiseks, koos ühise poliitikaga ELi riikide varustamiseks ja võimalusega transportida kolmandate riikide kaudu. ELi idapartnerluse ja idadimensiooni kontekstis kõneleb kolmas pakett selgelt enda eest.
<P>
Kolmandast paketist oleks kasu igaühel teie eesistumise kolmest peamisest prioriteedist - energial, majandusel ja Euroopa välisdimensioonil. Kutsun teid üles nendest prioriteetidest kinni pidama ja täielikult...
<P>
(Juhataja katkestab kõneleja.)
<SPEAKER ID="060" NAME="Jan Andersson" AFFILIATION="PSE">
Proua juhataja, ka mina tahaksin tervitada eesistujariiki Tšehhi Vabariiki. Selle eesistumise ajal on meil madal kasvutempo ja tööpuudus kasvab. Meil on raske majandusolukord. Lugesin möödunud nädalal Financial Times'ist president Klausi lahendust ja pole temaga üldse nõus. Ta ütleb, et peame vähendama oma ambitsioone seoses keskkonnapoliitika ja kliimapoliitikaga ning me peame vähendama oma ambitsioone seoses sotsiaalpoliitikaga. See on täiesti vale tee, mida valida. Kui Euroopa tahab tulevikus konkurentsivõimeline olla, peame investeerima kaasaegsesse keskkonnasõbralikku tehnoloogiasse. Me peame investeerima kaasaegsesse infrastruktuuri, et meil oleks ühiskond, mis on pikas mastaabis jätkusuutlik, ning aktiivsesse kliimapoliitikasse. See annab meile kõrgema kasvumäära ja vähendab tööpuudust.
<P>
Samasugune olukord on sotsiaalpoliitikas. Peame investeerima sellisesse sotsiaalpoliitikasse, kus on ausad töötingimused, töötajate võrdne kohtlemine, hea töökeskkond ja nõnda edasi. See ei tähenda madalamat kasvu, vaid kasvu, mis on pikas mastaabis jätkusuutlikum.
<P>
Lõpuks tahaksin mainida perepoliitikat. Perepoliitika, millest ma teie kavast lugesin, on vanamoeline perekonnapoliitika. Kaasaegne perepoliitika räägib mehe ja naise võrdsest vastutusest laste ja töö eest. Teie olete oma kavas maha märkinud täiesti erineva tee.
<SPEAKER ID="061" NAME="Rumiana Jeleva" AFFILIATION="PPE-DE">
Tänan, proua juhataja. Bulgaaria parlamendiliikmena tervitan ma fakti, et Tšehhi eesistumine hõlmab muude tähtsate prioriteetide hulgas ka energiat ja energiajulgeolekut Paari viimase päeva jooksul on suur hulk ELi liikmesriike muutunud pantvangideks Ukraina ja Venemaa vahelises vaidluses. Ainult Bulgaarias on üle 160 000 kodu jäetud ilma kütteta. Kahjuks ei olnud Bulgaaria valitsus võimeline oma kodanikke selles kriisis aitama. Bulgaaria on ELi ainus riik, kellel pole alternatiivseid allikaid, tarnijaid ega gaasivarusid. Peame sellest juhtumist õppust võtma.
<P>
Kaasliikmed, ma arvan, et kõnelen terve parlamendi nimel, kui ütlen, et me ei saa lubada lasta Euroopa kodanikel maksta ränka hinda poliitiliste mängude eest, millega tegelevad riigid, kes kasutavad oma energiaressursse poliitiliste relvadena. Sellepärast arvan ma, et energiasektoris on meil tarvis jätkusuutlikke lahendusi. Meil on tarvis Euroopa ühist energiapoliitikat. Selle üheks tähtsaks teguriks on parandada energia infrastruktuuri. Kui me kõneleme Euroopa energiasolidaarsusest, siis peame silmas Euroopa Liidu ühiseid energiaprojekte ning kahepoolsete lepingute praeguse praktika vältimist.
<P>
Tahaksin ka uskuda, et varsti on Euroopasse võimalik liikmesriike hõlmavate ühisprojektidena rajada üleeuroopalised tuumarajatised. Selles kontekstis tervitan ma ka fakti, et Tšehhi eesistumine on teinud veel ühe tähtsa prioriteedi koostöövormide laiendamisest Lõuna-Kaukaasia ja Balkani riikidega ning Ukrainaga. Üksnes integreeritud lähenemisviisi vastuvõtmisega, mis arvestab nii liikmesriikide kui ka äsja mainitud piirkondade riikide huve ja neist huvidest tulenevaid võimalusi, saame me tagada sellistest kriisidest ülesaamist ja nende vältimist, nagu oli gaasikriis, mille me just läbi tegime. Meil on tarvis viivitamata meetmed võtta ja teha seda, mis on Euroopa Liidule kõige parem. Vajadus konkreetse tegevuse järele Euroopa ühise energiapoliitika loomiseks, on praegu suurem kui kunagi varem.
<P>
Ma soovin Tšehhi eesistumisele igakülgset edu.
<SPEAKER ID="062" NAME="Katalin Lévai" AFFILIATION="PSE">
Proua juhataja, peaminister, eesistujariik Tšehhi Vabariik on valinud oma juhtlauseks "Piirideta Euroopa” ning ülimateks prioriteetideks energiapoliitika ja majandusliku stabiilsuse küsimused. Peale selle soovin rõhutada veel ühe prioriteedi kavasse lülitamise tähtsust, milleks on Euroopa kodanik.
<P>
Tahaksin tungivalt paluda, et rohkem tähelepanu pöörataks küsimustele, mis otseselt mõjutavad kodanike igapäevast elu. Rohkem rõhku tuleks panna Euroopa sotsiaalprogrammide tasemele, eurooplaste solidaarsuse ja võrdsete võimaluste tagatistele ning vähemuspoliitika rakendamisele. Nõustun nendega, kes nõuavad Lissaboni lepingu ratifitseerimist.
<P>
Kodanikud peavad olema Euroopa poliitikatesse rohkem kaasatud, sest ma usun, et sotsiaalpakettide ja tõhusate ühenduste puudumine viib üha suurenevale kindluse kadumisele Euroopa institutsioonides. Arvan, et eriti tähtis on hariduse osa...
<P>
(Juhataja katkestab kõneleja.)
<SPEAKER ID="063" NAME="Zuzana Roithová" AFFILIATION="PPE-DE">
Nõukogu ametisolev eesistuja, daamid ja härrad, Tšehhi eesistumise algust märkisid Gaza konflikt ja energiakriis. Pärast hulka halvustavaid ja kahtlevaid märkusi Tšehhi Vabariigi suutlikkuse kohta liitu juhtida, jälgivad Euroopa ja maakera teised osad üllatusega, kui vastutustundlikult ja tõhusalt on Tšehhi Vabariik ootamatute kriisidega tegeldes tegutsenud. Ma siiski kahtlen, kas need ikka olid nii ootamatud, ning aplodeerin faktile, et Tšehhi valitsus hakkas nendega tegelema varakult, juba jõulude ajal, sest eesistujariik Prantsusmaal polnud õnnestunud neid eos lämmatada.
<P>
Tahaksin, et asuksite sama kartmatult läbirääkimistesse Hiinaga, kes sihilikult rikub maailmakaubanduse reegleid, arendades ebaausat konkurentsi ning ohustades eurooplaste tervist, paisates turule järeletehtud ja ohtlikke tooteid. Näiteks praegu on Euroopa vanematel suuri raskusi lastejalatsite leidmisega, mis ei ohustaks tervist, siiski on nõukogu ja komisjon sellele küsimusele vähe tähelepanu pööranud.
<P>
Ma tervitan seega fakti, et olete võtnud "Euroopa maailmas” oma prioriteetide hulka. Kinnitan teile, et Euroopa on maailmakaubandusele väga avatud, kuid ükski nõukogu eesistuja pole suutnud tagada ausat vastastikust kasu ja avada Hiinat Euroopa tootjatele. Loodan, et teil ja teie esmaklassilisel meeskonnal on selles rohkem edu.
<P>
Härra nõukogu ametisolev eesistuja, ma õnnitlen teid tõeliselt kõrgekvaliteedilise, realistliku kava esitlemise puhul Euroopale ning samuti teie isikliku arengu puhul. Pidades silmas, et olete poliitilise partei liider, mille mõned praegused ministrid hääletasid 2003. aastal liiduga liitumise vastu, saate te Euroopa areenil äärmiselt hästi hakkama. Loodan, et võime näha sarnast arvamuste mahenemist teie parteikaaslaste hulgas ka Lissaboni lepingu suhtes.
<P>
Meedia teatab, et finantskriisi surve all on iirlased nüüd paremini mõistma hakanud, et leping on väärikas vahend, mis on koostatud raskete aegadega toimetulemiseks. Loodan, et ka teie hakkate lepingut nägema positiivses valguses, isegi kui see tähendaks president Klausi numbri kustutamist teie mobiiltelefonist. Soovin meile kõigile edukat Tšehhi eesistumist, olenemata meie vaadete paljususest.
<SPEAKER ID="064" NAME="Katerina Batzeli" AFFILIATION="PSE">
Proua juhataja, peaminister, lisaks välispoliitika küsimusele, majanduskriisiga toimetuleku tegevusele ja Lissaboni lepingu ratifitseerimisele peavad üheks Euroopa Liidu põhiliseks prioriteediks olema noored. Lugesin teie kavast sellest prioriteedist. Arvan, et teie kava peaks noorte osas olema integreeritum ja ennetavam.
<P>
Noori ei saa enam veenda loosungite ja lubadustega. Nad ei tunne end turvaliselt riigi ees, mis kokku variseb ega ole suuteline tegelema majanduskriisiga. Nad ei aktsepteeri haridussüsteeme, mis saadavad nad töötuseturule ja sotsiaalsesse halvakspanusse. Nad ei aktsepteeri euroskeptitsismi, hirmu Euroopa ees. Neil on probleem Lissaboni lepingu ratifitseerimisega. Neil on iga päev konflikte. See on uus põlvkond, kes suudab mõista, mida peetakse silmas...
<P>
(Juhataja katkestab kõneleja.)
<SPEAKER ID="065" NAME="John Bowis" AFFILIATION="PPE-DE">
Härra president, tahaksin öelda ametisolevale eesistujale, et tema riiki sümboliseerivad minu jaoks kaks meest: Franz Kafka ja Jan Palach. Mõlemad sümboliseerivad võitlust vabaduse ja demokraatia eest ning mõlemad näitasid meile frustratsiooni, valu ja ohvreid, mis selle võitlusega mõnikord kaasnevad.
<P>
Sel põhjusel arvan ma, härra ametisolev eesistuja, et te saate Gaza võitlusest eriti hästi aru ning mõistate Gaza elanike ning Iisraeli rahva valu ja pettumust. Loodan, et sellepärast teete te kõik seal toimuva verevalamise peatamiseks.
<P>
Te suudate kliimaküsimustega jõuda ka Ameerika presidendini ja ta Kopenhaagenisse tuua.
<P>
Kodus on teil võimalus jätta oma jälg selle parlamendikoosseisu järelejäänud õigusaktide eelnõudesse - ja ma rõhutan eriti uusi võimalusi kodanikele, mis tulenevad piiriülesest tervishoiust, teemast, mille tean olevat ka teie kavas.
<P>
Te mainisite teadmiste vaba liikumist. Ühelgi muul alal ei saa see tähtsam olla kui meditsiinis, ja see käib ka vaimse tervise kohta. Mul on olnud eesõigus toetada tööd vaimse tervise valdkonna reformimiseks Tšehhi Vabariigis. Ma tean, et tahate neid reforme jätkata mitte ainult oma riigis, vaid terves Euroopas. Tahaksin, et tuletaksite meelde juunikuud, mil koostasime vaimse tervise pakti Euroopa Liidu jaoks. Praegu pole see teie privileegide nimekirjas, kuid loodan, et see kindlasti on teie kavas kui teema, millega tulevikus tegelda, sest lõppeks on ju meie ülesanne - teie ülesanne - toetada neid inimesi meie ühenduses, kes on haavatavad ja vajavad meie abi. Tean, et teete selles osas oma parima, ning soovin teile teie püüdlustes kõike head.
<P>
(Aplaus)
<SPEAKER ID="066" NAME="Józef Pinior" AFFILIATION="PSE">
Tahaksin alustada, meenutades Poola-Tšehhi põrandaaluse opositsiooni koosolekut, mille Solidaarsus 21 aastat tagasi organiseeris Giant Mountainsi mägedes Poola-Tšehhi piiril.
<P>
Tšehhi Vabariik on esimene Kesk- ja Ida-Euroopa riikidest, kes saab ELi nõukogu eesistujariigiks. See on kohustus, härra ametisolev eesistuja. Euroopa Liitu juhtivad tšehhid on Kesk- ja Ida-Euroopa raudse eesriide maha kiskunud võitlustraditsiooni ning Euroopa kontinendi ühiskondade ühenduse demokraatia pärijad. Ma rõhutan Tšehhi eesistumise erilist intellektuaalset ja poliitilist tähtsust.
<P>
Selle paljudest prioriteetidest peamine on Lissaboni lepingu ratifitseerimise lõpule viimine ning Euroopa ühise välispoliitika tugevdamine. Teine väga oluline silmapaistev ülesanne on pärast Ameerika uue presidendi valimist ette valmistada transatlantiliste suhete strateegia. Ja lõpetuseks tahaksin soovida president Vaclav Havelile kiiret paranemist hiljutisest operatsioonist.
<SPEAKER ID="067" NAME="Mihael Brejc" AFFILIATION="PPE-DE">
Eesistujariik Tšehhi Vabariik on väljendanud oma valmidust sekkuda, et leida väljapääs surnud seisust, millesse on jõudnud läbirääkimised Horvaatia liitumise üle Euroopa Liiduga. Härra eesistuja, lubage mul teile selles suhtes meenutada, et iga kandidaatriik peab esitama usaldusväärsed dokumendid. Kui dokumendid ei ole usaldusväärsed, tuleks asjaomase riigi tähelepanu sellele faktile juhtida.
<P>
Horvaatia juhtumil on Horvaatia märkinud oma kaartidele piiri, mis on vaieldav. Selle asemel, et mainida, et nii ja niisugune piiriala on vaidlusalune, märkis ta selle piiri lihtsalt sellisena, nagu heaks arvas. Loomulikult ei saa selline dokument olla usaldusväärne, sest tegelikult on see seotud kahe riigi vahelise vaidlusega, mis tuleb igal juhul lahendada. See on kahepoolne vaidlus kahe riigi vahel, kes muus osas on head naabrid ja suurepärastes suhetes, ja siiski on see vaidlus, mis tuleb igal juhul lahendada. Seepärast tahaksin ma rõhutada, et Sloveenia ei tujutsenud, märkides, et Horvaatia dokumendid ei ole usaldusväärsed. Tegelikult märkis Sloveenia ära, et liikmesriigid on kohustatud juhtima selle kandidaatriigi tähelepanu faktile, et ta peab esitama dokumendid, mis vastavad Euroopa Liidu standarditele.
<P>
Ja milline on võimalik lahendus? Juba on esitatud palju lahendusi ja ma usun, et ka eesistujariik püüab mõne asjakohase ettepanekuga välja tulla. Horvaatia jaoks võiks olla lahenduseks esitada oma valitsuse või parlamendi otsus, milles selgelt esile tuuakse, et need piirid on orienteeruvad, esialgsed või mistahes muu väljend, mis selgesõnaliselt määratleb, et need piirid on ajutised ega ole veel kindlaks määratud. Arvan, et sel moel võiksime teha väikese sammu edasi ja muuta võimalikuks Horvaatia ühinemise Euroopa Liiduga nii pea, kui võimalik, mis oleks ka Sloveenia huvides.
<P>
Lõpetuseks lubage mul soovida teile igakülgset edu Euroopa Liidu nõukogu eesistumisel.
<SPEAKER ID="068" NAME="Richard Falbr" AFFILIATION="PSE">
Nõukogu ametisolevale eesistujale on kaela sadanud terve mägi kriitikat; ma ei hakka sihilikult sellega ühinema. Tšehhi muinasjuttudes esineb tavaliselt loss, milles elab tark kuningas, kes ei ärrita kedagi, ei solva kedagi ning ei väida, et teab kõike. See ei ole Praha loss. Noh, miski pole täiuslik. Siiski on meil usku, et nõukogu ametisolev eesistuja saab selle puudusega edukalt hakkama ning peab lubadusi, mis ta meile täna andis. Olen teda tundnud peaaegu 20 aastat ja mul on hea meel näha, kuidas Euroopa Liidu liikmeks olemine on kiirendanud ta poliitilist kasvu. Hoian talle pöialt, sest nagu ütlevad hispaanlased: Con mi patria, con razón o sin ella, nagu ütlevad inglased: Good or bad, my country ja nagu ütlen mina: Minu riik, läbi paksu ja vedela.
<SPEAKER ID="069" NAME="Zita Pleštinská" AFFILIATION="PPE-DE">
- Tahaksin alustada, väljendades oma heameelt, et kohe oma eesistumise alguses on meie vennalik naaber Tšehhi Vabariik hajutanud kõik kahtlused, kas uus liikmesriik ikka suudab Euroopa Liidu asjade haldamisega toime tulla.
<P>
Eesistuja Tšehhi Vabariik on demonstreerinud, et on suuteline vastama ja tegutsema kriitilistes olukordades, nagu näiteks sõda Gazas ja gaasitarnete katkemine Venemaalt ELi. Esindades Slovakkiat, kes saab peaaegu 97% oma gaasist Venemaalt ja kes koos Bulgaariaga on kõige kriitilisemas olukorras, tahaksin isiklikult tunnustust avaldada peaminister Mirek Topoláneki osavõtule läbirääkimistest Venemaa ja Ukrainaga. Peaminister, Slovakkial pole endiselt gaasi ja seetõttu vajab ta endiselt teie aktiivset abi. Euroopa vajab ühist energiapoliitikat ja peab energiavaldkonnas oma läbirääkimiste positsiooni parandama.
<P>
Prantsusmaa alustas oma eesistumist Venemaa-Gruusia konfliktiga ning Tšehhi Vabariik peab tegelema Venemaa ja Ukraina vahelise kaubandusliku ja poliitilise vaidlusega. Usun kindlalt, et on aeg neist sündmustest õppust võtta. Oluline on kindlaks määrata valdkonnad, milles EL sõltub Venemaast, samuti need, milles Venemaa sõltub Elist. Suhted Venemaaga on tähtsad, kuid on lubamatu, et Venemaa kasutaks gaasi poliitilise relvana. Tuleb otsekohe hakata tegelema energiaallikate mitmekesistamise ja Nabucco torujuhtme ehitamise küsimustega. Peaminister, Slovakkia on erakorralises olukorras ning näeb teis liitlast seoses Jaslovské Bohunice strateegilise otsusega. Tahaksin paluda abi ka teilt, härra Barroso, kui Euroopa Komisjoni presidendilt.
<P>
Mina isiklikult arvan, et isikute vaba liikumise rakendamises on ikka veel palju puudujääke ning tervitan seepärast Tšehhi eesistumise deviisi - barjäärideta Euroopa.
<P>
Ma soovin eesistujariigile Tšehhi Vabariigile edu oma 3E kava elluviimisel ja ELi lähemale toomisel Lissaboni eesmärkide saavutamisele.
<SPEAKER ID="070" NAME="Miloš Koterec" AFFILIATION="PSE">
- Peaminister, oleme endised kaasmaalased ja sel põhjusel on mul hea meel tervitada teid Euroopa Parlamendis ja soovida head õnne nende eesmärkide saavutamisel, mida te meile tutvustasite.
<P>
Teie E3 prioriteedid võtavad kahtlemata kokku praegu Euroopa Liidu ees seisvad probleemid, kuigi ma usun, et majanduse osas ei unusta te ka selle sotsiaalseid aspekte, mis on ELi kodanike enamikule nii olulised. Kui nägin teid eurole ülemineku pidustustel Slovakkias, oli mul hea meel avastada, et nõukogu uus ametisolev eesistuja toetab tihedamat integreerumist liidu riikide vahel. Sellele vaatamata oleks mul isegi veel rohkem hea meel, nagu enamikul selle parlamendi liikmetel, kui aitaksite kaasa Lissaboni lepingu ratifitseerimisele Tšehhi Vabariigis. Kui see ebaõnnestub, on raske saavutada prioriteete, mille olete enda jaoks püstitanud. Kui tahame, et EL muutuks maailma asjades, mitte ainult maksjaks, vaid ka arvestatavaks jõuks, nagu te ütlesite, siis peame selle sammu astuma.
<P>
Peaminister, nagu palju kordi on öeldud, saavad Euroopa valimised teie eesistumisaja tähtsaks hetkeks. Valimiste tulemused mõjutavad ELi poliitikat järgmise viie aasta jooksul ja nõukogu majandusabi võib siin peamist rolli mängida. Kui Slovakkia on jäähoki maailmameistrivõistlustelt välja jäänud ja Tšehhi Vabariik kvalifitseerub järgmiseks vooruks...
<P>
(Juhataja katkestab kõneleja.)
<SPEAKER ID="071" NAME="Tunne Kelam" AFFILIATION="PPE-DE">
Proua juhataja, tahaksin pakkuda Tšehhi eesistumisele kõige soojemat toetust Eesti poolt. Tugevalt suurendatud konkurentsivõime on majanduskriisi parim ravi, pidades kinni neljast põhivabadusest. Ametisolev eesistuja, ma toetan teie ideed arendada täies ulatuses idapartnerlust. Me mõistame nüüd, kui tähtis on Ukraina ja Gruusia taolisi riike hõlmata õigusriigi ja demokraatliku aruandekohustusega.
<P>
Eelmise aasta septembris soovitas Euroopa Parlament kuulutada 23. august kommunismi- ja natsismiohvrite ühiseks mälestuspäevaks. Usume, et olete eeskujuks veenmaks kõiki 27 valitsust alates järgmises augustist seda päeva ametlikult tähistama. Ootame ka, et algataksite Euroopa moraalse ja poliitilise hinnangu andmise totalitaarse kommunismi ajal sooritatud kuritegudele.
<P>
(Juhataja katkestab kõneleja.)
<SPEAKER ID="072" NAME="Silvia-Adriana Ţicău" AFFILIATION="PSE">
"Majandus, energia ja Euroopa Liit maailmas” on ELi nõukogu eesistuja Tšehhi Vabariigi moto. Euroopa kodanikud ootavad, et Euroopa institutsioonid kaitseksid neid kriiside eest ja parandaksid nende elukvaliteeti. Euroopa Liidu majanduse taastamiskava, mis suurendab energiatõhusust ja energiavarustuse julgeolekut, on praegu Euroopa kodanike prioriteediks.
<P>
Ma innustan eesistujat Tšehhi Vabariiki, saabuvatele Euroopa valimistele vaatamata või eriti sel põhjusel, üles näitama visioone, poliitilist tahet ning eelkõige pühendumust Euroopa kodanikele. Üheskoos võime me saavutada kokkuleppe hoonete energiatõhusust käsitleva direktiivi esimesel lugemisel. Ma kinnitan teile, et nii Euroopa Parlament kui ka Euroopa Komisjon on valmis teid toetama, nii et hoonete energiatõhusust käsitlev direktiiv võiks olla Tšehhi eesistumise saavutuste hulgas.
<SPEAKER ID="073" NAME="Marios Matsakis" AFFILIATION="ALDE">
Proua juhataja, pärast minevikus läbielatud traumeerivat kogemust vene kommunismiga, on Tšehhi Vabariik nüüd läinud liiale, klammerdudes kõvasti ja kuulekalt USA külge. Seda näitab selgelt mitte ainult teie seisukoht Gaza ja Lissaboni lepingu osas, ametisolev eesistuja, vaid ka teie valitsuse otsus paigaldada ameerika raketid Tšehhi pinnale. Teie innukus ustavalt Washingtoni administratsiooni teenida, seades sellega ohtu Euroopa rahu, on vastuvõetamatu ja kahtlustäratav.
<P>
Teie riik on täna osa EList, mitte USAst, ning te peate tagama, et teie valitsus käituks sellele vastavalt. Ameerika satelliitriikidel pole kohta meie liidus. Nii et peate oma vaimu valmis seadma: kas EL või USA? Mõlemat korraga ei saa!
<SPEAKER ID="074" NAME="Mirosław Mariusz Piotrowski" AFFILIATION="UEN">

<P>
Proua juhataja, ametisolev eesistuja, Tšehhi eesistumine on olnud paljude aastate vältel esimene, kes selle vana kastani Euroopa konstitutsiooni, tuntud ka Lissaboni lepingu nime all, oma kavast välja jättis. See realistlik lähenemine tekitab optimismi ja näitab austust demokraatia ja ühehäälsuse põhimõtte vastu.
<P>
Eesistujariik Tšehhi Vabariik on otsustanud keskenduda kõige pakilisematele küsimustele, sealhulgas Gaza konfliktile ja energiajulgeolekule. Esialgu polnud kavas Venemaa ja Ukraina vahelisse gaasikonflikti sekkuda, aga kui see hakkas kahjustama suurt hulka liikmesriike, hakkas härra Topolánek vahendajaks. On selge, et kuue kuuga ei suuda eesistuja kõiki püstitatud eesmärke saavutada, kuid esimesed kaks nädalat näitavad juba, et sellest tuleb tulemuslik eesistumine, vaatamata mõnede siin täiskogul istuvate poliitikute kassandralikele ettekuulutustele. Delegatsiooni nimel...
<P>
(Juhataja katkestab kõneleja.)
<SPEAKER ID="075" NAME="Dimitar Stoyanov" AFFILIATION="NI">
Tänan, proua juhataja. Olen kuulnud uudist, et eesistujariigi Tšehhi Vabariigi toetusel on Brüsselis üles pandud miski, mis peaks olema kunstitöö ja mis kujutab mu kodumaad Bulgaariat peldikupotina. See on sügavalt solvav ja vastuolus Euroopa Liidu partnerluse ja vastastikuse austuse traditsioonidega. Sellepärast me nõuame, et eesistujariik ja isik, kes tegelikult julges üht liikmesriiki niimoodi solvata, mida me ei saa sallida, selle kujutise viivitamata eemaldataks. Kui seda kujutist viivitamata ei eemaldata, siis mina ja mu kolleegid läheme ja eemaldame selle oma kätega.
<SPEAKER ID="076" NAME="Mirek Topolánek">
nõukogu ametisolev eesistuja. - Tänan, et mulle sõna andsite. Tahaksin alustada oma lõpupöördumist, tänades teid kõiki teie seisukohtade eest; see oli väga soe vastuvõtt ja niisugune, mida ma ei oodanud. Tahaksin ka märkida, et nii eesistujariik Tšehhi Vabariik kui ka mina ise Euroopa Nõukogu eesistuja kohustes peame Euroopa Komisjoniga järgmise kuue kuu jooksul tihedat sidet ja teeme tihedat koostööd. Esimesed kaks nädalat on näidanud, kuidas pidev, igapäevane ja väga aktiivne kontakt mitte ainult José Manuel Barrosoga, vaid ka terve komisjoniga on kindlustanud ühismeetmeid aasta alguses meie ette kerkinud probleemide osas. Viitan siin mitte ainult koostööle Euroopa Parlamendiga, vaid eelkõige meie suhtlemisele Euroopa Komisjoniga, kui üritasime nende ootamatute küsimustega toime tulla. Tahaksin avaldada tänu president Barrosole.
<P>
Enne, kui ma siia tulin, tõotasin, et ei hakka mingeid nalju rääkima. Üks nali, mille ma rääkisin ja mille peale kodus kõik naeraksid, kukkus läbi. Ärge tehke väljagi, ma üritan veel ja ehk viimaks saab isegi saksa tõlge sellele õigesti pihta ning me hakkame üksteist mõistma.
<P>
Lissaboni leping ei saa olla mantra. See peab olema vahend, mitte lõpptulemus. See on vahend, mille abil parandada Euroopa Liidu toimimist. See ei tohi iialgi muutuda kohustuslikuks. Igal riigil on ratifitseerimise saavutamise mänguks tema enda rekvisiidid ja stsenaarium. Fakt, et ma lepingule alla kirjutasin, ei tähenda, et mõjutan Tšehhi Parlamendi kahe koja otsuseid, kes on autonoomsed ja vabad ning otsustavad enda eest ise. Samamoodi ei ole meil kavas avaldada survet Iirimaa rahva otsusele. Lepingu siduvust on võimatu mistahes moel peale sundida, kuigi ma arvan, et praegusel ajal on seda lepingut tarvis ja see võiks lihtsustada Euroopa Liidu toimimist. See on mu viimane mõtteavaldus selles küsimuses ja ma ei pöördu selle juurde enam tagasi, sest olen oma isiklikku seisukohta juba selgitanud.
<P>
Mulle meeldis auväärse parlamendiliikme härra Kirkhope toodud tsitaat ja ma parafraseerin üht teist Churchilli tsitaati, et näidata, mida ma praegusest ajast arvan: "Homseks pole rohkem kriise tarvis, mu päevakava on juba täis.” Arvan, et see, mille me esimese paari nädala jooksul läbi tegime, näitab, et valisime oma prioriteedid õigesti ja olime hästi ettevalmistatud. Pealegi hakkasime gaasiküsimusega tegelema juba detsembri keskel, Prantsusmaa eesistumise ajal.
<P>
Ma vabandan nende auväärt parlamendiliikmete ees, kelle esitatud konkreetsetele küsimustele ma ei vasta; püüan seda arutelu pisut üldistada ning heita valgust pigem üldisele lähenemisele, millega neid konkreetseid probleeme lahendada.
<P>
Küsimus inimeste, uimastite ja laste salakaubaveost, lastega kaubitsemisest ja muust selletaolisest. Samamoodi, nagu parlament peab arutelu vabaduse ja turvalisuse eri tasemete üle, teeb seda ka Tšehhi Vabariik, ning me oleme väga huvitatud direktiivide ja kogu seadusandliku kava kiirendamisest inimkaubandusega võitlemist käsitlevate nõukogu otsuste raamistikus. Tahan vaid öelda, et oleme selleks valmis ja tahame tegelda nende probleemide üksikelementidega.
<P>
Ulatuslik arutelu Nabucco teemal. Peame täiesti ausalt möönma, et Nabucco saab olla teiste transiitliinide alternatiiviks üksnes siis, kui see pakub ka alternatiivset tarneallikat. Mis puutub arutelusse Ukraina üle, siis ütles mu kaasmaalane Josef Zieleniec üpris selgelt - see on poliitiline ja geopoliitiline probleem ning mina arvan, et kui me ei anna Ukrainale võimalust ise oma siseprobleeme lahendada, kui me ei pane piiranguid eri tegurite juhtimisele, olgu need siis isikud või äriühingud gaasiturul, siis võime kaotada Ukraina euroopameelse orientatsiooni, mis on muidugi geopoliitiline probleem. Saame kogu kriisi eesmärkide kohta üksnes oletusi teha - võib-olla ainult lühiajaline hinnatõus, võib-olla palju suurem surve alternatiivse põhjapoolse liini Nord Streami ehitamisele, aga võib-olla on eesmärgiks tõepoolest pärssida Ukraina euroopameelsust. Mis see ka poleks, need tegurid on osa probleemist, mis ei ole vaid lühiajaline ega üksnes energiaga seonduv.
<P>
Kui pean vastama küsimusele, kas Euroopa peaks olema rohkem liberaalne või rohkem sotsialistlik, üritaksin teha veel ühe nalja ja öelda, et teen ettepaneku liberaal-konservatiivseks Euroopaks, aga see on nüüd tõesti mu viimane nali.
<P>
Seoses Tšehhi Vabariigi poolt järgitava rajaga ja euro vastuvõtmisega ütlen, et 1. jaanuaril teatasin, et Tšehhi Vabariik kuulutab oma eurotsooni sisenemise tähtajaks selle aasta 1. novembri. Mu valitsus on esimene valitsus, kes täidab Maastrichti kriteeriume. Ma ei võta seda kui võidujooksu. Ma õnnitlen Slovaki kaaslasi ja me ootame, et näha, kuidas finantskriis mõjutab stabiilsuse ja kasvu pakti eeskirjade täitmist ning milline mõju on sel kõigi eurotsooni juhtivate eeskirjade tegelikule täitmisele. Olen veendunud - ja see käib ka finantskriisiga tegelemise kohta - et ELi enda eeskirjade pehmendamine on destruktiivne samm ning seetõttu nõuame me korra Euroopast rääkides loomulikult riigiabi ja konkurentsi direktiivide täitmist, ja see on ka üks kriteerium kõigi finantskriisiga tegelemise ettepanekute hindamisel. Eeskirjad kehtivad nii headel kui ka halbadel aegadel ja need kehtivad kõigi jaoks. Selles osas peab olema absoluutne võrdsus.
<P>
Kommenteerin "Barjäärideta Euroopat”. Jah, nii ongi mõeldud, et sellel on vähemalt kolm tähendust. Sellel on majanduslik tähendus, mis hõlmab siseturu tõkete kaotamist, vaimne või psühholoogiline tähendus, teisisõnu tõkete kaotamine eurooplaste meeltest, mis muidugi on hiljuti liitunud riikide eesmärk, ning viimaks on see väliste tõkete kaotamine, protektsionismi vältimine, maailmakaubanduse tõeline liberaliseerimine kui üks vahend kriisiga toimetulemiseks, ning Washingtoni G20 otsuste tõhusa elluviimise alustamine.
<P>
Tahaksin siin ehk öelda ühe asja, mis mind isiklikult puudutab ja mis on leidnud juba tee meediasse. Václav Havel on raskelt haige ja haiglasse pandud. Tema on mees, kes sümboliseerib nii meie novembri-eelset kui ka novembri-järgset suunda ning seda mitte ainult Tšehhi Vabariigi jaoks - põhimõtteliselt sümboliseerib ta raudse eesriide langemist. Tema oli esimene tšehh, kes pöördus Euroopa Parlamendi poole ja meie kõigi nimel tahan ma talle soovida kiiret paranemist.
<P>
Mul on mõned väga konkreetsed vastused selle auväärse kogu ühele liikmele. Olin liigutatud härra Roučeki murest Tšehhi valitsuse pärast ning võiksin loetleda vähemalt kuus näidet viimase kümne-viieteistkümne aasta jooksul, mil Euroopa Liidu eesistujariigil on olnud palju siseprobleeme, kuid ta on eesistumisega siiski edukalt toime tulnud. Selline oli Belgia Maastrichti lepingu jõustumise ajal, kus konstitutsioonilised muudatused toimusid eesistumist segamata, selline oli Prantsusmaa eesistumise aeg, kui Euroopa Liit laienes, võttes liikmeteks Rootsi, Soome ja Austria, Prantsusmaa aga elas läbi sisemist poliitilist kriisi, selline oli Amsterdami lepingu aeg aastal 1999 Saksamaa eesistumise ajal, kui Gerhard Schröderi ees seisid suured probleemid ja Lafontaine lõpetas suhted oma parteiga, selline oli euro kasutuselevõtmise aeg Hispaania eesistumise ajal, mida juhtis José María Aznar, selline oli Iirimaa eesistumise aeg ning ma võiksin veel rohkem näiteid tuua. Ärge muretsege Tšehhi poliitika siseprobleemide üle; need ei kahjusta Tšehhi eesistumist.
<P>
Tuumaenergia foorumi kohta: me ei saa pidada tuumaenergia üle arutelu, milles vaidlus roheliste, liberaalide, konservatiivide ja nõnda edasi vahel lõpeb pealesunnitud tulemusega. Koostöös Euroopa Komisjoniga organiseeritud tuumaenergia foorum, mis toimub Bratislavas ja Prahas, peaks käivitama uue arutelu julgeoleku, võimaluste, riskide ja vajaduste ning kõigi nende asjade kohta, mis viimastel aastatel on tegelikult pisut tabuteemaks muutunud. Slovaki-Tšehhi tuumaenergia foorumi eesmärgiks on tegelikult selle tabu murdmine. On ilmselge, miks viibib peaminister Fico Ukrainas ja Moskvas; Bulgaaria ja Slovakkia probleemid on kriitilised, sest need riigid sõltuvad täielikult Ukraina gaasitarnetest. Bulgaaria suudab ladustada üksnes kolmandiku gaasi mahust, mida vajab, Slovakkia on juba vähendanud tuhandete äriühingute toodangut, tema soojuselektrijaam Novákys on maha põlenud ja ta kannatab suure kriisi all. Olen iga päev ühenduses Robert Ficoga ning toetan tema missiooni, kuigi ma ei usu, et see praegu võiks edukas olla. Peame olema palju karmimad kahe tegelase suhtes, Ukraina ja Venemaa, Naftohaz ja Gazprom. Peale selle ma arvan, et nii Euroopa Komisjoni kui ka Tšehhi eesistumise järgmised sammud peavad olema palju tõhusamad ja karmimad. Peame otsima vahendeid paljudest tehnilistest probleemidest ülesaamiseks. Pole võimalik, et neid tarneid ei saaks täiesti asjakohatute põhjuste tõttu taastada (see tähendab, tehnilise gaasi kasutust) ja me võtame selles osas edasisi meetmeid.
<P>
Me rääkisime palju Balkanitest ja seonduvatest probleemidest ning selles osas tõstatati palju küsimusi. Härra Peterle teab väga hästi, et Horvaatia liitumisprotsessi peatükkide avamiseks tuleb leida kahepoolne lahendus Sloveenia-Horvaatia vaidlusele. See ei ole Euroopa vaidlus, kuigi see tegelikult hakkab liitumisläbirääkimisi segama. Selles mõttes aitavad ehk mu sidemed kahe peaministri ja kahe presidendiga koos mu isikliku panusega sellesse probleemi lahendada Sloveenia-Horvaatia piiriprobleeme.
<P>
On veel palju, mida tahaksin öelda, kuid püüan teid mitte väga palju kauem kinni pidada. Üritan teie järgmistele menetlustele mitte jalgu jääda. Tahaksin lõpetada, öeldes, et me hindame kõrgelt võimalust kuuluda riikide ühendusse, mis on rajatud väärtustele ja põhialustele, mida meie pärast 1989. aasta novembrit oleme suutnud jälle omaks võtta kui meie enda väärtusi ja eesmärke. Me hindame ka võimalust olla terve selle ühenduse nõukogu eesistujaks. See on midagi nii erakordset, mida minu põlvkond, kes 1989 oli 33 aastane, ei oleks iialgi lootnud oma elus näha. Samuti hindame me asjaolu, et saame tegelda paljude probleemidega. Aga üle kõige väärtustame me sisemist vaba arutelu. See on vabadus, mis võimaldab meil need probleemid sõnastada eri vaatenurkade spektris, mis on nende lahendamiseks vajalik. Võin siin selgelt kuulutada, et Tomas Garrigue Masaryk on öelnud, et "demokraatia on arutelu”. Tahan innukalt käia Tšehhoslovakkia esimese presidendi jälgedes; jään sellele arutelule täielikult avatuks. Tänan teid teie tänase tähelepanu eest ja ootan võimalust teiega jälle kohtuda.
<SPEAKER ID="077" NAME="José Manuel Barroso">
komisjoni president. - Proua juhataja, see on olnud väga huvitav arutelu ning mind julgustab väljakutsete ühine mõistmine ja, üldistavalt öeldes, Tšehhi eesistumisele ülesnäidatud toetus. Väljendan veel kord oma soovi teha meie Tšehhi sõpradega lojaalset, konstruktiivset ja parimast vaimust kantud koostööd. Nende edu on ka Euroopa edu.
<P>
Nagu mõned teist on rõhutanud, on see viimane eesistumine enne Euroopa Parlamendi valimisi. Ma arvan, et on väga oluline, et me kõik näitaksime nende kuude jooksul, kui asjakohased on kõik meie institutsioonid meie kodanike heaolule, õitsengule ja solidaarsusele.
<P>
Suhtlemine on väga tähtis ja seda ei saa teha üksnes Euroopa institutsioonid või ainult liikmesriigid. Peame tegema seda üheskoos tõelises partnerluse vaimus, kuna palju nende kuude jooksul toimuvast on väga oluline Euroopa tuleviku jaoks ning samuti kõikjal üle Euroopa meie institutsioonidele osutatava lugupidamise jaoks.
<P>
Tahaksin kasutada seda aega mõnele mulle esitatud konkreetsele küsimusele vastamiseks, eriti energia osas. Jah, meil on tarvis gaasi julgeoleku direktiiv väga kiiresti läbi vaadata. Komisjon ütles seda, esitledes eelmise aasta novembris oma energiastrateegia läbivaatamist, ning me töötame nii kiiresti kui võimalik, et esitada Euroopa Parlamendile ja nõukogule võimalikult varsti õigusakti ettepanek. Jah, me vajame Euroopa energiajulgeoleku osas suuremat solidaarsust ja kiiremat progressi. See oli meie hiljuti esitatud energiastrateegia läbivaatamise põhiolemus.
<P>
Tahaksin kasutada seda aega, et taas paluda kõigil liikmesriikidel ja Euroopa institutsioonidel aktiivsemalt Euroopa energiasolidaarsuse mehhanismide kallal töötada. Jah, me vajame ka investeeringute suurendamist energia infrastruktuuri, ühendussõlmedesse ja energiatõhususse. Sellepärast ongi nii eluliselt tähtis, et need 5 miljardit ühenduse eelarvest selleks otstarbeks määrataks.
<P>
Pöördun teie poole, parlament ja eesistujariik Tšehhi Vabariik, et viiksite selle ellu nii pea kui võimalik. Jah, majanduse taastamine tuleb ühitada targa rohelise kasvuga, kui tahame kriisist välja tulla tugevamatena. Oleme juba esitanud ettepanekud kasutada sel eesmärgil struktuurifonde. Rahalisi vahendeid on tarvis energiatõhususeks ja energiavõrkude vastastikuseks sidumiseks ning rahvuslike stimuleerimiskavade koordineerimisega saame kooskõlas Euroopa Nõukogu otsustega joondada selles suunas ka riikide jõupingutused.
<P>
Lubage mul veel öelda, et majanduskriisist väljatulek ja Euroopa jätkusuutliku kasvu rajale tagasi seadmine nõuab ka ühenduse võrdsete võimaluste reeglite austamist. Euroopas on tarvis lihtsamaks muuta nii meeste kui ka naiste osavõtt majandusest, samuti aidata ühitada perekonna- ja tööelu.
<P>
Paar sõna ka Lissaboni lepingu kohta, mida paljud teist nimetasid: me vajame seda lepingut rohkem kui kunagi varem, ratifitseerituna kõigi liikmesriikide poolt. Jah, me peame austama kõiki rahvuslikke ratifitseerimisprotsesse, aga kui valitsus on riigi nimel lepingule alla kirjutanud, võtab ta pühaliku kohustuse leping jõustada.
<P>
(Aplaus)
<P>
Paljud teist rääkisid Tšehhi eesistumisest ja kui tähtis see on. Nagu ütlesid mõned teist - härra Nassauer, härra Brok ja teised - juba see fakt ise, et meil on eesistujariigiks Tšehhi Vabariik, on väga suure tähtsusega sündmus. See on esimene kord, kui endine Varssavi pakti riik on saanud vastutuse juhatada Euroopa Nõukogu. Kui mõtlete selle peale, kui suur saavutus see on, et 20 aastat pärast raudse eesriide langemist on Tšehhi Vabariik Euroopa Nõukogu eesotsas ning peaminister Topolánek ja asepeaminister Vondra teevad selle vastutuse jagamisel koostööd. Usun täielikult sellesse, mida tegema hakkate.
<P>
Lubage mul jagada teiega kogemust, mille sain eelmisel aastal Portugali eesistumise ajal. Portugali peaminister Socrates ja mina olime Zittaus, Tšehhi Vabariigi, Poola ja Saksamaa vahelisel piiril, ja ma nägin emotsiooni, mida peaminister Topolánek sel hetkel tundis. See piir Euroopa kahe poole vahel, mis meid Euroopas kord lahutas, on nüüd kõigi nende riikide eurooplaste vaba liikumispunkt. See oli suur hetk ja suur saavutus, mille üle peaksime uhkust tundma. Sellepärast usun ma tõepoolest, et on oluline kaitsta meie väärtusi, et muuta see eesistumine edukaks.
<P>
Mõned teist ütlesid, et on tähtis, et Tšehhi Vabariik oleks edukas, sest see on väike riik. Ma vabandan, kuid Tšehhi Vabariik ei ole väike riik, isegi Euroopa mõistes mitte. Tegelikult on see mõnikord märk alaväärsuskompleksist pidada mõnda meie liikmesriikidest väikeseks riigiks. Lubage mul teile öelda, et - nagu ütles Paul-Henri Spaak, üks Euroopa projekti rajajatest - Euroopa Liidus ei ole enam suuri ja väikesi riike; kui soovite, ükski neist pole suur: probleemiks on see, et mõned neist pole seda veel märganud.
<P>
Tegelikult, kui vaatame ülejäänud maailmale - kui näeme Ameerika võimsust kaitsejõu ja tehnoloogia osas; kui näeme Venemaa tohutuid geograafilisi mõõtmeid; kui näeme Hiina ja India tohutuid geograafilisi mõõtmeid - kas saame siis öelda, et Euroopas on suuri riike?
<P>
Euroopas ei ole enam suuri riike. Kõik on suur väärikuse mõttes. Euroopa Komisjoni jaoks on kõik liikmesriigid täpselt ühtmoodi väärikad, aga kui tahame suur olla maailma maastaabis, siis on tarvis, et Euroopa Liit oleks tugev. Me peame ühiselt tegutsema; me peame kasutama oma institutsioonide mõjuvõimu ja kui me siis niiviisi ühiselt tegutseme, saavutame maailmas häid muudatusi. Sellepärast on meil tarvis Lissaboni lepingut. Sellepärast on meil tarvis ühist eesmärki. Sellepärast on meil tarvis tugevaid institutsioone. Soovin eesistujariigile Tšehhi Vabariigile kõike kõige paremat.
<P>
(Kestev aplaus)
<SPEAKER ID="078" NAME="Juhataja">
Arutelu on lõppenud.
<P>
Järgneb hääletus.
<P>
Kirjalikud avaldused (artikkel 142)
<SPEAKER ID="079" NAME="Gerard Batten  " AFFILIATION="IND/DEM">
kirjalikult. - Mõned meist ootavad väga president Klausi pöördumist veebruaris. Kui värskendav on kuulata kedagi, kellel on piisavalt intellekti ja ausust, et kahelda veel ühtsema Euroopa Liidu ideoloogilistes ortodoksiates ning kliimamuutuses.
<P>
President Klausil on üsna õigus, kui ta võrdleb Euroopa Liitu Nõukogude Liiduga. Mu sõber, kangelaslik vene dissident Vladimir Bukovski ütleb Euroopa Liidu kohta: "Ma olen elanud teie tulevikus ja see ei toimi.” Härra Bukovskil on täitsa õigus, EL on kommunismi pehme vorm.
<P>
Saame vaid loota, et eesistujariik Tšehhi Vabariik on suure Euroopa projekti suhtes pisut skeptilisem kui mõned eelmised eesistujariigid. Üks asi, mida tšehhid saavad teha, on lükata Lissaboni lepingu ratifitseerimist edasi kuni Iirimaa teise referendumini. Kui siis iirlased hääletavad jälle läbikukkunud konstitutsiooni vastu, saavad tšehhid tunnustada ainsa ELi rahvuse demokraatlikku otsust, kellele lubati referendum, ning lepingu peatada, hoidudes selle ratifitseerimisest. Loodame, et president Klaus on mees, kes seda teeb.
<SPEAKER ID="080" NAME="Alessandro Battilocchio  " AFFILIATION="PSE">
kirjalikult. - Tänan, proua juhataja, ning ma edastan Tšehhi Vabariigile oma siirad soovid, et nende töö õnnestuks. Selle eesistumise alguses ei ennusta märgid head: see fundamentaalne euroskeptitsism, mis on olnud hiljutises minevikus aluseks paljudele tšehhi tegudele (nagu näiteks siiani ratifitseerimata Lissaboni leping), ei paku lohutust isegi optimistidele. Nõukogu ametisoleva eesistuja tehtud avaldus Gaza küsimuses demonstreerib samuti institutsioonilise tunde puudumist: seisukohad oleks tulnud kooskõlastada ülejäänud 26 liikmesriigiga. Peale selle saadab väga halbu signaale kohtumise ebaõnnestumine Euroopa Parlamendi Sotsiaaldemokraatide fraktsiooniga: kunagi varem pole juhtunud, et nõukogu ametisolev eesistuja poleks leidnud aega dialoogi pidamiseks parlamendi suure poliitilise fraktsiooniga. Proua juhataja, me loodame, et meid üllatab tulemusrikas autoriteetne tegevus: sellisel juhul jätkub meil kuue kuu lõppedes intellektuaalset ausust seda tunnustada.
<SPEAKER ID="081" NAME="Ilda Figueiredo  " AFFILIATION="GUE/NGL">
kirjalikult. - Eesistujariik Tšehhi Vabariik seadis üles kolm prioriteeti: majandus, energia ja välissuhted. Niisiis järgis Tšehhi eesistumiskava esitlemine juba tuntud rada, kuid sellel olid ka mõned iseärasused, eriti seoses Lissaboni lepingu ratifitseerimisega. Tšehhi peaminister kinnitas vajadust respekteerida Iiri kodanike suveräänsust. Ta isegi kaalus mõtet, et kui Tšehhi Vabariigis toimuks referendum, oleks tulemus arvatavasti samasugune nagu Iirimaal, tunnistades, et lepingu eelnõu võidakse tagasi lükata.
<P>
Venemaa ja Ukraina vahelise gaasikriisi puhul pidas ta süüdlaseks mõlemat riiki, rõhutades nende tegevuse majanduslikke, strateegilisi ja poliitilisi põhjuseid, ning toetas Euroopa Liidu suuremat sekkumist, kuid ei esitanud eriti palju konkreetseid ettepanekuid.
<P>
Sotsiaal-majanduslike küsimuste osas ei tulnud ta välja millegi erinevaga, mis tähendab neoliberaalse seisukoha säilitamist, Euroopa Parlamendi poolt tagasilükatud ettepanekuid tööajadirektiivi, stabiilsuse ja kasvu pakti ning neoliberaalse Lissaboni strateegia kohta, ning ta ignoreeris majanduskriisi ja selle tõsiseid tagajärgi sotsiaalses mõõtes.
<P>
Peale selle ei öelnud ta niisama hästi kui mitte midagi sõjakuritegude kohta, mida Iisrael jätkab palestiinlaste vastu, ja me taunime seda.
<SPEAKER ID="082" NAME="Genowefa Grabowska  " AFFILIATION="PSE">
kirjalikult. - Tšehhi eesistumine toimub terve ELi jaoks keerulisel ajal. Finantskriis, energiakriis ja majanduslangus on suurem katsumus kui kunagi varem liidu viiekümne kuue aasta pikkuses ajaloos. Ning lisaks sellele on meil juunis Euroopa Parlamendi valimised ning viimane sõjaline konflikt Gaza sektoris. Minul isiklikult on kahju, et tšehhidel ei ole oma töö tegemiseks sobivaid vahendeid. Mul on kahju, et ELi reformiv Lissaboni leping ei ole tegelikkus.
<P>
See on põhjus ühtse välispoliitika puudumisele: puudub otsuste langetamise süsteem ning liikmesriigid pole energiasolidaarsuse põhimõttega omavahel seotud. Ja selles on suuresti süüdi president Vaclav Klausi vaated kliimamuutusele, ELi reformile ja eurole, mis on veidrad, kui mitte vaenulikud. Seetõttu pöördun ma Tšehhi valitsuse ja peaminister Mirek Topoláneki poole, et piiraksite nii palju kui võimalik Klausi avalikke kuulutusi ELi asjade kohta. See tuleb talle endale kasuks ning on ka meie ühistes huvides.
<P>
Tšehhi "kolme E” prioriteedid - majandus, energia ja välissuhted - on kokkuvõte Euroopa vajadustest. Sellepärast usun ma, et saavad tõeks härra Schwarzenbergi lubadused, et tšehhid lükkavad Euroopa asju märkimisväärselt edasi ning et nad ei taha olla klassi tagumises otsas. Soovin kõigest südamest meie lõunanaabritele edukat eesistumist!
<SPEAKER ID="083" NAME="Gábor Harangozó  " AFFILIATION="PSE">
kirjalikult. - Majanduse taastamisplaan - mis kiideti heaks detsembris - on suur samm õiges suunas, et hakkama saada praeguse majanduslangusega. Nüüd tuleb selle konkreetseid valdkondi kiiresti ja tulemusrikkalt rakendada. Selles suhtes peaks liit suurendama oma jõupingutusi, et lihtsustada juurdepääsu olemasolevatele ressurssidele. Sellepärast peaksime - kuni taastame oma finantsturu kindlust - eelkõige parandama ja lihtsustama meetmeid struktuuri- ja ühtekuuluvusfondide rakendamise kiirendamiseks. Ühtekuuluvuspoliitika on liidu solidaarsuse parim instrument ning selle roll nii suure ülemaailmse kriisi negatiivsete mõjudega tegelemisel on muidugi põhiline. Peale selle lubage mul tervitada Tšehhi eesistumise prioriteetide hulgas soovi alustada komisjoni teatistega paralleelselt arutelu ebasoodsamate piirkondade uue määratlemise üle. Nende piirkondade parem piiritlus aitab tõesti kaasa nende vajaduste paremale määratlemisele ning edendab nende arengupotentsiaali, aidates seega kaasa terve liidu sotsiaalse, territoriaalse ja majandusliku ühtsuse eesmärkide saavutamisele. Peame kahtlemata jätkama oma jõupingutusi, et vältida kriisi kahjulikke tagajärgi mitte ainult majandusele, vaid ka meie kodanikele, peamiselt kõige haavatavamatele.
<SPEAKER ID="084" NAME="Mieczysław Edmund Janowski  " AFFILIATION="UEN">
kirjalikult. - Tahaksin tänada eesistujat Mirek Topolánekit Tšehhi eesistumise prioriteetide esitamise eest. Kolm E-d - majandus, energia ja Euroopa maailmas, mis moodustavad ühenduse nõukogu eesistumise raamistiku, kannatavad ettekavatsematult lisandunud välissündmuste tõttu: Gaza ja gaas.
<P>
Gaza konflikti probleemil on poliitiline mõõde. Siiski on see praegu niivõrd militariseerunud, et esiplaanile tõusevad humanitaarküsimused. Seal surevad inimesed! Mitte ainult Hamasi sõdurid, kes sõjalise konflikti valla päästsid, vaid süütud lapsed, naised ja mehed. EL peab koos ÜROga tegema kõik võimaliku, et sellele verisele konfliktile lahendus leida. Juudid ja palestiinlased suudavad küll rahulikult külg külje kõrval elada. Palun olge järeleandmatud oma püüetes seda eesmärki saavutada.
<P>
Gaasikriis on tabanud paljusid Euroopa riike. Kahe äriühingu vaheline vaidlus, millest üks Venemaalt ja teine Ukrainast, on lumepallina kasvanud kahe riigi vaheliseks vaidluseks. Selle tulemusel kannatavad nüüd märkimisväärselt paljud kodanikud paljudes riikides ja nende energiavarustus on keset kibedat talve ära lõigatud. Tulemuseks on ka märkimisväärsed majanduskahjud, kuna gaasi on tarvis ka tööstusele. Sellepärast on ülim aeg kehtestada üleliiduline õli- ja gaasisüsteem, mida varustatakse eri allikatest. Peame kiiresti ka uusi energiaallikaid otsima ning kasutama kaasaegseid meetodeid söe gaasistamiseks. Poola astub selles suunas samme.
<P>
Soovin meie Tšehhi sõpradele südamest edu, et ELi eesmärgid viljakandvaks muuta.
<SPEAKER ID="085" NAME="Magda Kósáné Kovács  " AFFILIATION="PSE">
kirjalikult. - Eesistujariik Tšehhi Vabariik leiab end keerulisest olukorrast. On raske võtta esimest korda üle võimuohje eesistujariigilt, mis, olles end tugevalt maksma pannud Euroopa ühe liikumapaneva jõuna, on tüürinud liidu laeva juba mitu korda. Tšehhide olukord on keeruline, sest finantskriis hakkab alles nüüd tuntavat mõju avaldama kõikjal Euroopas. Ja see on keeruline, sest nad peavad võitlema mitte ainult ekstreemsete euroskeptikutega parlamendis, vaid ka kõrgetasemeliste poliitikutega oma kodumaal.
<P>
Siiski näib Tšehhi eesistumiskava olevat niisugune, mis püüab hoida Euroopa Liitu korralikult tasakaalus. Deviisi "Barjäärideta Euroopa” kõrgelennulise eesmärgiga asetab see esirinda mitte üksnes probleemi, kuidas tulla toime majanduskriisiga, vaid ka kuidas tõhusalt kindlustada ELi pikaajalisi põhimõtteid. Tšehhi Vabariik on esimene Ida- ja Kesk-Euroopa piirkonna riik, mis koondab kõiki ELi uue liikmesriigi tunnusjooni. Järelikult püüab Tšehhi eesistumiskava proportsionaalselt esindada uute liikmesriikide vajadusi.
<P>
Meil on hea meel, et eesistujariik vastuseks majanduskriisile keskendub sisemise tööjõu arendamisele ja vertikaalse mobiilsuse edendamisele.
<P>
Samas tahaksin juhtida eesistujariigi tähelepanu eelkõige vajadusele parandada kõige vähem arenenud piirkondade ja romide rahvusvähemuse olukorda. Need on tõepoolest Euroopa taseme sotsiaalsed ja majanduslikud probleemid, mis ületavad riigipiire.
<P>
Sisserännanud tööliste kasutamise kõrval saab ELi rahvastiku vananemist ja selle tulemusel tekkinud sotsiaalseid pingeid pikaajalises perspektiivis juhtida, arendades sisemist tööjõudu, mida esindavad need, kes oma teadmiste ja oskustega pole konkurentsivõimelised.
<SPEAKER ID="086" NAME="Iosif Matula  " AFFILIATION="PPE-DE">
kirjalikult. - Ma tahan Tšehhi Vabariiki Euroopa Liidu nõukogu eesistumise ülevõtmise puhul õnnitleda. Tahaksin väljendada oma tunnustust ka faktile, et suudeti visandada 18 kuu kava koostöös Prantsusmaaga, kes oli eelmisena ELi nõukogu eesistujariigiks, ja Rootsiga, kes aasta teises pooles eesistumise üle võtab.
<P>
Väljakutsed, mis kerkisid selle eesistujariigi ette kohe tööd alustades, nagu sõda Gazas, Venemaa gaasivarustuse häired, rääkimata juba ülemaailmsest majanduskriisist, on kinnitanud fakti, et Tšehhi Vabariigi kindlaksmääratud prioriteedid on täiesti asjakohased.
<P>
Kolmest väljakuulutatud Tšehhi eesistumise prioriteedist, energia, majandus ja Euroopa maailmas, tahaksin pöörduda energia aspekti poole. Mina isiklikult tunnen, et Euroopa vajab ühtset energiapoliitikat, nii et oleks ära hoitud ülemäärane sõltuvus ühe piirkonna allikatest.
<P>
Selles suhtes toetan ma vajadust arendada suhteid uute tarnijatega, samuti investeerimise tähtsust energiatootmise tavatutesse tehnoloogiatesse. Meil on tarvis parandada transpordi infrastruktuuri ja pühendada vajalikku tähelepanu Nabucco torujuhtme ehitamisele. Usun samuti, et on eluliselt tähtis lühendada menetlusi selliste projektide käikulaskmiseks, mille eesmärk on alternatiivsete ja tavatute energiaallikate leidmine.
<SPEAKER ID="087" NAME="Mary Lou McDonald  " AFFILIATION="GUE/NGL">
kirjalikult. - Euroopa Nõukogu suutmatus tegelda Lissaboni lepingule Iirimaa öeldud "ei” taga peituvate tegelike probleemidega teeb võimalikuks veel teisegi "ei”-hääletuse.
<P>
Mõistes, et teine "ei”-hääletus on reaalne väljavaade, püüab Tšehhi eesistumine end ette valmistada juhuks, kui Lissaboni leping ei peaks jõustuma. Ta püüab ette valmistada varuplaani uue komisjoni valimiseks Nizza lepingu eeskirjade kohaselt. Esitatud idee valida 26 volinikust koosnev komisjon pluss Euroopa välis- ja julgeolekupoliitika kõrge esindaja 27ndast liikmesriigist on vaid üks võimalik viis selle küsimusega tegelemiseks.
<P>
Inimesed kogu ELis mõistavad, et Lissaboni leping ei ole imerohi, millena seda paljud kõige tulisemad toetajad püüavad näidata. Otse vastupidi: see süvendaks meie ees seisvaid majandus- ja sotsiaalprobleeme.
<P>
Gaza kriisi puhul on Tšehhi eesistumise reageering vajalikust väga kaugel. EL peab võtma kooskõlastatud meetmeid ümberpiiratud palestiinlaste õiguste toetamiseks ning püüdma seda verevalamist lõpetada.
<SPEAKER ID="088" NAME="Rareş-Lucian Niculescu  " AFFILIATION="PPE-DE">
kirjalikult. - Tšehhi Vabariigi ees, mis võttis üle Euroopa Liidu Nõukogu eesistumise 1. jaanuaril 2009, samuti nagu teistegi ELiga 2004. aastal ja hiljem ühinenud riikide ees, seisavad probleemid, mis on seotud suure hulga elumajade soojusisolatsiooni ohtliku seisundiga.
<P>
Me peaksime meeles hoidma järgmist: märkimisväärset energiasäästu ja elanike makstavate küttekulude vähendamist, mida võib saavutada nende hoonete küttesüsteemide renoveerimisega, samuti piiratud võimalusi kasutada sellesse piirkonda investeeritud struktuuri- ja ühtekuuluvusfonde. Seepärast arvan, et eesistuja Tšehhi Vabariik peaks selle küsimuse oma prioriteetide hulka võtma.
<P>
Teiseks, Euroopa vahistamismääruse kohta on Tšehhi Vabariik teinud avalduse, mis põhineb raamotsuse artiklil 32, selles osas, et kohaldab üleandmiskorda üksnes tegude puhul, mis on korda saadetud pärast 1. novembrit 2004. Samasuguseid eeskirju kohaldatakse ka teistes Euroopa riikides. Selletaolised juhtumid õõnestavad kodanike usku kuritegevusega võitlemise Euroopa poliitika tulemuslikkusse. Nõukogu eesistumise ajal on Tšehhi Vabariigil hea võimalus need avaldused uuesti läbi vaadata.
<SPEAKER ID="089" NAME="Athanasios Pafilis  " AFFILIATION="GUE/NGL">
kirjalikult. - Tšehhi peaministri ja Euroopa Komisjoni presidendi mõtteavaldused ning Euroopa Parlamendis toimunud üldine arutelu Tšehhi eesistumiskava kohta on tulemuseks ELi eelmiste eesistujariikide ühisele rohujuure-vastasele poliitikale. Nad on välja saatnud sõnumi, et kapitali rünnak töölistele, rohujuure-klassidele, jätkub järelejätmatult. ELi imperialistlik roll tugevneb, kuna eesistujariik Tšehhi Vabariik võttis vaevaks demonstreerida kohe ametisse astumise hetkel oma toetust Iisraeli kuritegelikule imperialistlikule rünnakule Gaza sektoris ja seadustada Palestiina rahva barbaarset mahanottimist, saades USA täieliku toetuse ning järgides USA/NATO/EE plaani "Uus Kesk-Ida”.
<P>
Tšehhi eesistumiskava annab märku rohujuure-vastaste rünnakute jätkuvast intensiivistamisest ELi poolt, et nihutada kapitalistliku süsteemi kriisi mõjud töölisklassile ja vaestele rohujuure-klassidele, ELi kasvavast agressioonist rahva vastu ning oma suutlikkuse tõstmisest sõjaliseks sekkumiseks kogu maailmas.
<P>
Rahval on tarvis ELi agressioonile vastata omapoolsete rünnakutega. Vastupanuliikumine, allumatus ja ELi reaktsioonilisest poliitikast lahkulöömine, EList endast lahkulöömine on rahva jaoks edasiviiv tee.
<SPEAKER ID="090" NAME="Maria Petre  " AFFILIATION="PPE-DE">
kirjalikult. - Tahaksin alustada oma kõnet, tõstatades jälle idee, millest kõnelesin esmaspäeval täiskogu istungi avamise ajal. Te olete eesistujariigiks perioodil, millel on meie jaoks eriline tähendus. Tänavu täitub 20 aastat raudse eesriide langemisest. Ma ütlesin esmaspäeval, et meie jaoks, aga eelkõige miljonite kodanike jaoks, kes on meid siia saatnud, on need 20 aastat märkinud ühest küljest ooteperioodi ja teisest küljest tunnustamist. Võib-olla oli see meie puhul loomulik, et me ei suutnud kiiremini põgeneda 50 aasta koorma eest, mis lahutas meid ülejäänud Euroopast.
<P>
Tahtsin teha vahemärkuse, et õnnitleda teid kolmanda prioriteedi, Euroopa maailmas, kavasse võtmise puhul, aga eriti sel puhul, et tegelete idapartnerluse kui prioriteediga. Meie kahe riigi, Rumeenia ja Tšehhi Vabariigi ajaloos on kaks tugevat ühisjoont: 1968 ja siis Praha Kevad, mis oli meie, ülimalt julma kommunistliku diktatuuri alla surutud rumeenlaste jaoks valgusekiireks, mis juhtis meid vabaduse rajale.
<P>
Rumeenia parlamendiliikmena tahaksin paluda teid anda idapartnerlusele asjakohane, konkreetne sisu. Selles piirkinnas on miljoneid kodanikke, kes vajavad selle lootuse taassüütamist, käies nüüd eelolevatel kuudel jälle sümboolselt läbi Praha Kevade sündmused. Nii teil kui ka minul on võimalus suurepäraselt mõista selle ootuse kaalu.
<SPEAKER ID="091" NAME="Czesław Adam Siekierski  " AFFILIATION="PPE-DE">
kirjalikult. - Meie ees seisab nüüd kuus kuud Euroopa Liidu Nõukogu Tšehhi eesistumist, eesistumist, mis ei saa olema kerge, nagu on juba selgunud. Kaks peamist kriisi, millega meil tuli viimastel nädalatel tegelda, näitavad meile, et Euroopa Liidu juhtimine hõlmab mitte ainult hoolikalt ettevalmistatud kavasid, vaid eelkõige suutlikkust rasketele probleemidele kiiresti ja asjakohaselt reageerida. Seda peaks meeles hoidma iga liikmesriik, kes valmistub ELi nõukogu eesistumist üle võtma.
<P>
Tšehhi eesistumine järgneb väga dünaamilisele ja ambitsioonikale Prantsuse eesistumisele. Pole tõenäoline, et neid kaht ei hakataks võrdlema. Minu arvates on Tšehhi asutused siiski tööks hästi ette valmistatud ning Tšehhi eesistumine saab olema näiteks, kuidas isegi väike riik, kes on liitunud ühendusega hiljuti, on suuteline seda asjakohaselt juhtima. Ning teda ei takista isegi poliitilised erimeelsused kodusel areenil.
<P>
Tahaksin pöörduda eesistujariigi poole palvega, et ta pühendaks osa oma tähelepanust igapäevaprobleemidele. Laiahaardeline ambitsioonikas kava on tähtis ja vajalik, kuid jääb väga sageli tavakodanikele kaugeks. Ning on oluline, et praegu, parlamendivalimiste eelõhtul, Euroopa Liidu inimesed tunneksid, et ühendus on loodud nende jaoks, oma kodanike jaoks, et see eksisteerib nende igapäevase elu parandamiseks. Nii et - jah suurtele visioonidele, aga läbi igapäevaelu prisma.
<P>
Soovin teile edu!
<SPEAKER ID="092" NAME="Petya Stavreva  " AFFILIATION="PPE-DE">
kirjalikult. - Tšehhi Vabariik võtab ELi juhtimise enda kätte ajal, mil Euroopa ees seisavad ülemaailmse finantskriisi, Venemaa gaasitarnete katkestamise ja Gaza konflikti probleemid.
<P>
Usun, et Tšehhi eesistumise ambitsioonikas kava saavutatakse tiheda koostöö kaudu Euroopa Parlamendi ja Euroopa Komisjoni vahel. Euroopa peab jätkama aktiivse seisukoha võtmist kõigi punktide kohta ELi kodaniku agendas. Praegusel hetkel on eriti päevakajaline energiajulgeoleku teema ja kõigi liikmesriikide jõupingutusi on tarvis suurendada. Venemaa gaasi tarnimise häired Euroopa tarbijatele miinustemperatuuri juures, mis on Euroopa halvanud, lisavad energiasõltumatuse kontseptsioonile uue mõõte. See kriisiolukord tekitab vajaduse vähendada liikmesriikide sõltuvust Venemaa gaasitarnetest ning otsida alternatiive.
<P>
Ühinenud Euroopa kodanikud ootavad, et eesistujariik Tšehhi Vabariik võtaks aktiivse hoiaku ja asuks lahendama sede probleemi, mis juba tükk aega tagasi on läinud kaugemale Venemaa ja Ukraina vahelisest kaubandusvaidlusest.
<P>
Ma soovin eesistumisele igakülgset edu.
<SPEAKER ID="093" NAME="Theodor Dumitru Stolojan  " AFFILIATION="PPE-DE">
kirjalikult. - Ma tervitan fakti, et Tšehhi eesistumine on üheks oma prioriteediks valinud energiaküsimuse.
<P>
Viimaste nädalate vastuvõetamatud sündmused seoses maagaasi tarnimisega ELi teatavatesse liikmesriikidesse on taas demonstreerinud vajadust Euroopa energiapoliitika järele, mida rakendatakse selgelt sõnastatud Euroopa projektide kaudu ja toetatakse Euroopa fondidest. ELi maagaasi siseturg saab normaalselt toimida üksnes koos kiiresti arenevate maagaasi ladustamisrajatistega, sealhulgas vedelgaasi jaoks, ning Nabucco projekti rakendamise kiirendamise abil.
<SPEAKER ID="094" NAME="Margie Sudre  " AFFILIATION="PPE-DE">
kirjalikult. - Tahaksin saata oma parimad soovid Tšehhi valitsusele, kes on liidu nõukogu eesistujaks nii tundlikes tingimustes, mis on tekkinud ta siseriikliku poliitilise olukorra ja eriti murettegeva rahvusvahelise konteksti tõttu.
<P>
Tšehhi eesistumine peab olema otsustav ja dünaamiline, samamoodi nagu oli eelmise kuue kuu jooksul Nicolas Sarkozy kehastatud eesistumine, et aktiivselt tegutseda viivitamatu relvarahu nimel Gazas ja säilitada tugevat poliitilist hoogu, võttes aluseks koos Prantsusmaa ja Rootsiga kavandatud ettevalmistava töökava, mis sellega nõukogu eesotsas toime tuleb.
<P>
Majanduskriisiga silmitsi seistes tuleks viivitamata kohaldada 27 liikmesriigi poolt vastu võetud koordineeritud taastamiskava, et kaitsta tööstust, konkurentsivõimet ja Euroopa töökohti. Euroopa mängib kriisi lahendamises olulist osa ja Tšehhi eesistumine peab aitama seda tõestada.
<P>
Ma tervitan Tšehhi peaministri võetud kohustust, et tema kodumaa ratifitseerib Lissaboni lepingu selle eesistumise lõpuks. Euroopat nõrgestavast majanduslikust, diplomaatilisest ja institutsioonilisest kriisist sõltub ainult viimase lahendus üksnes eurooplastest. Tšehhi eesistumine peab võimaldama liidul seda edu saavutada, et tagada meie kaaskodanike tulevikuväljavaated.
