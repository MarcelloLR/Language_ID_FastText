<CHAPTER ID="004">
Munakanade heaolu (arutelu) 
<SPEAKER ID="070" NAME="Juhataja">
Järgmine päevakorrapunkt on arutelu Paolo De Castro põllumajanduse ja maaelu arengu komisjoni nimel komisjonile esitatud suuliselt vastatava munakanade heaolu käsitleva küsimuse üle - B7-0657/2010).
<SPEAKER ID="071" NAME="Paolo De Castro" LANGUAGE="IT">
Austatud juhataja! Lugupeetud volinik! Head kolleegid! Täna on tähtis võimalus arutada põllumajandusloomade heaolu kaitsmise strateegilist küsimust. 1. jaanuaril 2012. aastal jõustuvad nõukogu direktiivi 1999/74/EÜ tingimused, milles sätestatakse kanade kaitse miinimumnormid, mis võrduvad tavapäraste täiustamata puuride kui munatootmises kasutatava süsteemi kaotamisega. See loomade majutamise meetod keelustatakse paremat loomade heaolu tagavate loomapidamissüsteemide kasuks.
<P>
Austatud juhataja! Mul on värskelt meeles Euroopa Liidu Nõukogu põllumajanduskohtumine, mis toimus 19. juulil 1999. aastal. See oli tähtis päev, mil aitasin enda riigi esindajana (olin toona Itaalia põllumajandusminister) kaasa selle tähtsa direktiivi heakskiitmisele, hääletades selle poolt.
<P>
Nüüd - aasta pärast uue õigusakti pöördumatut jõustumist, näitavad andmed, et Euroopa tootjad kavatsevad oma tootmissüsteemi kohandada, kuid see ei toimu raskusteta. Meil on vaja, et komisjon võtaks konkreetse kohustuse kaitsta loomade heaolu, kaitsta tootjaid, kes on oma loomapidamissüsteemi kohandanud vastavalt nõukogu direktiivile 1999/74/EÜ, ning samal ajal tõhusalt tagada uue õigusakti vastuvõtmine, vältides moonutusi turukonkurentsi mõttes.
<P>
See on põhjus, miks tundsin koos oma kaasparlamendiliikmetega, et see tähtis teema tuleb lisada põllumajanduse ja maaelu arengu komisjoni - mida mul on au juhtida - tegevuskavasse. Viimastel kuudel tehtud tõsise töö, millesse olid kaasatud parlamendifraktsioonid, tulemuseks oli 2010. aasta 28. oktoobri suuliselt vastatav küsimus, milles esitatakse komisjonile kolm tähtsat küsimust.
<P>
Esiteks - aruandmine uue õigusakti rakendamise kohta liikmesriikides.
<P>
Teiseks - liikmesriikide võetavad meetmed, et tagada vastavus direktiivi tingimustega, ning vajaduse korral kompromissi tegemine ettevõtetega, kes on näidanud üles ehtsat kohandamissoovi.
<P>
Viimaseks - vastuvõetavad meetmed ja tagatised, et vältida lähiaastatel munaturgudel kriise ja ennetada ebaausat konkurentsi kolmandatest riikidest, mis ei ole kohustatud järgima Euroopa siseturul Euroopa Liidu direktiivi.
<P>
Need on küsimused, millele ootame komisjonilt konkreetseid ja lõplikke vastuseid. Viimaseks palume volinikul tagada läbipaistvam turg, mis oleks kooskõlas nn eeskirjade vastastikkuse ideega, et Euroopa Liidu kohaldatavate loomaheaolu standardite puhul toimuks suurem rahvusvahelisel tasandil ühtlustamine.
<P>
Sellele küsimusele, mida me õigusloome protsessi algusest saadik oleme oma komisjonis korduvalt arutanud, lahenduse leidmine on hädavajalik, et vältida Euroopa loomade heaolu nimel tehtud pingutuste - meie pingutuste, volinik - kasutuks osutumist, sest turg ei suuda tunnistada toiduainetega seotud sotsiaalseid väärtuseid. Peame vähendama moonutusi, mis tekivad seeläbi, et Euroopa eeskirjade süsteemist välja jäävad tootjad suurendavad tänu väiksematele piirangutele oma konkurentsivõimet.
<P>
Austatud juhataja! Ettepaneku võtta vastu resolutsioon munakanade heaolu kohta, mille üle me täna hommikul hääletame, vastuvõtmine võiks olla esimene tähtis samm selles suunas.
<SPEAKER ID="072" NAME="Androulla Vassiliou">
komisjoni liige. - Austatud juhataja! Alustuseks ütlen, et volinik Dalli palus mul enda nimel vabandust paluda, et ta ei saa isiklikult kohal viibida, kuid mul on hea meel loomade heaolu ja tervise eest vastutanud endise volinikuna küsimusele vastata.
<P>
Tahaksin komisjoni nimel rõhutada, et 1999. aastal vastuvõetud tavapäraste puuride keeld kujutab endast tähtsat edasiminekut loomade heaolus Euroopa Liidus. Lisaks on see kutsunud kogu maailmas esile intensiivseid arutelusid. Tahaksin esile tõsta ka seda, et munakanade kaitset käsitlevate ELi õigusaktide rakendamise eest vastutavad peamiselt liikmesriigid.
<P>
Komisjon teeb kõik endast oleneva, et jälgida õigusaktide jõustamist liikmesriikides, kasutades selleks muu hulgas komisjoni ekspertide kontrolle ja andmeid, mida liikmesriigid peavad igal aastal esitama komisjoni konkreetselt loomade heaolu kontrolle põllumajandusettevõtetes käsitleva otsuse alusel.
<P>
Eelmisel kuul, 2010. aasta novembris, esitas 24 liikmesriiki komisjonile ametlikud andmed munakanade tootmiskohtade kohta 2009. aastal. Praeguseks on täielikud andmed esitanud vaid 18 liikmesriiki. Andmetest nähtub, et 18 liikmesriigi tootmiskohtades peeti 66% osas munakanu vabalt, 29% osas kasutati õrresüsteeme, 3,5% osas tavapäraseid puurisüsteeme ja 1% osas täiustatud puure.
<P>
Komisjon on siiski teadlik, et on olulisi andmelünkasid ning et kolm liikmesriiki jättis üldse vastamata, kusjuures kuus liikmesriiki esitas osalised andmed. Seega ei ole kirjeldatud pilt kindlasti täielik. Komisjon palub liikmesriike pidevalt ja igal võimalikul juhul - muu hulgas toiduahela ja loomatervishoiu komitees ja peaveterinaaride kohtumistel - esitada puuduvad andmed.
<P>
Lisaks on komisjon palunud ametliku kirja teel liikmesriikidel esitada oma riiklikud tegevuskavad keelu rakendamise kohta, et ELis valitsevat olukorda oleks võimalik paremini analüüsida.
<P>
Praeguses staadiumis on komisjon oma pingutused koondanud sellele, et tagada, et liikmesriigid võtavad seaduses ettenähtud tähtajaks vastu vajalikud meetmed tavapäraste puuride keelu rakendamiseks. Liikmesriigid vastutavad selle eest, et vastuolus munakanade kaitset käsitleva direktiiviga toodetud mune ei oleks kooskõlas ELi õigusaktidega võimalik seaduslikult turustada.
<P>
Olukorrast on võimalik anda parem ülevaade järgmisel aastal pärast sidusrühmade kohtumist. Sidusrühmade kohtumine toimub 2011. aasta jaanuaris.
<P>
Praegu on koorega munade sissevedu väga piiratud nii toote lühikese säilivusaja kui ka ELi toiduohutusnõuete tõttu. ELi õigusaktide kohaselt peavad kolmandatest riikidest, kus puuduvad piisavad tagatised tootmisstandardite samaväärsuse kohta, pärit munapakendid olema varustatud märkega, et pidamisviis ei vasta ELi standarditele. Nimetatud märgis võimaldab selgelt eristada imporditud mune, mille tootmine ei vasta ELi loomade heaolu nõuetele.
<P>
Nagu ütlesin, uurib komisjon koos asjaomaste sidusrühmadega olukorda 19. jaanuaril 2011. aastal Brüsselis toimuval kohtumisel, kus arutatakse direktiivi tõrgeteta jõustamise tagamise võimalusi.
<SPEAKER ID="073" NAME="Esther de Lange" LANGUAGE="NL">
Austatud juhataja! Kihutame täiskiirusel olukorra suunas, kus miljonid munad ei vasta Euroopa Liidu eeskirjadele. Lõppude lõpuks, nagu täna siin varem öeldi, arvatakse, et 30% kõigist 2012. aastal toodetavatest munadest toodetakse 1999. aastal kokkulepitud täiustamata puuride keeldu rikkudes.
<P>
Lugupeetud volinik! Küsimus on lihtsalt matemaatikas. Loomasõbraliku muna, mis on pärit kanalt, keda ei peeta täiustamata puuris, tootmine läheb põllumajandustootjale 8-13% kallimaks. Teisest küljest - meeldib see meile või mitte - eelistab keskmine tarbija ikkagi odavaid mune ning on loomasõbraliku muna eest valmis maksma vaid 3-4% rohkem. Tulenev ebasoodne konkurentsiolukord paistab olevat ilmselge.
<P>
Põhiküsimus on: mida kavatsete teie, Euroopa Komisjon, ette võtta, et tagada, et eeskirju korrektselt täitvaid ja alternatiividesse investeerinud põllumajandustootjaid ei karistata, millest võidaksid nende mahajäänud kolleegid. Lugupeetud volinik! Palun ärge üritage meid lihtsalt lollitada oma kulunud väitega, nagu oleksid liikmesriigid rakendamise ja kontrollide eest vastutavad. Teie olete lepingute kontrollija ja seetõttu on kõik pilgud teile pööratud. Mul on samuti väga kahju, et arutame ikka veel andmeid ja loodame paremale ülevaatele järgmisel aastal, kuid siis on juba liiga hilja!
<P>
Mida me teeme? Peame survet suurendama! Oma resolutsioonis nõuame loomulikult muu hulgas puurikeelu allesjätmist, kontrollide arvu suurendamist, riiklike tegevuskavade koostamist ning eeskirjadevastaselt toodetud munade ekspordi keeldu.
<P>
Komisjon, nüüd on teie kord! Kui te midagi ette ei võta, siis ei kannata üksnes heausksed kanatootjad, vaid ma kardan, et kannatab ka teie ja kogu Euroopa loomade heaolu regulatsiooni usaldusväärsus. Ma usun, et me kõik tahame sellist olukorda vältida.
<SPEAKER ID="074" NAME="Luis Manuel Capoulas Santos" LANGUAGE="PT">
Austatud juhataja! Nagu põllumajanduse ja maaelu arengu komisjoni esimees De Castrol, oli ka mul 12 aastat tagasi põllumajandusministrina võimalus osaleda täna arutletava õigusakti vastuvõtmise üle otsustamisel. See oli väga pikk ja raske arutelu, sest seisime vastamisi kahe vastuolulise väärtusega: loomade heaolu tingimuste kehtestamine ja sektori konkurentsivõime tagamine. Jõuti lahendusele, et tuleb soodustada loomade heaolu ja anda sektorile kohandumiseks piisavalt aega.
<P>
Ehkki uue regulatsiooni jõustumiseni on veel aasta aega, teevad meile muret olemasolevad andmed põllumajandustootjate kohta, kes ei ole veel kohandunud, mida volinik meile ka kinnitas. Me ei tohi lubada, et investeeringuid teinud ja õigusaktidele vastamiseks pingutanud ettevõtteid karistataks või et nad leiaksid ennast ebasoodsas konkurentsiolukorras.
<P>
Ma olen volinikule tänulik teabe eest, mida ta meile andis, kuid tahaksime detailsemat teavet selle kohta, kui kaugele iga liikmesriik on tegelikult jõudnud. Tahaksime teada ka seda, missugust konkreetset menetlust kavatseb komisjoni kasutada, et tagada, et ettevõtted on 1. jaanuariks 2012 üldjoontes õigusaktiga vastavuses, välja arvatud voliniku mainitu, ning kas tegelikult on olemas mõnevõrra ühtlustatud sanktsioonide raamistik eri liikmesriikide vahel. See on täna arutluse all oleva resolutsiooni, mida parlament kindlasti laialdaselt toetab, eesmärk. Minu fraktsioon hääletab aga selle vastu, et jätta välja tervikuna või osaliselt punktid F, 8, 9 ja 14, mis sisaldavad väljendeid ja eesmärke, mille vastavuses ELi õigusele me kahtleme ning mis sissejäämise korral vähendaksid resolutsiooni usaldusväärsust.
<SPEAKER ID="075" NAME="George Lyon">
fraktsiooni ALDE nimel. - Austatud juhataja! Tahaksin volinikku arutelu alguses edastatud teabe eest tänada.
<P>
Hoolimata sellest, kas teil on täielik ülevaade või mitte, on karm tõsiasi, et alates järgmise aasta 1. jaanuarist toodetakse tõenäoliselt Euroopa Liidus 80 miljonit muna ebaseaduslikke puurisüsteeme kasutades. See on fakt. Meil on 12kuuline munemistsükkel. See näitaja ei saa kuidagi selleks ajaks järsult muutuda.
<P>
Tahaksin teada, mida peaksin ütlema näiteks Glenrathi põllumajandusettevõtjale John Campbellile ja kõigile Ühendkuningriigi tootjatele, kellest igaüks on kulutanud keskmiselt kaks miljonit inglise naela, et viia oma ettevõte õigusaktidega vastavusse, ja kellele tekib nüüd veelgi kulusid, mis on 8-10% kõrgemad võrreldes tavapärase puurisüsteemiga. Mida ütlen ma kodus tarbijatele, kellele lubasime, et alates 1. jaanuarist 2012 ei ole turul enam mune, mille tootmiseks kasutatakse vanu tavapäraseid täiustamata puurisüsteeme.
<P>
Ma tean, mida ma tahan, et parlament ja komisjon ütleksid. Ma tahan, et saaksin minna tagasi ja öelda, et võtame õigusaktide täitmise tagamiseks karme meetmeid. Ei mingeid erandeid ega ajapikendusi! Lõppude lõpuks on tootjatel olnud vastavuse tagamiseks aega kümme aastat. Ma tahan, et vastavuses olevad liikmesriigid saaksid kaitsta oma tarbijaid ja tootjaid seeläbi, et neil on võimalik keelustada ebaseaduslikult toodetud munade import tootjatelt ja riikidest, mis nõuetele ei vasta. Ma arvan ka seda, et komisjon peaks kohe, kui tal on teave käes, koostama nimekirja ning nimetama ja häbiposti panema need, kes nõuetele ei vasta. Teadmatust ei saa väljavabandamiseks kasutada. Kümme aastat on mis tahes äritsüklis pikk aeg, mis võimaldab ette valmistuda ja investeerida.
<P>
Volinik, kui te selle arutelu kokku võtate, siis loodan, et esinete tugeva avaldusega selle kohta, et mõistate tootjate ja tarbijate muret ning lubate rakendada nende mõlema kaitseks karme meetmeid.
<SPEAKER ID="076" NAME="Martin Häusling" LANGUAGE="DE">
Austatud juhataja! Lugupeetud volinik! Teie vastused ei veennud mind. Ka üksikasjad, mida komisjon esitas põllumajanduse ja maaelu arengu komisjonis, ei olnud kaugeltki veenvad. Nagu George Lyon juba ütles, seisame selle probleemi ees nii või teisiti. Alates 2012. aastast on 30% turul olevatest munadest ebaseaduslikud. Meil ei ole aga aimugi, mida nendega ette võtta. Paistab, et peame lootma sellele, et liikmesriigid täidavad oma aruandluskohustuse - lubage mul küsida, miks ei algata me rikkumismenetlust või vähemalt ei ähvarda sellega, et oleks täiesti selge, et Euroopa Liidu seadused peavad lõppkokkuvõttes kehtima iga liikmesriigi ja kõigi põllumajandustootjate suhtes? Me oleme loomade heaolu puhul saavutanud väga suure usaldusväärsuse ning see on midagi, mida samuti kaitsma peame. Kodanikud ootavad õigustatult, et nimetatud standardeid rakendatakse. Avalikkus on loomade heaolu küsimuses väga tundlik. Lõpuks anname põllumajandustootjatele ju rahalist abi ja toetame neid avalikult, sest meil kehtivad ranged keskkonnakaitse ja loomade heaolu eeskirjad. On mõistlik loota kõigilt liikmesriikidelt midagi vastutasuks. Seetõttu tahaksin küsida, mida kavatseb komisjon nüüd ette võtta. Me juba esitasime oma nõudmise komiteetasandil. Tegelikult on vaja kohe esitada meetmete kataloog. Me ei saa aktsepteerida võimalust, et toimub veelgi arutelusid eesmärgiga tähtaega pikendada. Ei saa olla nii, et karistame praegu nõuetele vastajaid sellega, et anname teistele võimaluse töötada veel kauem üleminekutähtaegade alusel. Põllumajandustootjad kaotaksid usalduse Euroopa Liidu institutsioonide vastu.
<P>
Te tõstatasite küsimuse märgistamise kohta. Mis juhtub näiteks toodetega, mis värskete munade asemel sisaldavad vedelat munamassi? Kuidas selliseid tooteid märgistada? Vähemalt see küsimus tuleb kohe lahendada.
<P>
Juba mitu korda on öeldud, et kümme aastat on pikk aeg. Euroopa Liidus pidid kõik teadma, et tähtaegadest tuleb kinni pidada. Liikmesriigid, uued liikmesriigid sealhulgas, ei saa end välja vabandada, öeldes: "Vabandust, aga ajast jäi puudu. Kümnest aastast tõesti ei piisanud”.
<P>
Euroopa Liit on loomade heaolu kaitsmisel esirinnas. Me saame seda oma väidete toetamiseks kasutada kogu maailmas. Saame kasutada seda väidet tarbijatega vaieldes ja seetõttu peame rakendades olema järjepidevad, et parlament ja komisjon ei kaotaks Euroopa standardite rakendamise puhul oma usaldusväärsust. Seetõttu nõuame, et komisjon võtaks meetmeid ega raiskaks enam rohkem aega, mis võib tuua kaasa olukorra, et pärast 1. jaanuari 2012 ei ole keegi olukorraga rahul.
<SPEAKER ID="077" NAME="James Nicholson">
fraktsiooni ECR nimel. - Austatud juhataja! Kas tohiksin alustuseks öelda, et voliniku täna öeldu ei veennud ka mind täielikult. Komisjoni ametnikud esinesid põllumajanduse ja maaelu komisjonis kahel korral ning nende ülevalpidamine ja räägitu oli mitte ainult vastuvõetamatu, vaid pidetu ja häbiväärne.
<P>
Nüüd kuulasin, mida volinik rääkis, ning kuulasin suure huviga mõnd teemat, millest ta rääkis, kuid me ei kuulnud temalt midagi peale selle, et kavatsevad sidusrühmadega jaanuaris kokku saada.
<P>
Mida te siis sidusrühmadele jaanuaris ütlete, volinik? Mis on selle tulemus? Me tahame seda teada, sest peate aru saama, et täna on viimased kanad juba tavapärastes puurides, millele tähtaeg rakendub. Nad on juba seal. Tavapärastes puurides peetavate kanade munemistsükkel on tavaliselt 13-14 kuud.
<P>
Oma sõnavõtu ajal tegite ühe märkuse ja ehk saate sellele vastata või seda laiendada: ütlesite, et samaväärsetele standarditele mittevastavatest kolmandatest riikidest pärit munasid märgistatakse teistmoodi. Mida te sellega silmas pidasite? Kas nõustute sellega, et ELis pärast 1. jaanuari 2012. aastal ebaseaduslikult toodetud munadel on sama tempel või neid ei lubata tootmisriigist mujale eksportida või neid ei lubata turustada.
<P>
Meil on siin hiigelsuur probleem, sest nagu George Lyon ütles, muutub 1. jaanuaril 2012. aastal 83 miljonit muna - ja see on fakt - ebaseaduslikuks. Ja see on ka meile Euroopas tohutult täbar olukord, sest inimesed tahavad mune süüa. Nii et, mida me ette võtame?
<P>
Ma arvan tõepoolest, et peame teadma, kuhu me suundumas oleme. Kas saate meile kinnitada, et naasete märtsis täiskogu ette korraliku ettepanekuga selle kohta, mida te kavatsete teha - missuguseid meetmeid kavatsete kasutada -, et see olukord tegelikult kontrolli alla võtta? Nagu teised juba mainisid, on paljud tootjad standarditele vastamiseks juba kulutanud miljoneid naelu. Need, kes ei ole valmis samaga vastama, ei saa neilt lisaohvreid nõuda.
<SPEAKER ID="078" NAME="John Stuart Agnew">
fraktsiooni EFD nimel. - Austatud juhataja! Komisjon on munatööstuses tekitanud väga suure kriisi. Kas see meeldib meile või mitte, viimselpäeval (või peaksin ma ütlema munapäeval?) on 100 miljonit kana ikka veel puuris. Selle ärahoidmiseks puudub raha ja logistika.
<P>
Sõnavõtjale võib pakkuda suurt rahuldust nõuda oma mugavast tugitoolist eeskirjade armutut täitmist, kuid see võib Briti munasektori pikas perspektiivis suurde ohtu seada.
<P>
Mõelgem praktilistele tagajärgedele! Kuidas kõrvaldada ja hävitada 100 miljonit kana 24 tunni jooksul? Või kuidas saab iga päev ohutult purustada ja hävitada 83 miljonit muna? Oletame, et kuidagi teil üks neist variantidest õnnestub, siis kust saavad tarbijad oma 83 miljonit igapäevast muna? Ukrainast, Indiast, Argentinast, Brasiiliast, kus kõik munad munetakse täiustamata puurides. Kas mõnda neid riikidest teatakse selle kõrgete heaolustandardite poolest?
<P>
Kui nende riikidega kaubanduseks juba läheb, siis kasvab selle maht tänu konkurentsieelisele väga kiiresti. Seda on raske peatada. Sellega nullitakse Ühendkuningriigis täiustatud puure kasutavate tootjate pingutused. Tegelikult annaksime ära suure osa oma tööstusest, mis on just teinud ulatuslikke investeeringuid, et säilitada vastavus ELi eeskirjadega.
<P>
Ma arvan, et ühendusesisene kauplemiskeeld on vale koht, kust alustada. Seda mitte ainult ei ole võimalik avatud piiride tõttu kontrollida, vaid ka Maailma Kaubandusorganisatsioon võib selle vastu protesteerida. Nii et kõige vähem halb lahendus - ja ma kordan: kõige vähem halb - oleks lubada ajutiselt teatud tingimustel erandeid nõuetele mittevastavatele tootjatele.
<P>
Mõned alastust kujutavad pildid meeldivad mulle, kuid mulle ei meeldi ette kujutada, kuidas pärast 2012. aastat hakkavad täiustamata puure kasutavatest välismaistest ettevõtetest Ühendkuningriigi suunas veerema veoautod, mille kastid on täis n-ö alasti, ilma märgistusega mune. Märgistuseta munad on kingitus petistele. Me oleme seda Ühendkuningriigis valusatest kogemustest õppinud.
<P>
Meie lahendus Ühendkuningriigis on märgistada munad mehaaniliselt koodiga, mis näitab nende tootmisviisi munatootmisettevõttes. Hetkel tehakse seda minu põllumajandusettevõttes ja vastavad masinad on usaldusväärsed. Komisjon väidab, et nõuetele mittevastavate munade erikoodiga märgistamine on liiga keeruline, kuigi seda on ilmselgelt vaja teha. Jah, tegemist on loomulikult sellesama komisjoniga, mis sunnib Ühendkuningriigi lambakasvatajaid lambaid ebausaldusväärsete elektrooniliste seadmetega ükshaaval märgistama, milleks pole mingit vajadust. Milline tohutu järjekindlusetus!
<P>
Kõige vähem halb lahendus - ja ma kasutan seda väljendit uuesti - oleks see, kui EL nõuaks, et nõuetele mittevastavad liikmesriigid kasutaksid oma regionaalfonde märgistamisseadmete ostmiseks ning tasuksid ka kontrolliasutuse loomise eest, mille personal koosneks nõuetele vastavate liikmesriikide kodanikest. See kontrolliasutus külastaks ühtlasi pakendamisjaamu ja looks andmebaasi töötlejatest, kes kasutavad oma toodetes täiustamata puurides peetud kanadelt pärit mune.
<P>
Enamik Ühendkuningriigi jaemüüjatest soovib vältida täiustamata puurides peetud kanadelt pärit munadega kauplemist pärast tähtaja kukkumist, kuid nad saavad seda teha üksnes siis, kui need munad on nõuetekohaselt märgistatud.
<SPEAKER ID="079" NAME="Mike Nattrass" AFFILIATION="NI">
Austatud juhataja! Küsimus ei ole vaid ebasobivates puurides, vaid ka ELi suutlikkuses teostada järelevalvet ühtse turu üle.
<P>
Riikidele anti aega kümme aastat tootmine 1. jaanuariks 2012 vastavusse viia või vastasel juhul muutuvad tooted ebaseaduslikuks. Sakslased, skandinaavlased, hollandlased, britid jt on nõuded täitnud, kuid mõned suurtootjad on sellest lihtsalt keeldunud. Sellega on kaasnenud ulatuslikud kapitalikulud ning vastavusseviimine tähendab laenu võtmist. Regulatsiooni tõttu on tosina muna hind tõusnud umbes 15 penni. Nõudeid mittetäitnud röövlitele võidakse aega juurde anda ning nad kindlasti võidavad sellest, sest neile antakse hinnaeelis.
<P>
Ebaseaduslikes puurides peetavate kanade munad löövad alla seaduskuulekate ELi tootjate hinnad. Üks tootja laenas kümme miljonit Inglise naela, et tootmine direktiiviga vastavusse viia. Ta tegi õigesti.
<P>
Kas komisjon murrab nüüd oma lubadust ja selle tootjad munad muutuvad konkurentsivõimetuks? Kui aega juurde antakse, siis on selle loo mõte selles, et kui EL kehtestab direktiivi, siis maksab ta selle eest, et mitte seda täita.
<SPEAKER ID="081" NAME="Esther Herranz García" AFFILIATION="PPE">
(ES) Austatud juhataja! 2012. aasta jaanuaris võib kaduda 400 Hispaania munatootjat, mis on umbes 30% munatootjate koguarvust minu kodumaal, ning sealjuures kaob 300 000 tonni muna tootmine.
<P>
Euroopa Liit võiks lõpetada 80 miljoni muna tootmise, mis on kokku kaks miljonit tonni, ning kui me ei tegutse väga arukalt, oleks ainuke asi, mida saavutaksime, see et need asendataks impordiga kolmandatest riikidest, kelle loomade heaolustandardid on palju madalamad kui Euroopa Liidus.
<P>
Selles 1999. aasta direktiivis, milles nõutakse ruumi suurendamist munakanade puurides, nõutakse, et toimiksime arukalt ja positiivselt, sest vastasel korral ainult vähendaks Euroopa tootmist ja annaks täiendavaid kaubandusvõimalusi kolmandatele riikidele, kus ruum linnu kohta on palju väiksem kui see, mis meil praegu Euroopa Liidus on.
<P>
Selles direktiivis nõutakse suuri jõupingutusi Euroopa tootjatelt, sest juba Hispaanias üksi arvatakse, et kulu on umbes 600 miljonit eurot. Samuti ei tohiks unustada, et sellel on majanduslik mõju, mis laieneb munatoodete tööstusele ja toidutööstusele üldiselt.
<P>
Seega palun teie toetust muudatusettepanekule, mille esitas Euroopa Rahvapartei (kristlikud demokraadid) fraktsioon lõike 2 kohta, milles palutakse lahenduse leidmist vastutustundlikele talumajapidamistele ja vastutustundlikele ettevõtetele, mis on oma talumajapidamiste muutmise protsessis ning on lõpetanud selle protsessi 2012. aasta jaanuariks. Peame neid toetama vahendite muutmisel ja andma neile aega selle protsessi lõpetamiseks, ennetades seeläbi pöördumatut kahju talumajapidamistele ning üleöist puudujääki ELi turul, mis omakorda suurendab hindu tarbijate jaoks.
<P>
Peame austama direktiivi, andma muna- ja munatoodete tööstusele võimaluse ning austama ka loomade õigust heaolule ning tarbijate õigust mõistlikule hinnale.
<SPEAKER ID="082" NAME="Ulrike Rodust" AFFILIATION="S&amp;D">
(DE) Austatud juhataja! Lugupeetud volinik! Praegu tahaksin taas kord juhtida tähelepanu sellele, et juba on tehtud otsus keelata täiustamata puuride kasutamine. Liikmesriikidel ja munatootjatel on olnud piisavalt aega rakendada direktiivi tavapäraste täiustamata puuride kasutamise kohta. Aeg ei ole veel päris otsa saanud - 12 kuud on veel aega, enne kui kasutamine täielikult keelatakse.
<P>
Usun, et peame tagama täiustamata puuride kasutamise täieliku keelamise 1. jaanuariks 2012. aastal. Peab olema võimalik ähvardada liikmesriike, mis ei ole suutnud selleks ajaks direktiivi rakendada, selliste õigusmeetmetega nagu rahatrahvid.
<P>
Samuti peame tagama, et Euroopa seadustele mittevastavatest talumajapidamistest pärit mune ei müüdaks Euroopa siseturul.
<SPEAKER ID="083" NAME="Britta Reimers" AFFILIATION="ALDE">
(DE) Austatud juhataja! Lugupeetud volinik! Head kolleegid! Oleme 12 aastat teadnud, et täiustamata puuride kasutamine keelatakse ELis alates 1. jaanuarist 2012. aastal. Kuidas saab olla, et 12 aastat ei ole olnud mõnede liikmesriikide jaoks piisav, et rakendada seda keeldu õigeaegselt ja valmistada oma linnukasvatust ette sellele vastavalt? See on ainult üks paljudest näidetest selle kohta, kuidas halb rakendamine lõppeb frustratsiooniga. Liikmesriikide munatootjad, kes on muutused õigeaegselt rakendanud, juba kogevad konkurentsivõimega seotud anomaaliaid, mis on vastuolus ELi põhimõtetega.
<P>
Kutsun komisjoni üles nõudma, et asjaomast seadust täidetaks kõikides liikmesriikides, ja tegema kõik endast sõltuva, et seda rakendataks. Mune ei tohiks enam toota täiustamata puurides pärast 2012. aasta jaanuari ning ebaseaduslikel munadel ei tohiks enam sel ajal lubada jõuda poodidesse, peatades nende negatiivse mõju konkurentsivõimele. Talupidajad, kes on muutnud oma tegevust, et täita ELi nõudeid, ei peaks elama majanduslikult halvemalt, samal ajal kui need, kes üleminekut eiravad, saavad majanduslikku kasu.
<P>
Euroopa inimestele on võimatu seletada, miks ELi õigus ei kehti võrdselt kõikides liikmesriikides ja miks mõned liikmesriigid alati oma jalgu järel veavad. Hiljutised kriisid näitavad, kuhu see meid viia võib. Vajame ühiselt tegutsevat Euroopat, mitte sellist, kus iga liikmesriik võib käituda, nagu heaks arvab, arvestamata teistega.
<SPEAKER ID="084" NAME="Vicky Ford" AFFILIATION="ECR">
Austatud juhataja! Nagu paljud teised, tahan korralikke loomade heaolustandardeid, aga tahan ka taskukohase hinnaga mune. Ma pole linnukasvatuse ekspert ja mu tütre neli katset pidada kanu lemmikloomadena on kõik lõppenud kohalike rebaste võiduga.
<P>
Seega kuulaksin parema meelega asjatundjaid, nagu põllumajandustootja, 30 000 õnneliku ELi seadustele vastava munakana pidaja, keda külastasin eelmisel kuul oma valimispiirkonnas. Ühendkuningriigis sai seakasvatustööstus kuluka õppetunni, võttes ühepoolselt kasutusele kõrgemad loomade heaolustandardid. Ühendkuningriigi munatootjad usaldasid komisjoni ja on õigusaktiks valmistumisel investeerinud sadu miljoneid naelu.
<P>
Avalikkuse usaldus ELi suhtes ei ole kunagi nii väike olnud. Peate kaitsma neid, kes on heas usus seda õigusakti täitnud. Praegu ei ole aeg munatootjatega argpüksi mängida.
<SPEAKER ID="085" NAME="Mairead McGuinness" AFFILIATION="PPE">
Austatud juhataja! Tahaksin tänada komisjoni vastuse eest, ehkki see on puudulik! Põllumajanduse ja maaelu arengu komisjon on tõstatanud väga konkreetseid küsimusi ja nendele ei ole täielikult vastatud.
<P>
Erilise kahtluse alla seaksin statistika. Ehk võiksite seda selgitada? Kas ütlesite, et 66% tootmisest on nüüd vabalt peetav? Mul on teistsugune teave. Julgen öelda, et teie teave on seega valikuline ning peate pidama väga põhjaliku sidusrühmade koosoleku, sest lubage mul öelda: see on eriti rikastatud statistika. See ei peegelda üldse munatootmise tõelist olukorda Euroopa Liidus.
<P>
Lubage mul öelda ka seda, et kui seda õigusakti oleks lihtne täita ning kui meie tarbijad tõepoolest - ja ma mõtlen tõepoolest - tahaksid väga heaolusõbralikumaid põllumajandussüsteeme, maksaksid nad selle hinna. Nad tahavad neid, kuid nad ei väärtusta neid ega taha nende eest maksta. Ma pole saanud ühtegi päringut oma ajal siin Euroopa Parlamendis alates 2004. aastast, milles palutaks minult selle õigusakti rakendamist.
<P>
Pidage seda meeles, kaaslased! Selline on tegelik olukord. Olles seda öelnud, on oluline, et siin täiskogul vastuvõetud õigusakt täielikult rakendatakse ning et Euroopa Liit kaitseks neid, kes on investeerinud tohutu hulga raha, et seda täita. Arvan, et komisjon teab, et tal tuleb peagi tegeleda õigusprobleemiga.
<P>
Teie loal käsitleksin turuolukorda. Tekib väga silmnähtav munade kuhjumine: 83 miljonit neist muutub 1. jaanuaril 2012. aastal ebaseaduslikuks! Moraalselt ja eetiliselt ei saa me neid mune maha visata. See oleks kohutav, kui me seda teeks, samuti kannataks turg, tarbijate jaoks tõuseksid hinnad ning tekiksid protestid ja mässud.
<P>
Komisjon peab meile ütlema, mis sellel päeval juhtub, sest on vältimatu, et need munad on turul ja mõnda tüüpi munade puhul tekib must turg, mistõttu peame seda selgitama.
<P>
Need, kes on üleminekufaasis, peavad teadma ka seda, et ei toimu mingit tagasikerimist, sest nad on saadud sõnumitest segaduses.
<P>
Kõikidest küsimustest, mida sel nädalal arutasime, on see meie tarbijate ja ka meie tootjate jaoks väga oluline. Vajame komisjonilt vastuseid.
<SPEAKER ID="086" NAME="Iratxe García Pérez" AFFILIATION="S&amp;D">
(ES) Austatud juhataja! Lugupeetud volinik! Nagu näete, jälgime siin täiskogul õigusaktide täitmist, sealhulgas nende õigusaktide, mis ei ole veel jõustunud. Kui laiendaksime seda tava teistele sektoritele, kus tähtajad ei ole veel kätte jõudnud, peaksime pidama 15 päeva pikkuseid täiskogu istungeid.
<P>
Täna arutleme sektori üle, mis ei saa toetust ühisest põllumajanduspoliitikast ja kannatab suurenenud söödahindade tõttu. Sektoril ei ole lihtne tulla toime lisakuludega, aga see on vajalik, et täita ELis kehtestatud kõrgeid tootmisstandardeid.
<P>
Kõik näib viitavat asjaolule, et 1. jaanuariks 2012. aastal ei ole tootjad paljudes liikmesriikides jõudnud nõudmisi kehtestatud tähtajaks 100% täita. Prognoositakse, et ELi turu vajaduste täitmiseks tekib 30% tootmise puudujääk.
<P>
Tulemus on see, et siin toodetakse värskeid mune, mis on tõepoolest tarbija jaoks kallimad. Ostame mune mujal töötlemiseks ja sulgeme ELi tootmise osakaalu, mis läks sellele turule. Loodan, et selleks ajaks oleme olnud edukamad vastastikkuse nõudmisel suhetes kolmandate riikidega.
<P>
Kokkuvõtteks: õigusakt on kohustuslik alates 2012. aastast. Vahepeal võib komisjon jõustada muid kehtivaid õigusakte, nagu lammaste ja kitsede elektrooniline märgistamine, mis lisab väärtust jälgitavuse ja heade veterinaartingimuste puhul ning millel on ka otsene mõju loomade heaolule.
<SPEAKER ID="087" NAME="Jarosław Kalinowski" AFFILIATION="PPE">
(PL) Austatud juhataja! On üsna selge, mida aruteldavas resolutsioonis öeldakse: ei saa lubada mingeid erandeid. Euroopa Komisjon peab välja töötama vahendid nõuetele mittevastava tootmise jõustamiseks ja karistamiseks. Kahjuks ei järeldu midagi ka avaldusest resolutsiooni preambulis selle kohta, et mõnedel tootjatel on olnud kohandamiseks 12 aastat, kui mõnel teisel on selleks olnud kaheksa aastat ja mõnel ainult viis. Lisaksin, et tootjad, kellele on antud lühim aeg kohandamiseks, toetasid oma kolleegide kohandamisjõupingutusi vanades ELi liikmesriikides, ostes nende kohandamata puure, olemata teadlikud probleemidest, mida nad endale põhjustavad. Eksperdid on leidnud tõendusmaterjali selle kohta, et nõudlus munade järele Euroopa Liidus ületab pakkumise pärast munakanade heaolu käsitleva direktiivi rakendamist, mis praktikas tähendab munade importi kolmandatest riikidest, mis on toodetud puurides, mis kindlasti ei ole täiustatud. Seega kutsun komisjoni üles hindama keelu säilitamise teostatavust tavapäraste puuride kasutamise kohta alates 1. jaanuarist 2012. aastal, otsides samal ajal lahendusi ja selgesti määratletud kriteeriume nende tootjate kohta, kes ei lõpeta ajakohastamisprotsessi 1. jaanuariks 2012. aastal, nagu on viidatud kahes muudatusettepanekus, mida meie fraktsioon toetab.
<P>
Autorite arvates on lisaks loomade heaolule ja konkurentsivõimele resolutsiooni vastuvõtmise põhiargument asjaolu, et muutuste tegemise üleminekuperiood oli hästi teada ja direktiivis sätestatud ning et seda tähtaega ei saa muuta. Loodan, et parlamendiliikmed, kes nõustuvad selle mõttekäiguga ja hääletavad resolutsiooni poolt, on kõik sama sihikindlad ja üksmeelsed, kui hakatakse hääletama selle poolt, et ei ole täiendavat üleminekuperioodi pärast 2013. aastat otsetoetuste eristamisel Euroopa Liidus, sest 2013. aasta tähtaeg sätestati selleks üleminekuperioodiks asutamislepingus. Niimoodi on see sätestatud ja ma arvan, et me ei peaks seda muutma.
<SPEAKER ID="088" NAME="Csaba Sándor Tabajdi" AFFILIATION="S&amp;D">
(HU) Austatud juhataja! Senine arutelu on teinud selgeks, et esineb tõsine huvide konflikt nende vahel, kes on juba lõpetanud ülemineku uuele süsteemile ja nende vahel, kes veel ei ole seda teinud. Siiski on ka tõsine konflikt vanade ja uute liikmesriikide vahel. Nõustun täielikult Jarosław Kalinowskiga selles, et vanadel liikmesriikidel on olnud palju rohkem aega üleminekuks ja tegelikult andsid nad oma vanad aegunud tarindid uutele liikmesriikidele enne viimaste liitumist. Sellest hoolimata on selge, et eeskirju tuleb järgida, ja samuti on selge, et taas kord seab Euroopa Liit oma tootjad ebasoodsasse konkurentsiolukorda, kehtestades neile rangemad eeskirjad kui need, mida kohaldatakse välistele tarnijatele impordi puhul. Lisaks sellele, et nõutakse nende eeskirjade järgimist, ei suudeta üsna sageli neid tõhusalt kontrollida. Seega usun, et Euroopa Komisjon teeb järgmise otsuse, mis seab ELi tootjad ebasoodsasse olukorda võrreldes välisturgudega.
<SPEAKER ID="089" NAME="Georgios Papastamkos" AFFILIATION="PPE">
(EL) Austatud juhataja! Tunnistan täielikult vajadust tagada võrdsed konkurentsitingimused liidusiseselt tootjate huvides, kes on täitnud direktiiviga kehtestatud tõhustatud nõudeid. Samal ajal peame siiski toetama tootjaid, kes võtavad täitmise ette, kuid kes ei suuda lubada kõrget kohandamise hinda kehtestatud tähtajaks. Kehtestatud on, et tooteid, mis ei ole toodetud kooskõlas seadusega, ei tohi seaduslikult turustada ega nendega liidusiseselt kaubelda alates 1. jaanuarist 2012. aastal.
<P>
Samal ajal jätkub siiski toodete import, mis on toodetud madalamate loomade heaolustandardite alusel kolmandatest riikidest. Teisisõnu, kui arvukad talumajapidamised Euroopa Liidus on tegevuse lõppemise ohus tõhustatud loomade heaolustandardite tõttu, imporditakse tooteid kolmandatest riikidest, mis ei vasta isegi nendele spetsifikatsioonidele, mida praegu Euroopa Liidus kohaldatakse. Jah, peame kaitsma loomade heaolu, peame tagama loomade nõuetekohase kohtlemise, aga peame ka kaitsma Euroopa sotsiaalset ja tootmisstruktuuri.
<SPEAKER ID="090" NAME="Spyros Danellis" AFFILIATION="S&amp;D">
(EL) Austatud juhataja! Lugupeetud volinik! Kuigi kõik Euroopa tootjad peaksid austama ühenduse õigust ja tegema vajalikud muudatused õigeaegselt, arvatakse hinnanguliselt, et 30% munatootjatest ei ole neid teinud 1. jaanuariks 2012. aastal. Kahjuks näitaks selline olukord meile, et Euroopa Komisjon ei ole suutnud veenda tootjaid selles, et see on nende huvides, ning poliitikal, mis ei ole suutnud veenda otseselt huvitatud osapooli seda kaitsma, on raske õnnestuda sõltumata kehtestatud korravalvepoliitikast. Usume, et integreeritud lähenemisviis, mis ühendab investeerimise kulu kasuga täiustatud puuride kasutamisest nii tootjale kui ka tarbijale, oleks kasulikum tootjate veenmisel meetme kasutuselevõtmiseks ning loomulikult tagaks see Euroopa toodete olulise erinevuse, mis põhineb kvaliteedil, ohutusel ja loomade heaolustandarditel, ning kaitseks neid kolmandate riikide ebaõiglase konkurentsi eest ebavõrdsetel alustel, mis just kardetavasti juhtub.
<SPEAKER ID="091" NAME="Giovanni La Via" AFFILIATION="PPE">
(IT) Austatud juhataja! Lugupeetud volinik! Head kolleegid! Loomade heaolu küsimus on selline, mida siin täiskogul on palju kordi käsitletud, ja ma usun, et parlament on koos komisjoni ja nõukoguga teinud kaalutletud ja tasakaaluka otsuse. Ma ei usu, et saame sellest taganeda.
<P>
Seega on meil kohustus leida parim viis meetme kohaldamiseks ning sel juhul peame selle üles ehitama vastutustundlikult ja jõustama seda vastutustundlikult kõikide nende ettevõtjate suhtes, kes muudavad oma tootmisprotsessi. On selge, ei me ei saa lükata edasi seda kuupäeva ega lubada lisaaega üleminekuks vastutustundlikule loomade heaolu süsteemile. See on meie kohus mõelda kõikide nende inimeste peale, kes on alustanud üleminekuprotsessi ja teevad seda kriisi- ja investeerimisraskuste perioodil.
<P>
Seega tahaksin rõhutada üleminekufaasi küsimust, mis võtab arvesse kõiki neid talumajapidajaid, kes on alustanud kohandamisprotsessi, et võtta arvesse loomade heaolu, kuid kes ei ole seda veel lõpetanud. Usun sellisel keerulisel kriisiperioodil seega, et erilist tähelepanu tuleb pöörata ka neile tootjatele.
<SPEAKER ID="092" NAME="Rareş-Lucian Niculescu" AFFILIATION="PPE">
(RO) Austatud juhataja! Ka minu meelest ei ole õiglane rääkida üldiselt kümne aasta pikkusest perioodist, mis oleks pidanud liikmesriikidele tagatud olema. Näiteks liitusid Rumeenia ja Bulgaaria Euroopa Liiduga alles kolm aastat tagasi, aga reeglid on reeglid ja kõik peavad neid järgima.
<P>
Tahaksin siiski julgustada kaasparlamendiliikmeid hääletama muudatusettepaneku nr 2 poolt, mille esitas Euroopa Rahvapartei (kristlike demokraatide) fraktsioon. On suur hulk tootjaid, kes on juba alustanud investeeringuid oma kasvatussüsteemide ajakohastamiseks või kes on selliseid investeeringuid algatamas. Neid investeeringuid ei saa siiski teha üleöö ning oleks ebaõiglane karistada kõnealuseid tootjaid. Tahan veel kord rõhutada, et see puudutab ainult neid tootjaid, kes on alustanud oma kasvatussüsteemide muutmist, ning muudatusettepanek viitab teatavate selgelt määratletud tingimuste täitmisele.
<SPEAKER ID="093" NAME="Andrew Henry William Brons" AFFILIATION="NI">
Austatud juhataja! Ühendkuningriigi tootjad on investeerinud olulise hulga raha - ja see on suurendanud nende tootmiskulusid - direktiivi rakendamiseks valmistumisel, sest nad teavad, et Suurbritannia rakendab seadust. Miks nad peaksid seisma silmitsi ebaõiglase konkurentsiga riikidega, kes ei suuda seadust rakendada või kellele võib-olla tagatakse erand või hilisem jõustamine?
<P>
Meede on koostatud vähima võimaliku jõustamisega, mis on jäetud väga erinevate standardite hoolde 27 liikmesriigis. Keelekasutus ei kutsu just esile ühiselt ranget jõustamist. Kasutatud on selliseid sõnu nagu "proportsionaalne” ja "hoiatav”.
<P>
Ma ei poolda sugugi seda, et EL võtab liikmesriikide eest seadusi vastu. Kui sellised seadused aga võetakse vastu, ei ole vastuvõetav, et mõnd riiki sunnitakse neid täitma ja teistele tehakse erand. Kas komisjon tagab, et riikidel, mis ei suuda nõudeid täita, takistatakse munade eksport riikidesse, mis nõudeid täidavad, või vähemalt seda, et mune ei ekspordita nõudeid mitte täitvatest üksustest? Meie tootjad nõuavad kaitset ebaõiglase konkurentsi eest.
<SPEAKER ID="094" NAME="Maria do Céu Patrão Neves" AFFILIATION="PPE">
(PT) Austatud juhataja! Lugupeetud volinik! Mis puudutab täna siin käsitletavat teemat, lubage mul alustada korrates, et usun esiteks, et direktiive tuleb täita ning see kehtib ka direktiivi 1999/74/EÜ kohta ning teiseks on mure loomade heaolu pärast juhtiv küsimus, mida Euroopa Liit peaks toetama. Olles seda öelnud, on oluline rõhutada, et direktiivi täitmine on üsna koormav sektori ettevõtjate jaoks: 30% munakana kohta Portugalis. Lisaks ei ole selleks eraldi toetust maaelu arengu programmist.
<P>
Selles sektoris kapitali puudumise tõttu ning üldiselt piiratud pangalaenude ja kriisi tõttu, on hädavajalik ja pakiline tunnistada, et paljude ettevõtete kohanemine on hilinenud. Seega on oluline tagada lisaaeg nendele ettevõtetele - ja ainult nendele ettevõtetele -, kes on juba alustanud nõuete täitmist.
<SPEAKER ID="095" NAME="Sergio Paolo Francesco Silvestris" AFFILIATION="PPE">
(IT) Austatud juhataja, volinik! Head kolleegid! Keegi meist ei taha heita kahtlust vajadusele rakendada direktiivi, mis on pärit 1999. aastast, sest kaalul on siinse institutsiooni usaldusväärsus, ning keegi meist ei taha heita kahtlust vajadusele kaitsta loomade heaolu ja tervist.
<P>
Direktiivid peavad siiski põhinema ka tervel mõistusel, mistõttu tahaksin täna siin täiskogul teha mõned tervemõistuslikud tähelepanekud. Esiteks on 1999. aasta ja tänapäeva vahele jäänud sügav majanduskriis, mis on kammitsenud ettevõtteid, tööstust ja tarbimist, mistõttu ei ole paljud ettevõtted suutnud muudatusi teha. Kas me ei peaks seda arvesse võtma?
<P>
Teiseks, direktiivi range kohaldamine alates 1. jaanuarist 2012. aastal kõrvaldaks paljud ettevõtted turult, sillutades teed munade impordile, mis on toodetud meetoditega, mis kaitsevad loomi palju vähem kui Euroopa Liidus nõutavad ja kasutatavad meetodid, või Euroopa tootmisrajatiste ümberpaigutamisele väljapoole Euroopa Liitu.
<P>
Kui tahame seda kriisiperioodil - soodustada tööhõive langust ja väljaspool Euroopat teistsuguste, meie tootjatest kriteeriumite alusel toodetud munade impordi suurenemist -, siis arvan, et käitume ebaõiglaselt.
<P>
Töötasime kõvasti olulise üleminekufaasiga ja tunnen, et toetan seda. Volinik, palun ka teil see tagada!
<SPEAKER ID="096" NAME="Diane Dodds" AFFILIATION="NI">
Austatud juhataja! Nagu paljud kolleegid istungisaalis on öelnud, on täiesti õige kaitsta tootjaid, kes on täitnud õigusakti ja kulutanud suure hulga raha, ning praeguses etapis on see komisjoni kohustus.
<P>
Arvan siiski, et on midagi, millest komisjon peab aru saama. Olen rääkinud paljude oma riigi talumajapidajatega, kelle jaoks on raske leida raha investeerimiseks keerulistes rahalistes ja majanduslikes tingimustes. Olen huvitatud viitest munade märgistamisele või tembeldamisele. Mul on hiljutine kiri komisjonilt, milles märgitakse, et lisamärgistusest oleks vähe või sellest ei oleks üldse kasu, sest komisjon ei usu, et tarbijad tegelikult eristaksid.
<P>
Seega paluksin komisjonil meile öelda, kas ta on selles küsimuses oma meelt muutnud või ta lihtsalt ei tea? Veel küsiksin komisjonilt, kas ta kavatseb minna liidusisese kaubanduskeelu teed? Minu valimispiirkonnas on ettevõtteid, kes toetuvad munade ekspordile teistest Euroopa riikidest. Kas nad kavatsevad lihtsalt sundida neid ettevõtteid lootma impordile kolmandatest riikidest? Kindel on see, et sealsed munad on toodetud palju leebemates heaolusüsteemides.
<SPEAKER ID="097" NAME="Czesław Adam Siekierski" AFFILIATION="PPE">
(PL) Austatud juhataja! Ei saa vaielda selle üle, et talumajapidajad peavad täitma 1999. aasta direktiivi. Saame aru nendest talumajapidajatest, kes on juba investeerinud puuride ajakohastamisse. Me ei räägi sellest, et anda mõnele talumajapidajale rohkem aega kui teistele, nagu üks eelnevatest sõnavõtjatest ütles, vaid sellest, et anda kõikidele sama palju aega nõuete täitmiseks ning tagada standarditele vastamine.
<P>
Terminid "ebaseaduslik tootmine” ja "hoolitsemine tarbija eest” kõlavad väga hästi, aga tahaksin teada, miks me ei näita üles samasugust sihikindlust tarbijate kaitsmisel imporditud munade tarbimise eest, mis on toodetud tingimustes, mis ei vasta ELis kehtestatud nõuetele. Üritan alati mõista eri rühmade talumajapidajate olukorda eri riikides ning pooldan lahendusi, mis neid aitavad, sest tean, et rühmana on nad tulu suhtes väga keerulises olukorras. Kahju, et teised siin täiskogul ei jaga sama seisukohta.
<SPEAKER ID="098" NAME="Paul Rübig" AFFILIATION="PPE">
(DE) Austatud juhataja! Meie kõigi jaoks peab olema selge, et meie loomade ja sellega seoses ka inimeste tervis peab olema põhimure. Teaduse ja tehnoloogiliste võimaluste hindamise (STOA) teaduskomitees, kus hindame tehnoloogilisi võimalusi, on meil ka projekt "Parema elu”, milles käsitletakse viise, kuidas parandada tuleviku tingimusi toitumise ja loomasööda valdkonnas. Seetõttu, eriti kaheksanda teadusuuringute raamprogrammi kontekstis, paluksin komisjoni esindajal töötada tagamaks, et teadusprogramme toidu ja sööda valdkonnas tugevdataks, et teadusuuringud toidu ohutuse ja loomade ning inimeste tervise kohta selles valdkonnas paraneksid ning et saaksime tulevikus siin koostada asjakohased dokumendid Euroopa kodanike jaoks.
<SPEAKER ID="099" NAME="Mairead McGuinness" AFFILIATION="PPE">
Austatud juhataja, tänan teid väga sallivuse eest! Tahtsin mainida veel kahte punkti oma sõnavõtus. Koorega munade küsimus on üsna läbipaistev ja selge. Siiski on olemas ka suur turg töödeldud munadele kondiitritoodete sektoris ja me peame teadma, millised märgistusnõuded on kehtestatud nende toodete jaoks.
<P>
Arvan, et siin on meie kõige suuremad probleemid, sest üha enam mune jõuab töötlussektorisse, ning ma kardan, et ekspordime oma puurid Euroopa Liidust välja, misjärel impordime vedelad ja kuivatatud munatooted nendest samadest süsteemidest kolmandates riikides.
<P>
Näen, et noogutate nõusolevalt. See on Euroopa Liidu jaoks väga tõsine probleem.
<P>
Minu teine mure on seotud paralleelsete tootmissüsteemidega ja suure probleemiga turul, kui tootmisse tulevad täiustatud puurid, samal ajal kui praegused süsteemid on endiselt tootmises. See võib põhjustada suuri probleeme tootjatele ja lõppkokkuvõttes tarbijatele. Komisjonil saab olema selle tasakaalu leidmisega raskusi.
<SPEAKER ID="100" NAME="Androulla Vassiliou">
komisjoni liige. - Austatud juhataja! On ilmselge, et selles küsimuses ei valitse üksmeel. Olen kuulnud parlamendiliikmeid palumas, et erandeid ei lubataks, ja teisalt olen kuulnud parlamendiliikmeid palumas pikendust. See sõltub riigist, millest nad pärit on, ja arenguetapist igas konkreetses liikmesriigis.
<P>
Rõhutaksin teie loal komisjoni seisukohta. Tahan korrata, et alates 2012. aasta jaanuarist peab tavapärased puurid asendama täiustatud puuride või alternatiivsete süsteemidega. Seega ei ole tavapärastest puuridest pärit munad pärast 2012. aasta jaanuari seaduslikult turustatavad. See on meie seisukoht.
<P>
Komisjon teeb kõik endast sõltuva ning keskendume oma jõupingutustele, et toetada liikmesriike direktiivi täitmisel. Mida me teeme? Esiteks julgustame liikmesriike koostama ja täitma riiklikke kavasid koostöös tööstuse ja suurimate sidusrühmadega ning saame riiklikke kavasid, mis sisaldavad ka sanktsioone nendele tööstustele või nendele talumajapidajatele, kes ei täida direktiivi.
<P>
Teiseks vahetame teavet liikmesriikidega heade järelevalvetavade kohta edusammudest teatamisel koos jõustamisega. Korraldame komisjoni ekspertide külastusi nägemaks, et direktiivi rakendatakse, ning korraldame asjakohaseid kohtumisi sidusrühmadega. Nagu ma ütlesin, 19. jaanuaril 2011. aastal on meil suur sidusrühmade kohtumine, kus liikmesriikide esindajad arutavad hetkeseisu ning vaatame, kuidas saame kõige paremini toetada liikmesriike, kes ei vasta nõuetele, et nad saaksid nõuded täita 2011. aasta lõpuks.
<P>
See on meie seisukoht. Kui pärast 2012. aasta jaanuari on veel mune, mida ei toodeta seaduslikult, ei tohi neid turustada, ning kui nõudeid ei täideta, võib komisjon loomulikult võtta kasutusele kõik praeguses õigusraamistikus olemasolevad meetmed - rikkumismenetluse algatamine, et tagada ELi õigusaktide nõuetekohane täitmine. Uuritakse ka alternatiive rikkumismenetlusele eesmärgiga ennetada võimalikku ebaseaduslikku munade ringlemist, mis on toodetud tavapärastes puurides pärast 2012. aasta jaanuari.
<P>
Austatud parlamendiliikmed tegid palju teisi märkusi ja tagan, et kõik teie mured jõuaksid volinik Dallini, kes - ma olen kindel - võtab teie märkusi tõsiselt arvesse.
<SPEAKER ID="101" NAME="Esther de Lange" AFFILIATION="PPE">
Austatud juhataja! Ma tean, et on üsna tavatu võtta sõna pärast komisjoni esindaja sõnavõttu. Ma olen väga rahul komisjoni esindaja öelduga. Siiski ei ole õigustatud järeldus, et oleme siin täiskogul küsimuses lahkarvamusel. Paluksin austusega komisjoni esindajal vaadata lõpphääletuse tulemust, enne kui ta otsustab, kas siinne täiskogu on küsimuses lahkarvamusel või mitte!
<SPEAKER ID="102" NAME="Juhataja">
Olen saanud neli resolutsiooni ettepanekut, mis esitati kodukorra artikli 115 lõike 5 kohaselt.
<P>
Arutelu on lõppenud.
<P>
Hääletus toimub mõne aja pärast.
<SPEAKER ID="103" NAME="James Nicholson" AFFILIATION="ECR">
Austatud juhataja! Kõigepealt tahaksin toetada seda, mida Esther just ütles. Kas tohin paluda komisjoni esindajalt, et kui ta täna ei saa rääkida, siis ehk esitaks ta meile kirjaliku avalduse, sest ma ei usu hetkekski, et siinne täiskogu on lahkarvamusel.
<P>
Kas ta võiks selgitada rohkem seda, mis ta ütles munade sisselubamise ja eraldi märgistuse omamise kohta väljastpoolt Euroopa Liitu, mis ei vasta ELi standarditega võrdväärsetele standarditele. Millise märgistuse pakub ta välja nendele munadele ELis, millel ei ole lubatud kanda seaduslikku märgistust pärast 1. jaanuari 2012. aastal?
<SPEAKER ID="104" NAME="Juhataja">
Lugupeetud James Nicholson, vabandust, tegemist ei olnud kodukorda puudutava märkusega! Nagu ma ütlesin, arutelu on lõppenud. Teil oli võimalus tõstatada oma küsimusi enne, kui arutelu lõppes.
<SPEAKER ID="105" NAME="Paul Rübig" AFFILIATION="PPE">
(DE) Austatud juhataja! Tahtsin lihtsalt tänada täiskogu teenistusi, sest lõpetasime eeskujulikult 15 minutit enne hääletust, mille abil ennetatakse kaost täiskogu istungil. Korrakohase menetlusega saame saata avalikkusele õige sõnumi. Soovin väljendada erilist tänu täiskogu teenistustele.
<SPEAKER ID="106" NAME="Juhataja">
Oleks vaid asjad alati nii! Suur tänu teile!
<P>
(Istung katkestati kell 11.40 ja jätkus kell 12.00)
<P>
Kirjalikud avaldused (kodukorra artikkel 149)
<SPEAKER ID="107" NAME="Paolo Bartolozzi" LANGUAGE="IT">
Nõukogu direktiiviga 1999/74/EÜ sätestatakse eri pidamissüsteemides munakanade kaitse miinimumnõuded. Lisaeesmärk on kaitsta neid eri liikmesriikide tootjate ebaõiglase konkurentsi eest. Kuigi toetan direktiivi põhimõtteid, ei tohiks suhtuda kergelt sellesse, et praeguse seisuga on väga paljud Euroopa tootjad, olles alustanud oma tootmisvahendite muutmise protsessi, sattunud tõsistesse raskustesse muutuste tegemisel, ja on oht, et nad ei jõua valmis enne 1. jaanuari 2012. aastal, mis on lõplik tähtpäev direktiivi nõuete täitmiseks.
<P>
Kui peame silmas ka tõelisi raskusi, millega paljud tootjad seisavad silmitsi rahastamise saamisel üleminekuprotsesside toetamiseks, ning tõsiseid majandusraskusi, millega nad endiselt praegu tegelema peavad, millel on tõsised tagajärjed nende ettevõtte stabiilsusele ja tööhõive tasemel, olen veendunud, et midagi tuleb ette võtta. Liikmesriigid peaksid sekkuma, et edendada meetmeid, mis aitavad linnukasvatussektori Euroopa tootjaid, kes on alustanud oma tootmisvahendite muutmise protsessi, mille eesmärk on kohanduda uue Euroopa õigusaktiga, kuid on väga ebatõenäoline, et nad sellega enne 2012. aastat valmis jõuavad.
