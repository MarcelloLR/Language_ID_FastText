<CHAPTER ID="021">
Elektriautod (arutelu)
<SPEAKER ID="517" NAME="Juhataja">
Järgmine päevakorrapunkt on nõukogu ja komisjoni avaldused elektriautode kohta.
<SPEAKER ID="518" NAME="Diego López Garrido" LANGUAGE="ES">
Lugupeetud juhataja, head kolleegid, volinik, komisjoni asepresident härra Tajani! Nagu te teate, on Euroopa tööstus tervikuna ülemaailmsest majandus- ja finantskriisist tugevasti kahjustatud ning me arvame, et nendes majanduse, aga ka tööstuse kõigi sektorite jaoks äärmiselt rasketes tingimustes on Euroopa ülimaks prioriteediks majanduskasvu ja tööhõive taastamine.
<P>
Täna oleme komisjoni prognoosides kuulnud häid uudiseid kogu Euroopa Liidus toimuva taastumise kohta. Kuigi taastumine on väike, on see igatahes siiski taastumine, ning eelkõige peab see toimuma tööstustegevuses.
<P>
Me usume, et tööstus - ja selles suhtes olen ma kindlasti ühel nõul komisjoni asepresidendiga, sest kõnelesime sel teemal hiljuti ja ta nõustus meiega - on ja peab olema asendamatu liikumapanev jõud Euroopa majanduse kasvu ja taastumise taga. Sellepärast peame Euroopa tööstust toetama.
<P>
Euroopa tööstus - ma kordan - võib majanduses mängida liikumapanevat rolli ning et see sünniks, on meil esiteks tarvis kaitsta oma tööstusettevõtjaid praeguste raskete majandustingimuste eest ja teiseks me peame tõstma Euroopa tööstuse konkurentsivõimet. Teisisõnu, Euroopa tööstusel on tarvis taastada juhtpositsioon ja konkurentsivõime maailmaturul. Selleks tuleb toetada innovatsiooni ja uute tehnoloogiate väljatöötamist. Selles suhtes, nagu ka paljudes muudes asjades, on nende probleemide lahendamiseks väga oluline omada Euroopa perspektiivi ja Euroopa vaatenurka.
<P>
Tööstuses on meil tarvis erilist rõhku panna neile sektoritele, millel on suurim mõju- ja kasvupotentsiaal. Üks neist on kahtlemata sõidukitööstus oma kõrge suutlikkusega tehnoloogiat teistele tegevustele üle kanda, oma mõjuga tööhõivele, oma ekspordivõime ja kasvupotentsiaaliga. Sellepärast on oluline keskenduda sõidukitööstusele, mis komisjoni enda numbrite kohaselt on niisugune sektor, mis annab Euroopas otseselt või kaudselt tööd 12 miljonile inimesele ning on peamine erainvestor teadusuuringutesse, arendustegevusse ja innovatsiooni, investeerides aastas 20 miljardit eurot.
<P>
Euroopa sõidukipargis, mis 2030. aastaks võib kasvada 270 miljoni sõidukini, on üks sõidukitüüp, millele tuleb tähelepanu pöörata, et saavutada eesmärgid, millele ma enne viitasin. Me räägime elektriautodest, mis on üks esmane näide innovatsioonistrateegiast, millega tuleb selles sektoris arvestada.
<P>
Sellepärast on eesistujariik Hispaania võtnud ühe prioriteedina oma tegevuskavasse arendada elektriautosid kui eelistatud alternatiivsete transpordivahendite liiki, mille abil transpordisektoris vähendada meie sõltuvust naftast saadud fossiilkütustest ning liikuda seega selgelt ja kindlalt energiatõhusa ja keskkonnasäästliku transpordisüsteemi poole. Nõukogu arvab, et selle teostamiseks on meil tarvis ülemaailmset tehnoloogiate väljatöötamise strateegiat, mis hõlmaks sel juhul ka elektritehnoloogiat.
<P>
Sellepärast soodustab nõukogu arutelu võimalike vastuvõetavate meetmete kohta, millega edendada elektriautode tootmist Euroopa tööstuses, nii et 8.-9. veebruaril toimus meil konkurentsivõime nõukogu mitteametlik istung San Sebastiánis. See oli tõeliselt intensiivne arutelu, mille käigus määrati kindlaks kolm keskset töövaldkonda: esiteks juhtiva Euroopa turu edendamine elektriautode ja nende patareide tootmisel; teiseks elektriautode kui tavaautodele sarnaneva transpordimooduse vastuvõtmise ja heakskiitmise toetamine, asetades need tavaautodega samale tasemele või püüdes seda saavutada tulevikus, kuna praegu need ei ole samal tasemel ja võib võtta mõnda aega, et need sinna jõuaksid; ning kolmandaks, tingimuste loomine elektriautode ühtsele turule.
<P>
Sellepärast kiideti heaks teha Euroopa Komisjonile ettepanek koostada tegevusplaan. Vastuseks sellele ettepanekule on komisjon - nagu härra Tajani pärast räägib - avaldanud 27. aprillil valminud teatise puhaste ja energiatõhusate sõidukite Euroopa strateegia kohta, milles on juttu elektritehnoloogiatest, selle valdkonna teistest alternatiivsetest tehnoloogiatest ja muudest küsimustest. Tahaksime, et konkurentsivõime nõukogu teeks mais mõned järeldused 27. aprillil esitatud komisjoni teatise kohta, ja see ongi meie kavatsus.
<P>
Ühesõnaga, me usume, et peame taotlema selle strateegia eesmärkide ning nende raames ka aastate 2010-2012 tegevuskava eesmärkide saavutamist, nii et ulatuslikud tegevusvaldkonnad on teisendatud 15 konkreetseks meetmeks, mille kohta komisjon on elektrisõidukite kasutuselevõtmisele aluse panemiseks samuti ettepaneku teinud.
<SPEAKER ID="519" NAME="Antonio Tajani" LANGUAGE="IT">
Lugupeetud juhataja, härra López Garrido! Nagu eesistujariik Hispaania just praegu ütles, head kolleegid, võttis komisjon eelmisel nädalal vastu teatise puhaste ja energiatõhusate sõidukite kohta ning mul oli au ise esitada see tekst prioriteetse küsimusena tööstuse, teadusuuringute ja energeetikakomisjoni liikmetele mu ärakuulamisel eelmisel kolmapäeval.
<P>
Teatis koosneb kahest peamisest tugisambast. Esimeses osas käsitletakse traditsiooniliste sisepõlemismootorite parandamist ning teise osa eesmärk on koostada tegevuskava arenenud tehnoloogiate laialdase kasutamise edendamiseks ja hõlbustamiseks seoses ülimadala süsinikdioksiidiheitega sõidukite, vesinikusõidukite, biokütustel töötavate sõidukite, hübriidsõidukite ja 100 %-liste elektrisõidukitega. Tänaõhtusel arutelul käsitletaksegi just elektrisõidukeid ja Euroopa Parlament valmistub homme selleteemalist resolutsiooni hääletama.
<P>
Kõik, kes on tähelepanelikult jälginud autotööstust mõjutavaid arenguid, nõustuvad minuga, et elektrisõidukite toetuseks on saavutatud enneolematu konsensus. Otsustavateks hetkedeks olid Euroopa Liidu Nõukogu istung San Sebastiánis eesistujariigi Hispaania juhtimisel ning elektrienergial põhineva liikuvuse ja mootorsõidukite näituste riiklike kavade väljakuulutamised mitte ainult Euroopas, vaid ka Detroidis ja Pekingis.
<P>
Teame nüüd, et Euroopa autotootjad toovad esimesed täiesti elektrilised sõidukid ja laetavad hübriidsõidukid turule 2011. aastal, jätkates samal ajal ülimalt energiatõhusate ajakohastatud tavasõidukite tootmist. Veelgi tähtsam on siiski tõsiasi, et need puhtad autod pole mitte ainult uudishimu objektid väljapanekuruumides, vaid neid ootavad innukalt Euroopa tarbijad, kes on oma eelistust väiksemate ja keskkonnasõbralikumate sõidukite suhtes selgelt näidanud.
<P>
Tahaksin siin täiskogul lühidalt tutvustada komisjoni strateegia sisu. See strateegia sisaldab üle 40 konkreetse meetme ja ma tahaksin kasutada võimalust kirjeldada teile neist kolme, mida huvitatud osalised on pidanud peamisteks prioriteetideks, millega komisjon peab tegelema - nimelt standardite kehtestamine, rahalised soodustused ja teadusuuringud.
<P>
Elektrisõidukite standardite kehtestamine on põhilise tähtsusega, et tagada Euroopa kodanikele võimalus oma sõidukeid laadida, kui nad piire ületavad. Niinimetatud koostalitusvõime on põhinõudeks, kui tarbijad uue tehnoloogia kõigest südamest vastu võtavad, ja see tagab elektrisõidukite toomise massiturule.
<P>
Sellepärast eeldatakse teatises, et komisjon hakkab konsolideeritud standardimisprotsessi alusel tegema koostööd Euroopa standardimisorganitega, et võtta vastu koostalitusvõime ühtne lahendus, käsitleda turvariske ja kavandada elektrisõidukite patareide nutikas laadimissüsteem. See standard peab sisaldama olemasolevaid tehnilisi lahendusi ning muidugi tagama ohutuse ja tarbijatele vastuvõetava hinna.
<P>
Olen kindel, et peame rakendama praegust hoogu selleks, et valida tõeline ühtne Euroopa lahendus, mis põhineb meie siseturu põhimõtetel. Kui laseme selle võimaluse käest, võime paljudeks aastateks leida end killustatud turul. See oleks tarbijatele ja Euroopa ettevõtjatele mitte ainult halb, vaid see oleks ka rumal, võttes arvesse arvukaid konkureerivaid rahvusvahelisi algatusi.
<P>
Teisest küljest, mis puutub rahalistesse soodustustesse, head kolleegid, siis neid on mitmes liikmesriigis juba rakendatud. Mõnel juhul on soodustused ette nähtud otseselt elektrisõidukitele, kuna teistel juhtudel on need seotud madala CO2-heitega. Komisjon muidugi ei kavatse liikmesriike sundida soodustusi andma, kuid soovib koordineerida teabevahetust ja teha ettepaneku sätestada selles küsimuses suunised, et ära hoida nimelt turu killustumist.
<P>
Kolmas tegur on teadusuuringud. Komisjon kavatseb proovida tagada, et Euroopa teadusuuringud saavutaksid oma eesmärgi: puhta ja ülimalt energiatõhusa transpordi. Komisjon hakkab toetama teadusuuringuid kõigis neis tehnoloogiasektorites, täiustades ja lihtsustades samal ajal menetlusi Euroopa toetuste saamiseks.
<P>
Lõpetan, rõhutades mõju, mida see strateegia hakkab avaldama ja mis ulatub autotööstusest palju kaugemale. Ma jagan eesistujariigi Hispaania seisukohta: oleme siin selleks, et uurida strateegiat, mis sisaldub komisjoni esitatud dokumendis Europe 2020 ja on saanud nõukogu heakskiidu. Sellega asetatakse tööstus- ja ettevõtluspoliitika kriisist väljatuleku strateegia keskmesse ning luuakse tulevatel aastatel meie ühiskonnas õitseng ja edendatakse arengut. Autotööstuses võetud meetmed, millega tagatakse selle kindel uuendamine ja konkurentsivõime rahvusvahelisel turul, on osa sellest strateegiast, millega kaitstakse tööstust, aga ka neid väikese ja keskmise suurusega ettevõtjaid, mis ümber Euroopa põhilise tööstuse pöörlevad. See kaitsestrateegia on tegelikult üheks põhilise tööstuse tugisambaks.
<P>
Arvan seepärast, et töö, mida me teeme autotööstuse tulevikuväljavaadete avardamiseks, on kiiduväärt algatus, ja mul oli hea meel kuulata eesistujariigi Hispaania sõnu, kes komisjoni teatise heaks kiitis. Komisjon tahab koos parlamendi ja nõukoguga uurida strateegiat, mis võimaldab meie Euroopa tööstusel, meie Euroopa ettevõtlussüsteemil areneda, sest nagu on kirjas Lissaboni lepingus ja nagu me kõik oleme veendunud: tugev turg on parim abinõu kindla sotsiaalpoliitika loomiseks.
<P>
Ilma äritegevuseta ja ilma tööstuseta ei saa me kujutleda, et säilitame töökohti või kaitseme oma kaaskodanike õigust tööle.
<SPEAKER ID="520" NAME="Pilar del Castillo Vera" LANGUAGE="ES">
Lugupeetud juhataja, volinik, härra López Garrido! See on arutelu teemal, mille kohta on üldiselt suures osas kokkuleppele jõutud, nii et see ei ole üks neist aruteludest, millel esitatakse radikaalselt erinevaid seisukohti, vaid seisukohad erinevad pigem lihtsates asjades. Kuulsime seda Diego López Garrido sõnavõtus ja voliniku sõnavõtus ning see kajastub ka resolutsioonis, mis homme siin parlamendis kõigi poliitiliste fraktsioonide toetusel hääletusele pannakse.
<P>
Tuleb öelda, et on tarvis lahendada rida probleeme, enne kui elektriautod saavad täiesti tõhusad olla, ning praegu meie ees seisev ülesanne on keskenduda sellele, kuidas saaksime need probleemid võimalikult kiiresti lahendada, nii et ka elektriautod võiksid saada osaks säästvama ja tõhusama energiatarbimise projektist.
<P>
Selles suhtes tahaksin rõhutada ühte küsimust, mida nimetati, mis esineb ka resolutsioonis ja mis on teadusuuringute teemaks. Patareide tõhususe ja laadimisega seoses esineb ikka veel rida põhilisi probleeme, samuti on probleeme standardite kehtestamisega, koostalitusvõimega ja nõnda edasi, millega tuleb veel pikalt tegelda.
<P>
Arvan, et nende probleemide, nagu nii paljude teistegi energiaga seotud aspektide ja muude küsimuste võimalikult kiireks lahendamiseks on oluliselt tähtis koondada jõupingutused uurimistööle. Rahalisest seisukohast nõuab see tohutuid jõupingutusi nii Euroopa institutsioonidelt kui ka riikide asutustelt.
<SPEAKER ID="521" NAME="Teresa Riera Madurell">
fraktsiooni S&D nimel. - (ES) Lugupeetud juhataja! Tahaksin kõigepealt oma fraktsiooni nimel õnnitleda eesistujariiki Hispaaniat, et ta on elektriautod õigustatult oma prioriteetide hulka lülitanud, ning samuti komisjoni ja Antonio Tajanit selle ülesande käsilevõtmise eest.
<P>
Seda sellepärast, head kolleegid, et suutlikkus pakkuda selles sektoris kiiresti kvaliteetseid standardseid tooteid määrab selle ülimalt konkureeriva turu tulevased liidrid.
<P>
Härra Tajani, me nõustume, et edu saavutamiseks on oluliselt tähtis infrastruktuuride ja laadimismeetodite standardite kehtestamine. Küsin siiski, kuidas te kavatsete seda standardite kehtestamist kiirendada, et vältida olukorda, kus see küsimus hakkab pidurdama elektriautode kasutuselevõttu Euroopa Liidus? Oleme nõus, et oluliselt tähtis on toetada uurimistööd ja arendustegevust, et vähendada kulusid ja suurendada tõhusust, kuna oleme praegu juba väga suurel määral sõltuvad välismaistest tehnoloogiatest. Tahame ka teada, milliseid meetmeid Euroopa tasandil võetakse uurimistöö edendamiseks, seda eriti patareide osas.
<P>
Lõpetan küsimusega Antonio Tajanile. Komisjonil on kalduvus viidata puhastele sõidukile üldiselt. Kõige rohkem on siiski arenenud elektrimootorite tehnoloogia. Tootjatel on suures valikus näidiseid ja nad hakkavad neid varsti turustama. Kas te ei arva, et elektriautod saaks Euroopas kasutusele võtta palju kiiremini kui muud puhaste sõidukite mudelid? Kas te ei arva, et on reaalne oletada, et elektriautod võiksid Euroopas laialdaselt levinud olla juba aastatel 2015-2020?
<SPEAKER ID="522" NAME="Jorgo Chatzimarkakis">
fraktsiooni ALDE nimel. - (DE) Lugupeetud juhataja, volinik, tänan teid avalduse eest! Olen väga tänulik eesistujariigi Hispaania algatuse eest - ja minu arvates on see väga hispaanialik sündmus - võtta vastu rida ettepanekuid ja seda tegevust juhtida.
<P>
Elektrienergial põhinev liikuvus peab tulevikus saama keskse rolli. Kuid nagu me kõik teame, oleme laialdase elektrienergial põhineva liikuvuse saavutamisest siiski alles kaugel. Sellepärast ei tohiks me teha ka sellist viga, et laseme üles paisutada elektriautodeteemalise reklaami, mille väiteid me poliitika mõttes täita ei suuda. Sellepärast ei tohiks me loobuda püüetest parandada konventsionaalseid liikumisviise, sest toornafta jääb arvatavasti veel pikaks ajaks meie liikumapanevaks kütuseks.
<P>
Siiski on oluline tähtsus järgmistel punktidel.
<P>
Esiteks, nagu teie ja kõik ülejäänud kõnelejad ütlesite, on meil tarvis standardite väljatöötamise Euroopa strateegiat. Ühendriigid ja Hiina teevad koostööd juhtivate laadimissüsteemide alal. Meie ei tohiks selles osas maha jääda. Peaksime olema selle tegevuse eesotsas ega tohiks lasta euroopalikul edevusel endast võitu saada. Kas kõige kiiremad on prantslased või sakslased või hispaanlased? Peaksime kõik koos tegutsema ning komisjon peaks kindlasti selles osas juhtpositsioonile asuma. Meil on tarvis välja töötada tasuvad ja kõrge kvaliteediga patareid.
<P>
Teiseks on meil tarvis laiendada infrastruktuuride võrgustikku, et see hõlmaks kõiki piirkondi. Meie jaoks tähendab see, et peame koondama sellealaste toetuste saamise võimalused sihipärasemal viisil ühtekuuluvuse valdkonda, regioonidesse ja ka maapiirkondade arengusse. Kodanikud peavad saama kasutada elektrienergial põhinevat liikuvust ka piiriüleselt, vastasel juhul nad seda transpordivormi kasutama ei hakka.
<P>
Kolmandaks peame elektriautosid arvesse võtma ka oma CO2-heidete arvutamisel. Autotootjad, kes praegu autopargi kohta neid arvutusi teevad, ei saa elektriautosid veel arvesse võtta. Peame saama neid arvesse võtta tulevikus.
<P>
Neljandaks peame kogu Euroopas sätestama elektriautodele maksusoodustuse. Seda kohaldatakse eelkõige patareidele, mis on siiani kõige kallim osa. Peame selles osas uurimistööd tegema, kuid meil on tarvis ühtlustada ka oma makse.
<SPEAKER ID="523" NAME="Michael Cramer" LANGUAGE="DE">
Lugupeetud juhataja, head kolleegid! Euroopa liiklus on vastutav umbes 30 % CO2-heidete eest, millest suurema osa tekitab maanteetransport. Hoidumine, üleminek ja paremaks muutmine on seetõttu tänase päeva nõue. Peame leidma oma sõidukitele kõige keskkonnasõbralikuma liikumapaneva tehnoloogia. Elektrisõidukite hulka kuuluvad rongid, trammid, bussid, autod ja kaherattalised sõidukid. Selle eelduseks on siiski, et ei tohi taaselustada ohtlikku aatomienergiat, ning sellepärast on taastuvenergia tootmine conditio sine qua non. Peale selle peab kogu tsükli tulemus, alustades tootmisest ja lõpetades kasutamisel tekkinud jäätmete ümbertöötlemisega, olema positiivne. Ainult siis võib meie Roheliste / Euroopa Vabaliidu fraktsioon elektrienergial põhinevat liikuvust toetada.
<P>
Praeguse autopargi asendamine elektriautodega ei lahenda liiklusummikute probleemi ega kaitse kliimat. Autotranspordil on viis halba omadust: müra, saaste, liiklusõnnetused, maksumus ja maa kasutamine. Elektriautod suudavad lahendada kõige rohkem ehk heidete probleemi. Juba üksi kasutatava maa pind on tohutu. Sel põhjusel on näiteks Saksamaa kohustunud alates 2020. aastast piirama tsemendi ja asfaldi alla pandava maa pindala 30 hektariga päevas. Praegu on see 117 hektarit päevas. Sellepärast tuleb autode hulka vähendada. Allesjäävate autode, aga ka rongide, busside, trammide ja elektrirataste jaoks on meil tarvis kõige keskkonnasõbralikumat tehnoloogiat. Kui peaks selguma, et see on elektrienergial põhinev liikuvus, siis tuleb meil kehtestada Euroopa ja rahvusvahelised standardid.
<P>
Rohelised hääletavad selle resolutsiooni poolt.
<SPEAKER ID="524" NAME="Edvard Kožušník">
fraktsiooni ECR nimel. - (CS) Olen kulutanud palju aega, uurides reguleerimise ja bürokraatia probleemi oma kodumaal. Enamik teist tunneb mind arvatavasti ainult tänu mu jalgrattaretkele Prahast Euroopa Parlamenti Strasbourgis, mis oli 866 km pikkune. Enamik teist siiski ei tea, et Prahas sõidan ma elektrirattaga. Ma ei ole keskkonnaäärmuslane. Kasutan seda praktilistel põhjustel, sest see tasub ära, kuna on Praha liikluses kiirem ja ma saan sellega sõita ülikonnas. Minu arvates peaksimegi elektrisõidukite standardite kehtestamise küsimusele lähenema nõnda.
<P>
Mul on au olla siin siseturu- ja tarbijakaitsekomisjoni raportöörina seoses Euroopa Parlamendi raportiga standardite ja normide kehtestamise kohta. Korraldame selle ärakuulamise juunis volinik Antonio Tajani osavõtul ja mul on hea meel, et ta peab seda oluliseks küsimuseks. Seal jääb aruteluks kindlasti rohkem ruumi. Rohkem kui muudel aegadel peab Euroopa praegu olema konkurentsivõimeline ja vajab innovatsiooni. Standardid on siiski ainult üks vahend tööstuse abistamiseks. Mina isiklikult olen nõus tööstuse esindajatega, et Brüsseli regulatsioonid elektrisõidukite kasutuselevõtmiseks on matusekell. Surve innovatsiooniks peaks tulema mitte regulatsioonide, vaid nõudluse kaudu. Kui sõidukid töötatakse välja käsu peale, tulevad need liiga kallid ja keegi ei hakka neid ostma. Muide, elektriratas, millega ma sõidan, on valmistatud Hiinas.
<SPEAKER ID="525" NAME="Marisa Matias" LANGUAGE="PT">
Lugupeetud juhataja, volinik, härra López Garrido! Minu arvates on tõesti oluline, et me selle elektrisõidukite probleemi peale mõtleme ja seda põhjalikult arutame. Siin on juba tõstatatud paljud küsimused, millest tahtsin rääkida. Tahan sellest hoolimata öelda, et see on tähtis, sest peame algusest peale sellest küsimusest mõtlema meie praeguse arengumudeli raames ning elektriautode teema on põhiline, mis võimaldab meil selle mudeli ümber teha, kas siis fossiilsetest kütustest sõltuvuse vähendamisega või süsinikdioksiidiheidete vähendamisega, nagu juba mainiti, või energiatõhususe suurendamisega ja mittetaastuvatest allikatest saadud energia kasutuspotentsiaali tõstmisega.
<P>
Siiski on veel kaks punkti, mis tunduvad mulle absoluutselt põhjapanevad. Me ei saa kaaluda ühtki neist strateegiatest, kui see ei ole kõigepealt integreeritud laiemasse liikuvuse strateegiasse, mis ulatub kaugemale autondussektorist ja hõlmab muid transpordiviise. See peab olema palju ulatuslikum; vastasel korral me seda probleemi ei lahenda. Teine punkt, mis on samuti üsna oluline, on see, et peame arvesse võtma kriisi, mida praegu kogeme. Selles kriisiolukorras peame kasutama võimalust tööturgu muuta ja ümber õpetada, et vältida kahjulikke sotsiaalseid mõjusid. Me ei suuda kahjulikke sotsiaalseid mõjusid enam taluda, sellepärast kutsun ma üles selle strateegia vastuvõtmisele ja integreeritud käsitlemisele, nagu me püüame teha resolutsiooni ettepanekus, mille meie fraktsioon parlamendile homme esitab.
<SPEAKER ID="526" NAME="Laurence J.A.J. Stassen" AFFILIATION="NI">
. - (NL) Lugupeetud juhataja! Kui härra Ford sai valmis oma esimese auto, ütles ta: "Mu auto värv võib olla ükskõik milline, peaasi et see oleks must.” Sellest saadik pole miski eriti muutunud. Auto mudel võib olla ükskõik milline, peaasi et see oleks keskkonnasõbralik. Mul pole midagi keskkonnasõbralikkuse vastu, kuid tänapäeval on vasakpoolsed poliitikud keskkonnasõbralikkuse liiga ära leierdanud. Tarbija maksab liiga palju ja seda varjatakse igasuguste riiklike toetustega, kuid keskkond võib osutuda väga kulukaks ja ebamajanduslikuks, kui kõik maksumaksjate makstud toetused ära võetakse. Nüüd tahame Euroopa Liidus standardiseeritud elektriautot.
<P>
Hollandi Vabaduspartei ei arva, et see on küsimus, mille pärast Euroopa Liit peaks muretsema, pigem on see tööstusharu mure. Peale selle on elektriauto praegusel hetkel kasutu. Patareid ja nende kasutusiga on ikka veel liiga piiratud ja sisaldavad äärmiselt kahjulikke aineid. Kui miljonid inimesed hakkavad varsti oma elektriautosid õhtuti laadimiseks vooluvõrku lülitama, lähevad korgid silmapilk läbi ja tuled kustuvad sõna otseses mõttes, sest meie võrgud ei suuda pingega toime tulla. Peale selle peavad kogu selle elektriautodele vajamineva lisaenergia tootma täiendavalt rajatud elektrijaamad.
<P>
Ühesõnaga, sellepärast on elektriauto liiga kallis ja saastav, paneb võrgu võimsusele liiga suure koorma ja ei ole üldiselt eriti palju teistsugune, olgu ta must või mitte. Sellepärast ei taha meie mingit elektriautode Euroopa standardit, ei nüüd ega edaspidi.
<SPEAKER ID="527" NAME="Ivo Belet" AFFILIATION="PPE">
(NL) Lugupeetud juhataja, nõukogu eesistuja, volinik, head kolleegid! Tahaksin kõigepealt paluda, et te ei pööraks tähelepanu uskumatult rumalatele kommentaaridele, mida tegi eelmine kõneleja. Seda öelnud, tahaksin rõhutada, et - nagu eesistuja juba ütles - autotööstus on kõige tähtsam tööstusala Euroopa Liidus ning jääbki uskumatult tähtsaks tööandjatele, töölistele ja tööhõivele. Arvan, et peaksime elektriautodele üle minema võimalikult varsti, nagu volinik juba ütles. Sellepärast peame praegu rakendama tegevuskava, mille teie, volinik, nädal tagasi esitasite.
<P>
Tõstan teie tegevuskavast esile kolm prioriteeti. Kõigepealt töölised ise. Neid tuleb nähtavasti koolitada, et nad oskaksid uute tehnoloogiatega töötada, ja see on miski, mida peame oma resolutsioonis tugevalt rõhutama. Kriipsutan selle konkreetse küsimuse teie jaoks alla. Nõuame, et koolituse osas tehtaks suuri jõupingutusi, eriti Euroopa Sotsiaalfondi kaudu.
<P>
Teiseks, volinik ja eesistuja - tulevikusõidukid ja eelkõige elektripatareid. Seda teemat on siin juba nimetatud, kuid seda ei saa üle tähtsustada. Meil kui Euroopa Liidul on ambitsioon võtta enda kätte ülemaailmne liidripositsioon või kui mitte seda, siis vähemalt Hiinaga sammu pidada. Kui tahame seda saavutada, peab patareide tehnoloogia olema absoluutseks prioriteediks teadus- ja arendustegevuse seitsmendas ja kaheksandas raamprogrammis. Neis tuleb ette võtta mõningane ümberjaotamine ja me peame seda rõhutama.
<P>
Kolmandaks - laadimiseks vajalik infrastruktuur. Vastupidiselt eelmise kõneleja öeldule, on meil tarvis kehtestada Euroopa standard järgmise aasta lõpuks ja see on võetud teie kavasse. Vastasel korral läheme killustatud turul rappa. Volinik, eesistuja, head kolleegid, meil on siin harukordne võimalus anda tugev tõuge tööhõive kasvule Euroopas ning vältida üleujutamist Hiina toodete ja varuosadega. Seda vältida pole veel liiga hilja.
<SPEAKER ID="528" NAME="Judith A. Merkies" AFFILIATION="S&amp;D">
(NL) Lugupeetud juhataja, volinik ja riigisekretär! Mul on vaid mõned punktid: tehnoloogia, neutraalsus, standardite kehtestamine, arukad mõõdikud ja tooraine. Kas tohin kõigepealt komisjonile tehnoloogiliselt neutraalse lähenemisviisi vastuvõtmise eest tunnustust avaldada? Toetan seda sellepärast, et autode energiatõhusust tuleb reguleerida CO2-heiteid käsitlevate ambitsioonikate õigusaktidega ja me peame valima keskkonnasõbraliku tehnoloogia. Tehnoloogia valib ennast ise. Parlamendis on kombeks tunnustust avaldada ja mul oleks üpris hea meel seda teha, kuid teie loaga, juhataja, jätan ma oma kiidusõnad järgmiseks korraks, sest arvan, et komisjon on oma elektrisõidukite standardite kehtestamisega üsna hiljaks jäänud. Olete rääkinud laadimiseks vajalikest liidestest, kuid patareidest tervikuna ei ole tegelikult juttu olnud. Standardid saavad valmis alles aastal 2012 ja neid hakatakse arvatavasti kohaldama aastal 2013. Kas tohiksin soovitada, et teeksite oma parima selle kiirendamiseks?
<P>
Te ei ole üldse nimetanud autodes olevaid arukaid mõõdikuid ja siiski olete rääkinud nutikast laadimisest. Kas tohiksin paluda teil tagada, et arukaid mõõdikuid käsitletaks teie järgmises teatises, sest see on ainus võimalik viis liikuvuse juhtimiseks ja energiamaksu võtmiseks, kui peaks vaja olema. Tooraine osas olete rääkinud igasugustest võimalustest, kuid, ausalt öeldes, liitiumi ei ole väga suurtes kogustes saada. Kas võiksin seepärast paluda, et suurendaksite oma jõupingutusi ja teeksite rohkem uurimistööd alternatiivide leidmiseks sellele haruldasele ainele?
<SPEAKER ID="529" NAME="Bogdan Kazimierz Marcinkiewicz" AFFILIATION="PPE">
(PL) Lugupeetud juhataja! Elektrisõidukite kütusetehnoloogiate väljatöötamise stimuleerimiseks vajab Euroopa Liit teadusuuringute koordineerimist, innovatsioonitegevust ja investeeringute koondamist. Euroopa turg peab hakkama kiirendama patareide laadimise infrastruktuuri loomist ja tagama tarbijatele ka rahalised soodustused elektriautode ostmiseks.
<P>
Sõidukite jaoks standardite kehtestamine ja nende universaalse koostoimivuse tagamine Euroopa turul on eriti tähtis. Eesistujariik Hispaania on oma prioriteetides ja eelkõige käesoleva aasta veebruaris toimunud istungil San Sebastiánis selgelt soovitanud, et on vaja välja töötada nii üleeuroopalised kui ka ülemaailmsed ühtsed standardid. Ma loodan, et Euroopa konstruktorid annavad oma panuse 2020. aasta strateegia ideede tegelikkuseks muutmisesse, luues nüüdisaegseid lahendusi elektrisõidukite ühendamiseks nutikatesse elektrivõrkudesse.
<P>
Siiski ei tohi me unustada, et meie ees seisvaid muudatusi tuleks sisse viia tasakaalustatud viisil, koos asjakohaste ühtlustamismeetmetega ning kasutades energiaallikaid, mis on mootoritööstuses juba kasutusel, nagu propaan, butaan ja maagaas, millest kõigil on omad ökoloogilised plussid. Elektriautosid, nende tähtsust jätkuvas süsinikust vabastamise protsessis ja nende tõhusust tuleb süsinikdioksiidiheite seisukohast hoolikalt analüüsida.
<SPEAKER ID="531" NAME="Mario Pirillo" AFFILIATION="S&amp;D">
(IT) Austatud juhataja! Head kolleegid! Euroopa Liit astub samme, et leiutada uut alternatiivi traditsiooniliste sõidukitele: elektriautosid. Olen eesistujariik Hispaaniale tänulik selle eest, et nad selle olulise küsimuse poliitilisse tegevuskavva võtsid. Olen samuti tänulik volinik Tajanile tehtud tähelepanekute eest.
<P>
Paljud liikmesriigid teevad investeeringuid ja tööd seda liiki keskkonnasäästliku tehnoloogia nimel, kuid on selge, et Euroopa peab mõtlema uuesti läbi infrastruktuuri, ohutusnormide mõiste, laadimissüsteemid ja koostalitlusvõime. Autode süsinikdioksiidiheite vähendamise osas on juba tehtud suuri edusamme ning loodan, et uuenduste abiga muutuvad elektriautod varsti laiema üldsuse jaoks taskukohaseks transpordimeetodiks.
<P>
Iseäranis oluline on toetada uusi tehnoloogiaid siis, kui väljakutse on vähem süsinikdioksiidiheidet tekitava majanduse olemasolu. Mööndused ei tohi aga karistada traditsioonilist autotööstust, mis on teinud ja teeb jätkuvalt palju säästva liikuvuse edendamiseks.
<SPEAKER ID="532" NAME="Maria Da Graça Carvalho" AFFILIATION="PPE">
(PT) Austatud juhataja! Tervitan hiljutist keskkonna- ja kütusesäästlike sõidukite teatist. Elektriautode saabumine turule võib kujutada Euroopa tööstuse seisukohast konkurentsieelist. Me ei tohi aga unustada, et hetkel on Euroopal autotööstuses üleilmne juhtpositsioon, ja me ei või seda konkurentsieelist ohtu seada.
<P>
Kutsun seetõttu komisjoni ja liikmesriike üles arendama elektrisõidukite siseturu loomiseks vajalikke tingimusi. Hoiataksin samuti vajaduse osas ühtlustada eri liikmesriikides akude ja ühilduvate laadimispunktide standardeid. Samuti on oluline, et loodaks maksusoodustusi ja elektrihinnad oleksid tarbijate jaoks sobivad. Teine oluline tegur on elektrivõrkude kaasajastamine. Kutsun üles suurematele uurimis- ja arendustegevuse investeeringutele arukatesse võrkudesse ja akutehnoloogiasse, et akudes kasutataks toormaterjale tõhusamalt. Palun seetõttu, et tehtaks kõik jõupingutused Euroopa üleilmse juhtpositsiooni säilitamiseks autotööstuses!
<SPEAKER ID="533" NAME="Bernd Lange" AFFILIATION="S&amp;D">
(DE) Austatud juhataja! Nõukogu eesistuja! Volinik! Ka mina sooviksin tänada eesistujariiki Hispaaniat ning samuti komisjoni elektril põhineva liikuvuse teema rõhutamise eest. Samuti arvan, et saame kasutada elektril põhinevat liikuvust liikuvusmajanduse elavdamiseks Euroopas, mida meil on tarvis teha väärtuse loomiseks ja töökohtade kaitsmiseks.
<P>
Kui üht teist kujundlikku ütlust kasutada, siis on meil aga vaja gaasipedaali vajutada, sest elektril põhineva liikuvuse küsimus puudutab paljusid poliitikavaldkondi. Mõistagi ei saa minna mööda standardimise, tehnoloogia küsimusest, aga ka elektril põhineva liikuvuse ja terve transpordisüsteemi integreerimise küsimusest, sest meil võib olla vaja uusi liikuvuse vorme, iseäranis linnapiirkondades. Energia peab olema taastuv ning meil on tarvis tooraineid - seega on puudutatud ka kaubandus. Seetõttu paluksin teil, volinik, et integreeriksite ehk elektril põhinevat liikuvust täiendavalt Cars 21 järeltegevustesse.
<SPEAKER ID="534" NAME="Lambert van Nistelrooij" AFFILIATION="PPE">
(NL) Austatud juhataja! Volinik! Eile oli istungisaal täis linnapäid, kes allkirjastasid linnapeade pakti, et võtta reaalselt eesmärgiks vähem süsinikdioksiidiheidet tekitav majandus. Kogu arutelu vältel rabas mind see, et nad on valmis rakendama meie kodanike hüvanguks konkreetseid meetmeid ja seda võetud kohustust tegelikult ellu viima. On nii, et elektriauto on tore lipulaev. Kvaliteedi puhul on Euroopal traditsiooni ja mainet. Üleilmses perspektiivis aga, ning siinkohal paluksin teil vaadata Hiina elektriautode näitajaid, tuleb meil tõesti tõsta tempot, nagu komisjoni teatises öeldakse.
<P>
Need linnapead tulid välja arukate linnade ideega. Võib näha, et elektriauto ja transpordi puhul üldiselt on ruumi oluliseks edasihüppeks, seda eriti linnades. Selles kontekstis on akude, laadimispunktide jne standardimine tõepoolest suure tähtsusega. Minu riik Holland on teinud valiku. Oleme andnud nn Saksa pistikule jaatava vastuse. See on aga Euroopa mõtlemine ja läheme koos Mennekese kuuepooluselise pistikuga edasi. Tegelikult on meil tarvis seda loogikat järgida ja oma parimad tehnoloogiad ühendada.
<P>
Mul on veel kaks tähelepanekut. Esiteks puudub meil korralik kommunikatsioonistrateegia. Algusest peale on see projekt olnud oivaliseks vahendiks tuua Euroopa kodanikele lähemale ning Euroopa suudab luua enda jaoks suuremat profiili. Inimesed ei ilmu valimistele kohale ja mida Euroopagi selle osas ette võtta saab?
<P>
Tegelikult on tegemist millegagi, mis väärib tähist E (Euroopa): Euroopa. Elektriline. Peaksime sellega edasi minema, sest see loob seda liiki projektide jaoks suuremat nähtavust ning protsessi käigus muudame end e-kindlaks. Töötame Euroopa projekti, töökohtade säilitamise ja juhtpositsiooni haaramisega, mistõttu võiks ehk see kommunikatsioonis natuke selgemini välja tulla.
<SPEAKER ID="535" NAME="Antonio Cancian" AFFILIATION="PPE">
(IT) Austatud juhataja! Diego López Garrido! Head kolleegid! Antonio Tajani! Tänan teid raporti eest! Elektriauto projekt ulatub tagasi 2006. aastasse: kõik institutsioonid nõustuvad, et see on põhjendatud projekt. Euroopa Parlament esitas juba vastavasisulise otsuse 2008. aastal, komisjon väljastas arukate autode teemalise teatise juba 2006. aastal ja praegu teeb meie volinik tõsiseid ning praktilisi jõupingutusi lähitulevikus nende autode lansseerimiseks. Kuulsin, kuidas peaminister Zapatero oma kava esitledes viitas sõna otseses mõttes elektriautodele kui eesistujariigi Hispaania kuuekuuse ametiaja põhiprioriteedile.
<P>
Soovisin korrata, et taoline vastuvõtlikkus peab langema kokku praktilisusega: praktilisus jõuseadme osas, praktilisus seadmete osas ning praktilisus laadimissüsteemide osas, mis on elemendid, mida on tarvis elektriautode toimimiseks nüüd ja tulevikus. Elektrisõidukite eelis on, et need suudavad kergesti liiklusse siseneda ja sealt väljuda ega nõua tootmiseks suuremat infrastruktuuri, mistõttu minu arvates ongi teema strateegilise tähtsusega. Pidage samuti silmas - pidage seda silmas, volinik - vesinikkütuseelemendi prototüüpide olemasolu, mis on võrdselt olulised.
<P>
Praegu on juba hübriidautosid turul ja hübriidmudel toimib nii elektri- kui ka vesinikkütusega sõidukite puhul: vesinik metaaniga ja muud traditsiooniliste diisel- või bensiinkomponentidega. Alternatiivsete kütustega sõidukid on võidukas idee. Asjaolu, et nende turuosa 2008. aastal peaaegu kahekordistus, tõestab seda. Kõikidest registreeritud sõidukitest moodustavad nad aga ikka veel ainult 1,3%. Oleme õigel teel, kuid aega hakkab nappima uuenduseks, mis aitaks keskkonda ja tööturgu.
<SPEAKER ID="536" NAME="Artur Zasada" AFFILIATION="PPE">
(PL) Austatud juhataja! Antonio Tajani, sooviksin tänase arutelu kontekstis juhtida tähelepanu uuele ohule, mis on elektri- ja hübriidsõidukite levikuga tekkinud. Lühidalt väljendudes on linnatingimustes need sõidukid liiga vaiksed.
<P>
On paradoksaalne, et madal müratase, mida võiks pidada eeliseks, võib olla tõeline oht laste ja vanurite ning iseäranis pimedate seisukohast. Seetõttu peaksime mõtlema juba, kuidas vältida hübriidautodega seotud õnnetusi, sest ainuke müra, mida nad tekitavad, on asfaldil veerevate rehvide heli. Meil on niisiis tarvis vastata võimalikult kiiresti järgmistele küsimustele: kas need autod peaksite tekitama müra ning, kui jah, mis liiki müra ja kui vali see olema peaks? Kas me ei peaks juba seadma tootjaile kohustust töötada välja süsteeme, mis hoiataks, et läheneb sõiduk, ja neid standardselt paigaldama?
<SPEAKER ID="537" NAME="Juhataja">
Liigume nüüd edasi eelneva registreerimiseta sõnavõttude menetluse juurde ja ma selgitan kriteeriume, mida järgin, nii et, keegi ei saa minu peale hiljem pahane või vihane olla.
<P>
Meil on ikka veel suur arv päevakorrapunkte. Seetõttu annan seekord sõna viiele parlamendiliikmele ning annan eelistuse neile teist, kes päevakorrapunkti teemal täna veel sõna võtnud ei ole. Mõistagi kohtlen eri fraktsioone võrdselt.
<SPEAKER ID="538" NAME="Alfredo Pallone" AFFILIATION="PPE">
(IT) Austatud juhataja! Head kolleegid! Võtan sõna tõesti väga lühidalt, muu hulgas seepärast, et nõustun täielikult sellega, mida ütlesid Antonio Tajani ja Diego López Garrido. Tegelikult hülgan täielikult sõnavõtu, mille ette valmistasin, kuna, Diego López Garrido, olete käivitanud arutelu, mida tuleks Euroopa Liidu piires arendada.
<P>
Lubage mul täpsemalt selgitada, mida öelda tahan! Jätan samuti kõrvale elektriautodega seotud keskkonnaküsimused, et rääkida tööhõiveprobleemidest: teie koos Antonio Tajaniga viitate asjaolule, et kui Euroopa tahab kaitsta end kiiresti areneva majandusega riikide eest ja kui tahab saada võrdluspunktiks rahvusvahelisel tasandil, siis ei saa ta jätta kahe silma vahele teadusuuringuid ja uuendust.
<P>
Tegelik küsimus täna, mida Euroopa Parlamendis arutama peab, on, kuidas teada, mis liiki Euroopat ja mis liiki suhet liikmesriikide vahel me tahame. Kui näen, eriti oma komisjonis, kalduvust liikmesriikide seas teineteisega võistelda, vähendades maksukoormat, ütlen, et meil on jäänud kahtlemata täielikult mõistmata, mida Euroopa tähendama peaks. Tänan, Diego López Garrido, tänan, Antonio Tajani: teadusuuringud ja uuendus võivad tõesti Euroopa Liidust üleilmse majanduse juhtimiskeskuse teha.
<SPEAKER ID="539" NAME="Silvia-Adriana Ţicău" AFFILIATION="S&amp;D">
(RO) Autotransport põhjustab 28% saasteainete heitkogustest, mida tekitavad heitkogustega kauplemise süsteemi mittekuuluvad sektorid. Kehtivatele õigusnormidele vastavalt peavad autode valmistajad hiljemalt 2020. aastaks tootma sõidukeid, mille saasteainete heitkoguste tase on vähem kui 120g CO2/km. Lisaks võivad sõidukite valmistajad anda hinnaalandusi ostjatele, kui nad vahetavad vanad vähem keskkonnasõbralikud autod välja sõiduki vastu, millel on madalam saasteainete heitkoguste tase.
<P>
Selle tulemusena ilmnes Euroopa Liidus 2009. aastal nõudluses hübriid- või elektriautode järele 7% suurune tõus. Need sõidukid on iseäranis sobivad linnas sõitmiseks. Elektri- või hübriidsõidukite ulatuslik kasutamine oleneb neid toitega varustava infrastruktuuri katvuse ulatusest. Selles suhtes muutub elektrisõidukite standardimine eluliselt oluliseks.
<SPEAKER ID="540" NAME="João Ferreira" AFFILIATION="GUE/NGL">
(PT) Austatud juhataja! Elektrisõidukitega seotud piirangud - muu seas näiteks akudega tootmisega seotud saastus, strateegiliste elementide, nagu liitiumiga, varustamise raskused ning sõidukite piiratud tegevuskaugus - muudavad äri- või reklaamiriskide võitmise ebasoovitavaks.
<P>
Need sõidukid on aga oluline alternatiiv, millega tuleb nõuetekohaselt arvestada probleemidest hoolimata. Sellele vaatamata ei tule need kunagi kõikide praeguste fossiilkütusega sõidukite väljavahetamise lähedalegi.
<P>
Nõnda on meile tuntud autopõhisele ühiskonnale mõistetud täitmisele mittepööratud karistus. Just seepärast ongi tungiv vajadus nüüdsest peale suurendada kõikide ühistranspordiliikide kasutamist ja muuta need, eriti elektritoitega vormid, kõikidele kättesaadavaks: maapealsed ja allmaaraudteed, rasked ja väikesõidukid, kiirtrammid, trollid ja nii edasi.
<P>
Keskpikas ja pikas perspektiivis peavad hakkama autod - isegi elektriautod - etendama täiendavat ja lisarolli, et rahuldada perede konkreetseid vajadusi.
<SPEAKER ID="541" NAME="Jaroslav Paška" AFFILIATION="EFD">
- (SK) Elektrisõidukeid peetakse üheks viisiks, kuidas täita rangeid keskkonnakaitsenorme, kuna nad ei tekita heidet.
<P>
Paljud autoettevõtted nii Euroopas kui ka Aasias on juba nende sõidukite väljatöötamisega lõpule jõudnud ning on valmis neid turule laskma. Sõidukite laiemat levikut takistab aga standardite puudumine, mis määratleks universaalsete laadimisjaamade ning riist- ja tarkvara parameetrid, mis võimaldavad eri tootjate Euroopasse imporditud sõidukeid laadida tõhusalt ja kiiresti võimalikult tihedas jaamade võrgus. Samal ajal, kui Euroopa Komisjon uurib, mõtiskleb ja teeb ettevalmistusi, teevad meie Jaapani sõbrad usinalt tööd. Tokyos on asutatud elektrisõidukite tootjate föderatsioon, mis koostab juba sõidukitele ühiseid standardeid ja pakub ka, et tehtaks koostööd Euroopa tootjatega.
<P>
Selle huvides, et luua elektrisõidukitele võimalikult kiiresti ruumi, kutsun seetõttu komisjoni üles Jaapani tootjatega võimalikult pea jõude kokku panema ning aitama aktiivselt kaasa elektrisõidukite kasutamise üleilmsete standardite kasutuselevõtmisele.
<SPEAKER ID="542" NAME="Izaskun Bilbao Barandica" AFFILIATION="ALDE">
(ES) Austatud juhataja! Euroopa 2020 ja elektriauto. Uuendus ja konkurentsivõime on iseenesest teadmised. On palju piirkondi, mis on uuenduspoliitikate tarmu ja tulemuslikkuse poolest eespool liikmesriikidest, kuhu nad kuuluvad.
<P>
Baskina võin teile uhkusega teatada, et viis aastat tagasi alustasime intelligentse auto keskuse rajamist. Praegu on keskuses üle 50 ettevõtte kaasatud terve Euroopa jaoks elektrienergial põhineva liikuvuse uurimis-, arendustegevusse ja uuendusse.
<P>
Baskimaal on samuti konsortsium, mille esindajad on oma kogemustest täiskogul ette kandnud: Hiriko, linnades liikumiseks projekteeritud modulaarne elektriauto. See kõik arenes välja avaliku ja erasektori partnerlusest ning piirkondlikust toest, mis tähendas, et Hispaania, kes viimase hetkeni meetmesse kaasatud ei olnud, suutis need saavutused oma kavva lülitada ja korraldada Baskimaal uuendusteemalise tippkohtumise.
<P>
Piirkonnad ja nende teadmised peaksid olema jäädavalt keskse tähtsusega, kui soovime rajada suurema kasutajapoolse osalusega ning tulemuslikumat Euroopat. Siis on kergem toime tulla väljakutsetega, mida resolutsioonis tulevikuks seame ja mida toetame.
<SPEAKER ID="543" NAME="Diego López Garrido">
nõukogu eesistuja. - (ES) Austatud juhataja! Sooviksin tänada lugupeetud parlamendiliikmeid, kes on avaldanud heakskiitu nõukogu eesistujamaa Hispaania algatusele teha elektrisõidukite toetamisest eesistujamaa kava prioriteet.
<P>
Sooviksin samuti tänada raportööre, kes on resolutsiooni ettepanekusse, mille üle siin täiskogul homme hääletatakse, ja kellest mõned on kasutanud võimalust sõna võtta. Nende hulka kuuluvad Teresa Riera Madurell, Pilar del Castillo Vera, Michael Cramer ja Marisa Matias. Olen väga tänulik nende sõnavõttude eest, mis väljendavad koos teistega selgelt, et tegemist on Euroopa Liidu strateegilise eesmärgiga, ehkki nad on samuti hoiatanud raskuste eest, mida elektrisõidukite valmistamine ja ulatuslik masstootmine ikka veel kätkevad, ning samuti selle eest, et peab olema võimalik loota kõikide poliitiliste ja majanduslike sidusrühmade toetusele. Izaskun Bilbao Barandica viitas äsja piirkondadele kui põhielemendile elektrisõidukite arendamises. Olen veendunud, et Euroopa Liit peab tulevikus kõiki neid tegureid arvesse võtma.
<P>
Just seepärast sooviksin välja tuua mõned argumentidest, mis minu arvates elektrisõidukite poolt kõnelevad. Viitan aga lõpus ka raskustele või takistustele, mida minu arvates ületama peame.
<P>
Eelistest rääkides on minu arvates elektrisõidukitel kaks tahku, mis pakuvad märkimisväärseid eeliseid. Üks on tehnoloogia ja teine energia.
<P>
Mis puutub tehnoloogiasse, siis elektrisõidukite tehnoloogia on juba olemas. See toimib praegu. Tõepoolest reklaamivad sõidukivalmistajad juba üle 90 eri elektrisõiduki mudeli, mis lastakse turule suhteliselt lähitulevikus.
<P>
Samuti vastab tõele, et samal ajal peame leppima, et mõnda nendest tehnoloogiatest on tarvis täielikult välja arendada, kuna praegusel ajal on neil ikka veel piiranguid, nagu akude, laadimise või hoiatuse puhul, mille Artur Zasada tegi meile müra puudumise ning ohtude kohta, mida see jalakäijatele kätkeda võib. Minu arvates on väga oluline tema vaateid arvestada.
<P>
Enamgi, elektrisõidukites kasutatav tehnoloogia on tõhusaim ja keskkonna seisukohast parim. Elektrisõidukite tehnoloogia kasutegur võib küündida 60%-ni, samas kui traditsioonilistel mootoritel on kasutegur 20%.
<P>
Lisaks, mis puudutab energiat, aitavad elektrisõidukid meil objektiivselt saavutada eesmärke, millest alles täna pärastlõunal rääkisime, kui arutasime Euroopa 2020. aastat ja kliimamuutuse vastast võitlust, mida tuntakse 20/20/20 eesmärkidena. Tänu salvestusvõimele on elektrisõidukitel tehnoloogia, mis aitab leevendada ühte probleemidest, taastuvenergia negatiivseid tahke või nõrkusi. Elektrisõidukid aitavad taastuvenergiat, millel on nõrkus: need on korrapäratud. Elektrisõidukid korvavad korrapäratust oma spetsiaalsete elementide kaudu.
<P>
Lisaks aitavad need kaasa energiajulgeoleku osas. Näiteks on Euroopas palju riike, millel ei ole naftareserve ning elektrisõidukid saaksid seda puudust korvata ja ka panustada sellesse, mis on liidu strateegiline eesmärk: võitlus energiajulgeoleku pärast, mis, nagu näinud oleme, muudab meie ühiskonnad mõnikord äärmiselt haavatavaks.
<P>
Lõpuks, sellest hoolimata, nendest eelistest hoolimata, nõuavad elektrisõidukid selgelt, et muudaksime paljusid oma tootmissüsteeme ja samuti paljusid tehnoloogiatest, mida mainisin varem, inimeste harjumusi ning jaotusvõrke. Samuti teeb see vajalikuks isegi uue kommunikatsioonistrateegia, nagu Lambert van Nistelrooij väga õigesti tõdes.
<P>
Teisisõnu on elektrisõidukitel palju eeliseid, kuid samuti takistusi ja raskusi, mis tähendab selgesti, et peame lähenema kindlasti Euroopa vaatenurgast. See tähendab, et Euroopa valitsused, komisjonid ja parlament, mis homme mitmete resolutsioonide üle hääletab, peavad sellele iseäranis tähelepanu pöörama. Just seepärast on niivõrd oluline, et need liidu kolm institutsiooni - nõukogu, komisjon ja Euroopa Parlament - töötaks koos strateegilise joone kallal, mis nad elektrisõidukite suhtes kasutusele võtma peaksid.
<SPEAKER ID="544" NAME="Antonio Tajani">
komisjoni asepresident. - (IT) Austatud juhataja! Head kolleegid! Arvan, et eesistujariik Hispaania on asetanud elektriautostrateegia õigesti laia - laiemasse - konteksti, mis puudutab mitte ainult elektriautosid, vaid samuti autotööstuste arengut ja kaitsmist Euroopa tööstuspoliitika kontekstis. See hindab sel moel, kuidas tööstus, tööstusareng ja töökohtade loomine tulevastel kümnenditel välja näevad.
<P>
Seetõttu sihistab otsus, mida komisjon toetab - kahetahulise strateegia kaudu, mis kindlasti ei välista tõsist püüdlust vähendada süsinikdioksiidiheidet traditsioonilistest sõidukitest -, kaht valdkonda: sisepõlemismootoriga autod, mida peab täiustama, ning tehnoloogia ja teadusuuringud, sest nagu ütlesid Izaskun Bilbao Barandica Barandica ja Alfredo Pallone, on ainult õige, et keskendume tehnoloogiale ja teadusuuringutele, kui tahame ületada väljakutset üleilmsel turul. Meil ei ole võimalik kujutleda konkurentsivõimelise Euroopa autotööstuse olemasolu, kui uuenduse ja teadusuuringute vallas ei rakendata tugevaid meetmeid. Seetõttu on igasugused algatused ja toetus parlamendilt selles vallas väga teretulnud.
<P>
Elektriauto valimine ei tähenda teiste valikuvõimaluste välistamist. Ütlen seda Antonio Cancianile, kes rõhutas hübriid- ja vesinikautode olulisust. Elektriautod on oluline ressurss, mis on juba pälvinud laialdast toetust ning saanud positiivseid tulemusi. Tegelikult valivad neid paljud liikmesriigid. Kordan aga - sest olen kuulnud ka, kuidas mõned parlamendiliikmed on vastu elektriautode põhimõttele, mis on täna õhtul arutelu teemaks -, et elektriautod on erakordne võimalus, kuid mitte ainuke võimalus, sest meie eesmärk on saada Euroopa tööstus, mis on konkurentsivõimelisem rahvusvahelistel turgudel, ja vähendada saastust ning süsinikdioksiidiheidet transpordisüsteemis, sealhulgas linnatranspordisüsteemis. Rõhutaksin Lambert van Nistelrooijle, et eelmisel ametiajal esitles Euroopa Komisjon linnade tegevuskava, milles elektritransport on selles kontekstis tohutult oluline.
<P>
Muidugi nõuab konkurentsivõimelise elektriauto tootmine palju tööd. Keegi tõstatas standardimise küsimuse: komisjoni dokumendis anti liidu standardiasutustele juba 2010. aastal ülesanne töötada järgmiseks aastaks elektrisõidukite laadimissüsteemidele välja ühtlustatud Euroopa standard. Oleme nendele muredele juba reageerinud, nagu oleme ka kolleegiumis kinnitatud dokumendis reageerinud muredele, mida Judith A. Merkies toormaterjalide osas väljendas. Ta tõstatas liitiumi küsimuse koos teiste Euroopa Parlamendi liikmetega, kes on arutelu vältel akude osas sõna võtnud. Just seetõttu, et ta probleemi tunnistab, on komisjon otsustanud lülitada oma töökavva - ning oleme Judith A. Merkiesiga sellest hiljutisel kohtumisel kõnelnud - toormaterjalide teemalise teatise, mis on meie jaoks prioriteet.
<P>
Mõned Euroopa Parlamendi liikmed - Ivo Belet, Marisa Matias - mainisid tööhõiveprobleemi, kuid paljud teised Euroopa Parlamendi liikmed võtsid sõna ka tööliste ümberõppe osas, sest kui tahame, et meil oleks autotööstustes tööstussüsteem, mis on eriti uuenduslik, mis ei keskendu mitte ainult elektrisõidukitele, vaid ka ümberkujundatud sisepõlemismootori - vähem saastavate sisepõlemismootorite, aga ka kõikide teiste võimaluste - väljatöötamisele, siis peame keskenduma lisaks ka tööliste ümberõppele, sest meie eesmärk on täita Lissaboni lepingut, milles nähakse turgu sotsiaalpoliitika loomise parima vahendina.
<P>
Muresid, mida osa parlamendiliikmeid tõstatanud on, käsitletakse juba komisjoni teatise tekstis, milles teatatakse selgelt, et komisjon on valmis eraldama ressursse Euroopa Sotsiaalfondist konkreetseteks algatusteks, mis pakuks töölistele ümber- ja erialast täiendõpet täpselt selleks, et ka nemad saaksid aidata kaasa selle uuenduse saavutamisele, mis peaks Euroopa tööstuse konkurentsivõimelisemaks tegema.
<P>
Minu arvates on Euroopal strateegia. Laurence J.A.J. Stassen on elektriautodele vastu: need on võimalus, kuid lõppude lõpuks on see turu otsustada. Samuti on olemas valikuvõimalus elektriautosid mitte osta. Keegi ei sunni eurooplasi neid ostma. Artur Zasada aga tutvustas teist probleemi, mis puudutab transpordi ohutust: kahtlemata, mis puudutab turundamist, tuleb meil igal võimalikul moel hinnata võimalikke tulevasi probleeme seoses nii mürasaaste kui ka saasteainetega ning lisaks ka autode valmistamise ja vanametalliks lammutamise täit mõju keskkonnale. Oleme selgelt probleemi selgitanud ning tegelikult oleme veendunud, et elektriautode olemasolu võimaldab meil teha edusamme, sealhulgas ohutuse vallas. Peame aga sektori tootjatele esitama konkreetsed suunised, nii et tegelikult on võimalik teha mittesaastav elektriauto.
<P>
Olen püüdnud vastata enamikule kõikidest küsimustest, mida Euroopa Parlamendi liikmed esitasid, ning vastan samuti Bernd Langele, kes mainis plaani CARS 21. Komisjonis kinnitatud ja seejärel parlamendile ning nõukogule esitletud teatises tehakse viimasel paaril leheküljel sõnaselgelt teatavaks, et tahame väga plaani CARS 21 kõrgetasemelise rühma taaselustamist. Viimane oli erakordne võimalus töötada sidusrühmadega ja selleks peab see jääma, eriti kui arvame - kooskõlas eesistujariigi Hispaania ning valdava enamikuga liikmesriikidest, austatud president, kes arutelu ajal sõna on võtnud -, et autotööstus on erakordne eelis, mida peab kindlasti kohandama ja mõnedel juhtudel ümber struktureerima, mida kindlasti tuleb kaasajastada, kuid millel on erakordne potentsiaal ja mis on Euroopa tööstus- ning ettevõtlussüsteemi kroonijuveel.
<P>
Sel põhjusel oleme kõik pühendunud - ning tänaõhtune arutelu tõestab seda - selle tagamisele, et see tööstussektor võiks muutuda konkurentsivõimelisemaks. Oleme konkurentsivõimelisemad, kui keskendume uuendusele ja teadusuuringutele. Minu arvates on valik elektriautodele pühendumise kasuks ka hea moodus, et kindlustada, et Euroopa tööstus üleilmsel turul konkureerida suudaks.
<SPEAKER ID="545" NAME="Juhataja">
Arutelu lõpetamiseks on mulle laekunud resolutsiooni ettepanek kuuelt fraktsioonilt lähtuvalt kodukorra artikli 115 lõikest 5.
<P>
Arutelu on lõppenud.
<P>
Hääletus toimub homme.
<P>
Kirjalikud avaldused (kodukorra artikkel 149)
<SPEAKER ID="546" NAME="Elena Băsescu  " AFFILIATION="PPE">
kirjalikult. - (RO) Kliimamuutuse taustal pakuvad keskkonnasõbralikud sõidukid tulemuslikku moodust süsinikdioksiidiheite vähendamiseks. Nende väljatöötamine peab aga olema lülitatud tulevikus säästliku liikuvuse poliitikasse. Rumeenia sooviks tuua siseturule elektriautod järk-järgult. Seda silmas pidades otsustas peaminister Emil Boc hiljuti asutada elektriautode valmistamise riigisisese strateegia väljatöötamiseks ministeeriumidevahelise rühma. Riikides, nagu Taani ja Iirimaa, paigaldatakse ja katsetatakse laadimisjaamu, mis käivitatakse ametlikult 2011. aasta lõpus. Lisaks pakuvad Prantsusmaa, Hispaania ja Iirimaa valitsused toetusi kõigile, kes seda liiki sõidukeid osta soovivad. Hetkel on elektriauto hind kõrge, kuna selle määrab sisuliselt aku hind.
<P>
Arvestades eesmärki toetada elektriautode tootmist Euroopa Liidus, on tarvis, et piiriülesele elektrienergial põhinevale liikuvusele kaasaaitamiseks standarditaks laadimisinfrastruktuuri ja -tehnoloogiaid. Selles suhtes peab komisjon liikmesriikidele rahalist toetust osutama. Keskkonnasõbralikud autod pakuvad olulisi eeliseid. Need aitavad võidelda kliimamuutusega, vähendavad Euroopa sõltuvust naftast ja aitavad saavutada Euroopa 2020. aasta strateegia eesmärke. Just seepärast peame minu arvates soodustama elektriautode kasutamist.
<SPEAKER ID="547" NAME="Sergio Berlato  " AFFILIATION="PPE">
kirjalikult. - (IT) Aprillis esitas komisjon teatise, mis käsitles keskkonnasõbralikke ja kütusetõhusaid sõidukeid - see tähendab, Euroopa strateegiat teemal, kuidas soodustada sõidukite arendamist ja edaspidist laialdast kasutamist, mis on keskkonnasõbralikud ja tõhusad süsinikdioksiidi ja saasteainete madalate heitkoguste poolest.
<P>
Hiljutiste prognooside andmetel moodustavad 2020. aastal elektrisõidukid 1-2% turust; teisisõnu moodustavad nad vähem kui 4% kõikidest sõidukitest. On selge, et enamikul sõidukitest tulevikus on energiaallikaks jätkuvalt sisepõlemismootor ning neid tuleb toetada, mitte karistada, samal ajal, kui neid täiustatakse. Arvan seetõttu, et tähelepanu peaks pöörama teguritele, mis pakuvad Euroopa tööstusharule huvi: infrastruktuuri standardimisprotsessi eestvedamine, eriti mis puudutab ajakavu võrreldes meie konkurentidega - Hiina, Ameerika Ühendriigid, Jaapan, Korea - ning nende meetmete leviku takistamine, mille eesmärk on pakkuda stiimuleid elektrisõidukite eest kättesaadavate rahaliste vahendite, linnades juurdepääsu ja riigihangete vallas.
<P>
Tegelikult, soodustades erandlikult elektriautosid, ohustab meid traditsiooniliste või alternatiivsete (metaani või biogaasi tarbivate) sisepõlemismootoriga sõidukite laialdase kasutamise vähendamine, mis moonutaks siseturgu ja kärbiks autotööstuste konkurentsivõimet.
<SPEAKER ID="548" NAME="António Fernando Correia De Campos  " AFFILIATION="S&amp;D">
kirjalikult. - (PT) Komisjon on äsja esitanud keskkonnasõbralike ja kütusetõhusate sõidukite teemalise teatise, milles esitatakse elektrisõidukite suhtes neutraalne arvamus, seadmata prioriteetseks ühtegi olemasolevatest võimalustest, olgu nendeks elektri-, hübriid- või vesinikkütusega sõidukid. Sellele vaatamata lepiti veebruaris San Sebastianis peetud nõukogu kohtumisel kokku, et EL peab olema elektrisõidukite suhtes ühise strateegia eestvedaja. See tähendab, et komisjonil tuleb seada prioriteetseks probleemide lahendamine, mis ikka veel elektrisõidukite tootmist vaevavad, nagu akude hind, elementide täiustamiseks vajalik uurimis- ja arendustegevus ning elektrisõidukite ja laadimispunktide ühtlustamine nii üleilmselt kui ka kogu Euroopas, et kindlustada turul kõrge konkurentsivõime tase, nii et elektrisõidukid suudaksid võrdsetes konkurentsivõimalustes sisepõlemismootoritega konkureerida. Sooviksin meenutada komisjonile vajadust seada selleks otstarbeks prioriteetseks rahalised ressursid, eriti lihtsa asjaolu tõttu, et elektrisõidukitel on täiendava eelisena oivaline energia salvestusvõime, mida teistel variantidel ei ole ja mis meie energiasõltumatuse seisukohast nii vajalik on.
<SPEAKER ID="549" NAME="Petru Constantin Luhan  " AFFILIATION="PPE">
kirjalikult. - (RO) Elektrisõidukite kasutamine pakub säästliku liikuvuse seisukohast mitmeid olulisi eeliseid. Nende hulgast võime mainida järgmisi: süsinikdioksiidiheite vähenemine ja õhu kvaliteedi paranemine, imporditavatest fossiilkütustest sõltuvuse vähenemine ning elektriautode suurem tõhusus muude transporditehnoloogiatega võrreldes.
<P>
Üleilmses mastaabis investeerivad ELi konkurendid uute tehnoloogiate uurimis- ja arendustegevusse, et vähendada süsinikdioksiidiheidet ja käivitada kavu, mis toetavad üleminekut keskkonnasõbralikule autotranspordile. Selleks et võimaldada Euroopa autotööstusel säilitada üleilmne konkurentsivõime ja kindlustada, et see etendab keskkonnasõbralikes tehnoloogiates olulist rolli, peab Euroopa Liit looma sobiva raamistiku uuenduslike tehnoloogiate propageerimiseks, ergutades teadusuuringuid ja arendades infrastruktuuri, mida on vaja, et toetada üleminekut väikestel süsinikdioksiidiressurssidel ja -heitel põhinevale tõhusale majandusele.
<P>
Toetan Euroopa Komisjoni selleteemalisi meetmeid ja tervitan kava avaldamist, mille eesmärk on soodustada Euroopa kiirlaadimisjaamade võrgu rajamist elektriautodele 2011. aastaks ning lisaks ka kehtivaid ühiseid tehnilisi ja ohutusstandardeid.
<SPEAKER ID="789" NAME="Marian-Jean Marinescu  " AFFILIATION="PPE">
kirjalikult. - (RO) Üleminek säästlikule energiatõhusale transpordisüsteemile on muutunud kliimamuutuse ja kõikuvate kütusehindade taustal ELi jaoks prioriteediks. Elektrisõidukite arendamine kogu Euroopas, et vahetada välja traditsioonilised sõidukid, on suurenenud turupotentsiaaliga elujõuline lahendus. Selle saavutamiseks peavad liikmesriigid koordineerima tegevust, nii et nad suudaksid otsustada Euroopa standardi üle, näiteks laadimiseks ja energia salvestamiseks kasutatavate süsteemide, sealhulgas arukate energiavõrkude ja pardamõõtesüsteemide ning koostalitlusvõime puhul. EL peab samuti toetama tugevamini uurimis- ja arendustegevust, iseäranis eesmärgiga parandada aku- ja mootoritehnoloogiat ning lisaks ka elektrisõidukite tootmise eest pakutavate stiimulite osas. Kutsun Euroopa Komisjoni üles rakendama konkreetseid meetmeid, et olla valmis muutusteks autosektoris ja tarneahelas ning toetada riigisiseste poliitikate ühtlustamist valdkonnas. ELil on aeg tõsta konkurentsivõimet liikuvussektoris, hoides kokku valmistajate arenduskulusid ja vähendades järk-järgult autotranspordi tekitatavaid süsinikdioksiidi tasemeid.
<SPEAKER ID="550" NAME="Daciana Octavia Sârbu  " AFFILIATION="S&amp;D">
kirjalikult. - Tervitan komisjoni viimast strateegiat, mis käsitleb keskkonnasõbralikke ja energiatõhusaid sõidukeid, ning eriti uut tähelepanu elektriautodele biokütuste asemel keskkonnasõbralikumale transpordile ülemineku raames. Kui aga biokütused on vastuolulised ja nendega on probleeme, on elektriautode puhul olulisi väljakutseid, mis tuleb ületada enne, kui neist saab realistlik valikuvõimalus Euroopa kodanike jaoks ning enne kui need tõelisi keskkonnaeeliseid pakuvad. Täiendav nõudlus elektrienergia järele transpordi tarbeks tuleb rahuldada madala süsinikusisaldusega energiaallikatest, kui tahame, et need autod oma täieliku keskkonnapotentsiaali realiseeriks. Kardan, et nende allikate arendamine ELis ei ole piisav, et rahuldada nõudlust, mis tekib elektritranspordi suuremast kasutamisest. See on tarvis läbi mõelda ELi energiastrateegia raames samal ajal, kui liigume vähem süsinikdioksiidiheidet tekitava majanduse ning kolmandate riikide naftavarudest väiksema sõltuvuse poole. Samuti tuleb rajada standardsete laadimispunktide võrk ning julgustan komisjoni ja liikmesriike töötama standardse infrastruktuuri nimel, et muuta elektriautod elluviidavaks nii tarbijate kui ka autotootjate jaoks. Kui suudetakse ületada need põhiväljakutsed, võime huviga oodata vähem süsinikdioksiidiheidet tekitavat vähem saastavat transporti ning kogu seonduvat kasu keskkonnale ja inimeste tervisele.
