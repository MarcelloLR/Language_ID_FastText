<CHAPTER ID="018">
Mikrokrediidirahastu "Progress” (arutelu) 
<SPEAKER ID="158" NAME="Juhataja">
Järgmisena on päevakorras Kinga Gönczi raport tööhõive- ja sotsiaalkomisjoni nimel ettepaneku kohta võtta vastu Euroopa Parlamendi ja nõukogu otsus, millega luuakse ELi tööhõive elavdamise ja sotsiaalse kaasamise mikrokrediidirahastu (mikrokrediidirahastu "Progress”) - C7-0053/2009 -.
<SPEAKER ID="159" NAME="Pervenche Berès" AFFILIATION="S&amp;D">
(FR) Austatud juhataja! Juhin tähelepanu sellele, et eelmise arutelu käigus viitasite te sellele arutelule kui arutelule seoses programmiga Progress.
<P>
Parlamendi otsuse kohaselt, mida esimeeste konverentsil kinnitati, toimub täna aga ainult hääletus seoses mikrokrediidirahastuga. Seepärast arvan ma, et antud täpsustus on vajalik. Arutelu käsitleb mikrokrediidirahastut, mitte programmi Progress.
<SPEAKER ID="160" NAME="Kinga Göncz">
raportöör. - (HU) Tänan teid, austatud juhataja! Ma olen väga tänulik ka viimase täpsustuse üle, sest see arutelu seoses mikrokrediidirahastuga on väga tähtis. Mul on ka väga hea meel ka selle üle, et volinik Špidla arutelust osa võtab. Kui ma kõne all oleva programmi raportööriks hakkasin arvasin ma, et see töö on lihtne, kuna seoses antud teemaga valitseb valdavalt üksmeel ja seda toetatakse igati, nagu oli ka arutelu käigus märgata. Toetus oli väga mitmes mõttes väga ulatuslik. Ühest küljest aitab rahastu kriisi haldamise raames just neid, kes kõige raskemas olukorras on, kes on kaotanud oma töökoha ja ei saa finantskriisi tõttu seetõttu laenu või muud toetust.
<P>
Teisest küljest on tegemist rahastuga, mis ei anna inimestele kala, vaid õpetab neid kala püüdma. Sellega pannakse algus just sedalaadi loomingulisusele, mida me kriisi positiivse lõpptulemuse saamiseks vajame. Kolmas aspekt, mida toetati ja mida endiselt toetatakse, on asjaolu, et Euroopa Liidu vahendid on kasvamas, mis minu arvates on finantsministrite unistus. Osa vahenditest tuleb Euroopa Investeerimispangalt ning teine osa muudelt kommertspankadelt, sest Euroopa Liit kannab peamise riski, mistõttu on riski kandmine teiste osapoolte jaoks lihtsam.
<P>
Nagu ma juba ütlesin, toetatakse programmi sisu väga ulatuslikult. Arvan, et nende aspektide tõttu oli probleem, mis nõukogu ja komisjoniga peetavate arutelude käigus vaidlusi põhjustas, seotud eeskätt vahenditega, mida Euroopa Liit selle enda kanda võetud peamise riski rahastamiseks kasutab. Teine murettekitanud küsimus oli seotud vahendite mahuga, mida rahastu kasutuselevõtmiseks vaja on ning mis võib omakorda muid olulisi vahendeid ligi meelitada. Nõukogu ja komisjoni esialgne ettepanek oli võtta 100 miljonit eurot programmist Progress, mida kasutatakse peamiselt sotsiaalse tõrjutuse vastu võitlemise ja võrdsete võimaluste toetamise poliitikate koostamiseks.
<P>
Meie omalt poolt ütlesime juba alguses, et programmi Progress ei saa mitte mingil juhul ohtu seada, sest praeguse kriisi ajal on seda veelgi enam vaja. Vastuvõetav ei ole ka see, et me sahkerdame programmiga Progress sellisel määral, et selle tõsiselt ohtu seame. Parlament oli arutelu käigus igati valmis kompromissideks. Me pidasime ka kolm mitteametlikku kolmepoolset läbirääkimist, millest üks kestis varahommikuni, kus tegime ettepaneku, et me võime sahkerdada programmiga Progress seni, kui see ei ohusta mingil viisil selle toimimist. Tegime ettepaneku, et esialgse ettepanekuga arvestades oleks programmi kasutuselevõtmine mõeldav isegi 100 miljoni euroga 150 miljoni euro asemel.
<P>
Parlamendi 2010. aasta eelarve projektist leiti vahendeid 25 miljoni euro ulatuses, millega on võimalik lasta programm käiku kohe 2010. aasta alguses, ning need ressursid leidsime ilma programmi Progress puutumata. Me palusime ka sellekohase punkti tänasest päevakorrast kustutada, kuna me ei suutnud sellega seoses kokkuleppele jõuda. Üks teine meie arvates tähtis probleem seisnes selles, et eesistujariik tuli kolmepoolsetele läbirääkimistele kõigil kolmel korral ilma mandaadita, mistõttu oli eesistujariigil väga raske meie ettepaneku üle korralikult järele mõelda.
<P>
Minu arvates peab parlament üsna pea, ehk isegi juba sel nädalal, antud teema üle hääletama, et projekti saaks 2010. aasta alguses 100 miljoni euro suuruse eelarvega käiku lasta, sest sellega anname mõista, et tegemist on kriisi haldamiseks ette nähtud rahastuga, kus kiirus on esmatähtis. Loodan tõesti, et volinik Špidla aitab meil veenda komisjoni, et see võtaks tagasi oma esialgse ettepaneku seoses 100 miljoni euro võtmisega programmi Progress eelarvest, et kõne all oleva programmi saaks esimesel võimalusel käiku lasta.
<SPEAKER ID="161" NAME="Vladimír Špidla">
komisjoni liige. - (CS) Austatud parlamendiliikmed! Oma sõnavõtu alustuseks soovin ma rõhutada, kui tähtis on kõne all olev algatus mikrokrediidi valdkonna jaoks. Praeguse kriisi tõttu tõuseb liikmesriikides oluliselt töötuse tase ning kahjuks kannatavad selle tagajärgede all just meie ühiskonna kõige haavatavamad liikmed. Mikrokrediidi vahendi eesmärgiks ongi abistada neid kodanikurühmasid alternatiivsete töövõimaluste leidmisel ja aidata neil ise mikroettevõtjaks hakata.
<P>
Ma õnnitlen tööhõivekomisjoni suurepärase töö eest, mida nad selles valdkonnas tegid! Eriti kiidan Kinga Gönczi tema panuse eest seoses kõne all oleva algatusega! Ma tean väga hästi, millised olid pingutused parlamendi ja nõukogu läbirääkimistel, et jõuda kokkuleppele juba esimesel lugemisel. Arvestades sellega, et mõlemad institutsioonid toetavad mikrokrediidi vahendit, oli väga lihtne jõuda kiiresti edasi ettepaneku täpse sõnastamisega. See edu kajastub suurel määral ka täna esitatud muudatusettepanekutes. Loomulikult on kõige keerulisemaks küsimuseks eelarve. Vaatamata sellele, et mõlemad institutsioonid kiidavad arvatavasti vahendi jaoks heaks 100 miljoni euro suuruse eelarve, on rahastamisallikate leidmine endiselt peamiseks takistuseks.
<P>
Nagu teate, kuulub mikrokrediidirahastu ettepanek samasse paketti, millesse kuulub ka ettepanek seoses 100 miljoni euro ümberjagamisega programmi Progress eelarvest. Otsustasite sel nädalal teise ettepaneku üle mitte hääletada. Nõukogu toetab raha ümberjagamist programmi Progress eelarvest ja paljude liikmesriikide jaoks on see kogu paketi üks tähtsaimaid osi. Kui me ei jõua kokkuleppele seoses rahastamisallikaga, ei ole võimalik saavutada eesmärki seoses uue rahastu kiire rakendamisega. Täna aga toimub arutelu seoses otsuse sõnastusega, millega rahastu kasutusele võetakse.
<P>
Lõpetuseks tahan veel kord õnnitleda raportööri tehtud töö ja muudatusettepanekute eest, tänu millele saavad mõlemad õigusloome organid keskenduda nüüd kõige tähtsamale lahendamist vajavale probleemile, milleks on rahastamine.
<SPEAKER ID="162" NAME="Olle Schmidt">
majandus- ja rahanduskomisjoni (ECON) arvamuse koostaja. - (SV) Austatud juhataja! Kui tahame töötust vähendada, peavad EL ja liikmesriigid võtma enda kanda suurema vastutuse. Mikrokrediidi ettepanek on algatus, mida parlament on juba kaua tahtnud teoks teha. Eesmärgiks on anda töötutele uus algus ning avada ELi kõige haavatavamatele rühmadele, kelle hulka kuuluvad ka noored, uksed ettevõtlusesse pääsemiseks. Ettepaneku eesmärgiks on lihtsustada väikesemahuliste investeeringute tegemist ja anda mikroettevõtetele võimalused kasvuks.
<P>
Pärast väiksemate muudatuste ja selgituste tegemist kiitis majandus- ja rahanduskomisjon ettepaneku heaks. Ainus küsimus, mille üle vaieldi, oli rahastamine, mida ka siin juba mainiti. Komisjoni ettepaneku kohaselt ei eraldata täiendavaid rahalisi vahendeid ning need võetakse hoopis programmi Progress eelarvest. Väideti ka, et juhtiv komisjon on samal arvamusel, mis ei pea aga paika.
<P>
Selline on praegune olukord. Tuleb öelda, et minu meelest on imelik, et nõukogu lükkab nii kangekaelselt tagasi meie väljapakutud 150 miljonit eurot selle perioodi jaoks. Praegusel raskel ajal on see väga õel ja ihne lähenemine.
<SPEAKER ID="163" NAME="Csaba Őry">
fraktsiooni PPE nimel. - (HU) Austatud volinik, lugupeetud kolleegid! Eelnevate arutelude käigus oli juba tunda, et me kõik vaevame oma päid majanduskriisiga ja otsime võimalusi, kuidas sellest välja tulla. Euroopa Rahvapartei (kristlike demokraatide) fraktsiooni koordinaatorina tööhõive- ja sotsiaalkomisjonis tahan ma lihtsalt kinnitada, et me toetame igas esitatud toimikus meie jaoks kõige tähtsamat punkti, milleks on töökohtade kaitsmine ja uute töökohtade loomine.
<P>
Tuletan teile meelde, et PPE fraktsioon on mikrokrediidi küsimust juba kaua aega toetanud. Tegelikult oli see mu endine kolleeg Zsolt Becsey, kes 2009. aastal antud teema siin esimest korda omaalgatuslikus raportis esitas. Tema raporti aluseks olid varasemad ja praegused kogemused, mis saadi Ungarist seoses nn Széchenyi plaani rahastuga, mille eesmärgiks oli nagu ka praegusel juhul mikroettevõtetele väikese lühiajalise krediidi andmine. Mõtleme näiteks lihunikele, pagaritele, aedviljamüüjatele või isegi apteekritele. Kriis mõjub ka neile ja nemad pakuvad tööd paljudele inimestele. Mõnes riigis, näiteks Ungaris, kuulub sellesse sektorisse enam kui 90% töökohtadest. Nad ei vaja palju raha ja nad ei taha maksta ka suuri intresse. Teatud juhtudel vajavad nad vaid ajutist laenu ja ajutist toetust.
<P>
Komisjoni ettepanek on suunatud just sellele probleemile ja, nagu lugupeetud raportöör ütles, valitseb seoses antud ettepanekuga tõepoolest laialdane toetus ja üksmeel. Seepärast peaksime me minu arvates ka rahastamise küsimuse üle võimalikult kiiresti kokkuleppele jõudma. Toetame ka kõiki 35 ettepanekut, mille fraktsioon PPE koos sotsialistide, liberaalide ja konservatiividega esitas, sest meie arvates garanteerib see rahastu heakskiitmise esimesel lugemisel ning selle kasutuselevõtmise esimesel võimalusel.
<SPEAKER ID="164" NAME="Pervenche Berès">
fraktsiooni S&D nimel. - (FR) Austatud juhataja! Pean ütlema, et olen üllatunud. Me kavatseme võtta vastu vahendi, millega luuakse uuenduslik ja vajalik tööriist, et anda kriisi ajal kõige haavatavamatele võimalus toime tulla ja tulevikus omale töökohad luua. Selle vahendi kasutuselevõtmine leiab aset kaasotsustamismenetlust rakendades, aga nõukogu ei ole siin. Vast on see seepärast, et nõukogul ei ole meile seoses antud teemaga midagi öelda ja nõukogu arvab, et Euroopa Parlamendi seisukoht ei seo seda. Igal juhul jäi meile läbirääkimiste jooksul just selline mulje.
<P>
Euroopa Parlament kannab aga oma vastutust. Tänu kõikide fraktsioonide omavahelisele koostööle ja konstruktiivsele mõistmisele võtab parlament mikrokrediidirahastu ettepaneku vastu. Nagu Csaba Őry meile meelde tuletas, on parlament juba aastaid vastaval seisukohal olnud. Sellegipoolest tahan ma viidata ka algatatud katseprojektidele. Me teame, et praeguse kriisi ajal annab kõne all olev vahend võimaluse oma strateegiate teostamiseks ja seega oma töökohtade loomiseks haavatavas positsioonis olevatele inimestele, kellel puudub võimalus saada suurtelt pankadelt algatuste jaoks laenu.
<P>
Ma ei hakka toimunud läbirääkimiste sisu, arengut ja ulatust kordama. Läbirääkimised toimusid sobilikes tingimustes. Palju tõsisem on aga rahastamise küsimus. Kui vaadata algatust, mille José Manuel Barroso 2008. aasta sügisel seoses Euroopa taastumise korraldamisega käiku lasi, siis peeti kõne all olevat vahendit Euroopa Liidu strateegia saavutamise seisukohalt väga oluliseks.
<P>
Komisjon aga tegi meile ettepaneku, et peaksime rahastama uut projekti juba olemasoleva ja väga kasuliku projekti eelarvest. Meil oli olemas programm Progress kõige haavatavamatele ühiskonnaliikmetele ettenähtud toetusvõrkude loomiseks ning Euroopa Parlament oli sellele väga pühendunud. Mikrokrediidirahastu rahastamiseks teeb komisjon nüüd ettepaneku, et me peaksime kasutama programmile Progress eraldatud vahendeid.
<P>
Parlament ei tunnista sellist silmapetet ning seetõttu ei ole me ka läbirääkimistega lõpule jõudnud. Seepärast ütleme me vastutustundlikult, et oleme jaanuari alguses valmis läbirääkimisteks eesistujariigi Hispaaniaga seoses meie ettepanekuga, milleks on 40 miljonit eurot eelarve varudest, 60 miljonit eurot programmist Progress ja 20 miljonit, mis on ümber paigutatud, millega on võimalik koorem ühtlaselt jaotada. Seejärel võtame tööhõive- ja sotsiaalkomisjonina enda kanda vastutuse ning vaatame, kuidas sellist programmi igas liikmesriigis rakendatakse et kui pakett tervenisti jaanuaris vastu võetakse - ja me oleme kindlad, et see nii läheb -, tekiks sünergia liikmesriikides korraldatavate eri katsete vahel.
<SPEAKER ID="165" NAME="Marian Harkin">
fraktsiooni ALDE nimel. - Austatud juhataja! Mul on hea meel, et ma saan öelda paar sõna mikrokrediidirahastu ettepaneku kohta. Ennist rääkisime Globaliseerumisega Kohanemise Euroopa Fondist ja sellest, kuidas fond saab aidata koondatud töötajaid teatud sektorites. Mikrokrediidirahastu on järgmine osa suuremast kavast, millega EL üritab anda mikrokrediidile juurdepääsu neile, kes ei saaks sellist laenu nn tavaliste või harilike finantsasutuste käest. Selle laenuga saaksid nad asutada oma ettevõtte ja ettevõtlust edendada.
<P>
Seoses sellega on mul hea meel, et krediidiühistud, ühispangad ja muud vastastikused finantsasutused saavad fondi toimimise enda peale võtta, sest tihti on nad palju lähemal neile, kes seda rahastut kasutada võivad tahta. Ma ei tea midagi teistest riikidest, aga Iirimaal oli ainus finantsasutus, mis ei vajanud püsima jäämiseks maksumaksjate raha. Selleks oli krediidiühistu liikumine, mis on mittetulundusasutus, mida rahastavad selle oma liikmed.
<P>
Rääkides sotsiaalsest ühtekuuluvusest ELi sotsiaalpoliitika osana, peame kandma hoolt selle eest, et tegevuses ja otsustes oleks sotsiaalne ühtekuuluvus kesksel kohal ning kõne all olevas programmis mängib sotsiaalne ühtekuuluvus kindlasti tähtsat rolli. Selles kontekstis tahan ma väljendada oma suurt pettumust, et kolme kolmepoolse läbirääkimise järel ei suutnud me saavutada üksmeelt seoses kõne all oleva rahastu rahastamise küsimusega.
<P>
Minu arvates puudus eesistujariigil Rootsil igasugune võime seoses antud küsimusega mõistlikke läbirääkimisi pidada. Ma ei tea mida teie arvate, aga nagu ma ütlesin, olin väga pettunud, et meid lahutas kõigest 40 miljoni euro suurune summa kolme aasta pikkuse perioodi vältel 27 liikmesriigi jaoks. On arusaadav, et paljud finantsministrid ei toetanud tõelisi läbirääkimisi. Mul ei jää muud üle, kui arvata, et paljud nendest samadest ministritest eraldasid küll miljoneid eurosid pankade toetamiseks, kuid ei suutnud toetada muid finantsasutusi, mis pakuksid mikrokrediiti töö kaotanud inimestele, kellel on raskusi saada laenu nendelt samadelt pankadelt, mis eelnimetatud toetustega päästeti.
<SPEAKER ID="166" NAME="Elisabeth Schroedter">
fraktsiooni Verts/ALE nimel. - (DE) Austatud juhataja, lugupeetud volinik, head kolleegid! Mikrokrediidid ja väikelaenud aitavad inimesi, kellel ei õnnestu saada laenu harilike turumehhanismide kaudu. Nagu juba öeldi, aitavad need inimestel ka oma ettevõtteid asutada ja endale ise töökohti luua. Sellised laenud aitavad inimestel kriisist üle saada, kui nad selleks suutelised on.
<P>
Mikrokrediidid on ka oluline vahend sotsiaalmajanduse toetamiseks. Oma mitmekülgsete aspektide ja traditsioonidega on mikrokrediit juba 2000. aastast alates olnud ka tunnustatud kohaliku tööhõivepoliitika vahend ELis. Seoses sellega tegi parlament 2006. aastal aruka otsuse, et Euroopa Sotsiaalfondi vahendeid võib maksta välja ka mikrokrediidina või intressitoetusega laenudena, nagu see on sätestatud Euroopa Sotsiaalfondi määruse artiklis 11.
<P>
Euroopa Sotsiaalfondi kasutuses on 76 miljardit eurot, millest saab kaasrahastamisega 118 miljardit eurot. Isegi üks kümnendik sellest oleks 11 miljardit eurot, mida liikmesriigid kasutada saaksid. Sellele vaatamata ei kasutata seda raha mikrokrediidi andmiseks. Sel põhjusel lõi komisjon vahendiga JASMINE mikrokrediitide katseetapi, mida rahastatakse samuti Euroopa struktuurifondide vahenditega, ning programmi edukuse tõttu kavatseti selle järel võtta kasutusele uus vahend. Nimetatud vahendit aga ei rahastata enam struktuurifondide vahenditega, mille raames oleks kasutada miljardeid eurosid, vaid Euroopa kõige väiksema programmi Progress eelarvest, mille jaoks on seitsme aasta pikkuseks perioodiks eraldatud ainult 743 miljonit eurot. Programm on suunatud valitsusevälistele organisatsioonidele, mis loovad liikmesriikides võrgustikke, et moodustada kõige vaesemate eest seisev surverühm. Euroopa romide teabeamet saab näiteks 50% oma vahenditest programmi Progress raames. Teabeamet loob riiklikke ja regionaalseid teabe- ja nõuandekeskusi ning annab hääle romide vähemusele, mis on eriti oluline Ida-Euroopa riikides.
<P>
Kui täiskogu järgib nõukogu kavatsust ja paneb kõne all olevale vahendile nimeks Progress, nagu on öelnud Euroopa Rahvapartei (kristlike demokraatide) fraktsioon, Sotsiaaldemokraatide ja demokraatide fraktsioon Euroopa Parlamendis ja Euroopa Demokraatide ja Liberaalide Liidu fraktsioon oma kompromissides, siis ei anna Roheliste / Euroopa Vabaliidu fraktsioon antud vahendile oma heakskiitu. Me ei saa lubada selliseid silmapetteid, mis võtavad ühest küljest raha vaestelt ära ja annavad selle siis ...
<P>
(Istungi juhataja katkestas sõnavõtu)
<SPEAKER ID="167" NAME="Milan Cabrnoch">
fraktsiooni ECR nimel. - (CS) Austatud kolleegid! Jätkuva finants- ja majanduskriisi ajal on vaja toetada nii pankasid ja suuri ettevõtteid kui ka väikeettevõtteid ja FIEsid. Me kõik teame, et väga palju töökohti sõltub just nendest väikeettevõtetest, mille sekka kuuluvad ka näiteks perefarmid. Me oleme uue tööhõive elavdamise ja sotsiaalse kaasamise mikrokrediidirahastu rahastamisvahendi loomise poolt, mis koos Euroopa Investeerimispangaga lihtsustab laenude saamist eraettevõtjatele, uutele väikeettevõtetele ja perefarmidele.
<P>
Oleme kõik nõus vahendite eraldamisega 100 miljoni euro ulatuses nende väikelaenude andmiseks fikseeritud perioodiks. Meie arvates on programm hea ja tõhus vahend aktiivse tööhõivepoliitika toetamiseks ning hea võimalus nn Euroopa raha, ehk siis meie raha, kulutamiseks. Toetame täielikult ettepanekut seoses kõne all olevale rahastamisvahendile vajalike rahaliste vahendite eraldamisega programmi Progress jaoks ette nähtud vahenditest. Me ei ole nõus sellega, et mikrokrediidi rahastut rahastatakse muudest varudest või muudest eelarvepeatükkidest võetud vahenditega. Programmi Progress vahendeid, mida minu teada on 700 miljonit euro ulatuses, kasutatakse uurimis- ja analüüsivõrgustike loomiseks. Mitte osagi nendest programmi Progress vahenditest ei ole nähtud ette tööd otsivate või uusi töökohti loovate inimeste otseseks toetamiseks. Kahtlemata on võrgustike rajamine ning analüüside ja uuringute tegemine vajalik. Praegusel ettevõtjatele ja töötajatele raskel ajal on minu arvates aga tähtsam kasutada neid ELi eelarvevahendeid vahetult tööandjatele ja töötajatele suunatud programmide rahastamiseks.
<SPEAKER ID="168" NAME="Thomas Händel">
fraktsiooni GUE/NGL nimel. - (DE) Austatud juhataja, head kolleegid! Mikrokrediidirahastu loomine töötutele, töökoha kaotamise ohus olevatele inimestele ja ennekõike inimestele, kellel puudub otsene juurdepääs laenuturgudele, näitab häid kavatsusi, mida meie fraktsioon põhimõtteliselt toetaks. Sellele vaatamata on komisjoni ja nõukogu saavutused antud juhul ebapiisavad ning mõnes mõttes isegi valed, mistõttu meie fraktsioon ettepanekut toetada ei saa.
<P>
Kõige esimene punkt, mida kritiseerime, on seotud assigneeringute kogusummaga. Esitatud assigneeringute kogusumma on ebapiisav programmi jaoks, mille eesmärgiks on võitlus töötusega, ning seda ei saa nimetada mikrokrediidi programmiks. Parimal juhul on tegemist nanokrediidi programmiga.
<P>
Teiseks oleme põhimõtteliselt selliste silmapetete vastu, mis mingisugust mõju ei avalda ja mida rahastatakse muude programmide arvelt, mistõttu need lihtsalt hääbuvad.
<P>
Kolmandaks on meie arvates sedalaadi programmi edukuse ja jätkusuutlikkuse tagamiseks vaja igal juhul järelevalvet ja nõustamist. Paljud uued ettevõtted kukuvad läbi just mikrokrediidi sektoris ning programmis tuleb sellega arvestada.
<P>
Neljandaks peab olema tagatud, et liikmesriigid ei lõpeta sotsiaalkindlustuse makseid, kui keegi saab programmi raames krediiti. Vastasel juhul ei ole sellel mingit mõju. Sel viisil ei ole võimalik jäävalt töötusega võidelda ning seega ei ole programm oma praegusel kujul meie jaoks vastuvõetav.
<SPEAKER ID="169" NAME="Jaroslav Paška">
fraktsiooni EFD nimel. - (SK) Austatud juhataja, head kolleegid! Euroopa Parlamendi ja nõukogu otsuse eelnõu seoses tööhõive elavdamise ja sotsiaalse kaasamise mikrokrediidirahastu loomisega on põhimõtteliselt olemasoleva programmi Progress kohandamine vastavalt praegusele majanduslikule reaalsusele, milleks on finants- ja majanduskriisi mõjude all kannatav Euroopa.
<P>
Komisjon teeb ettepaneku toetada mikrokrediidiga väikeettevõtjaid, et luua stiimulit tööhõive alalhoidmiseks ja arendamiseks kriisi mõjude all kannatavates regioonides. Selle eesmärgi saavutamiseks peame aga tagama, et programmi raames antud rahalisi vahendeid ei kasutata sotsiaaltoetuse või tarbimise eesmärkidel. Vahendid tuleb suunata ainult mõistlikele ja jätkusuutlikele äritegevustele, milleks kasutatakse objektiivselt mõõdetavaid kriteeriume ning läbipaistvaid menetlusi.
<P>
Seetõttu on väga oluline nõuda laenude lõpp-pakkujatelt, et nad hindaksid põhjalikult taotlejate äriprojekte, esitatud äriprojektide riskianalüüse ja eraldatud vahendite investeeringutasuvust. Seetõttu on minu arvates igati vajalik toetada ja täiustada majandus- ja rahanduskomisjoni muudatusettepanekuid, mis loovad komisjoni ettepanekule mõistliku raamistiku.
<SPEAKER ID="170" NAME="Sari Essayah" AFFILIATION="PPE">
(FI) Austatud juhataja, lugupeetud volinik, head kolleegid! Tundub imelik, et arvestades üha halveneva olukorraga tööturul, on kõne all olevale suurepärasele ja tähtsale programmile siin täiskogul veel vastuseisu.
<P>
Ennustatakse, et järgmisel aastal lisandub Euroopa töötutele veel 10 miljonit ja et tööturul halvemal positsioonil olevatel inimestel on ees rasked ajad. Need andmed rõhutavad ettevõtlusesse investeerimise vajalikkust.
<P>
Kõige raskem on saada laenu just uutel ettevõtetel. Soomes on näiteks 93% ettevõtetest vähem kui 10 töötajaga mikroettevõtted, kuid sellegipoolest pakuvad need tööd 46% töötavast elanikkonnast. Sel põhjusel on igati õigustatud, et EL seab praeguse tööhõivekriisi raames sisse mikrokrediidirahastu, et toetada teisi liikmesriikides kasutusele võetud programme, millel on sama eesmärk.
<P>
Tahan siiski rõhutada, et kõne all olev programm vajab kõikehõlmavat lähenemist. Kooskõlas muude sektoritega tuleb arendada ka väikeettevõtete ühiskondliku kasu ning puhkuse- ja pensionisüsteeme. Euroopas on väga vähe kõrge riskiga laenude andjaid ja neid nn äriingleid, kes on valmis investeerima noortesse ettevõtetesse. Kõigil haridustasemetel tuleb toetada ka ettevõtlusharidust ning sidemed töö ja tööhõivega. Vajame ka rohkem õppepraktikaid noortele ning äriinkubaatoreid ja peame eraldama nende jaoks rohkem vahendeid.
<P>
Mikrokrediit saab toimida ainult ühe osana sellisest kõikehõlmavast lähenemisest, milles väikeettevõtjatele ja kogu keskkonnale, milles nad tegutsevad, on loodud uusi võimalusi pakkuvad ja edukust ning tasuvust soodustavad tingimused.
<SPEAKER ID="171" NAME="Proinsias De Rossa" AFFILIATION="S&amp;D">
Austatud juhataja! Ma tervitan väga kõne all olevat algatust. Töötus on hetkel suurim sotsiaalne probleem ja kõik mida me selle mõjude leevendamiseks teha saame, on oluline meie ühiskonna heaolu tagamiseks.
<P>
Siiski tuleb öelda, et arvestades kasvava töötuse tasemega, ei ole 100 miljonit eurot kolme aasta jooksul minu arvates eriti ambitsioonikas. Mind üllatab ka asjaolu, et eraldatud raha ei ole uus raha, vaid, et me lihtsalt tasume võla laenatud rahaga, nagu juba öeldi, ning seda ajal, mil peaksime kasutama programmi Progress jaoks eraldatud raha olemasolevate projektide rahastamiseks.
<P>
Peame tegema kõik võimaliku, et Hispaania eesistumisega kiiresti kokkulepe saavutada ning programm esimesel võimaluse käiku lasta. Samuti peab nõukogu end kokku võtma ja parlamendile seoses meie muredega vastu tulema. Praegu ei ole nõukogul õige aeg nii väikeste rahasummade üle kauplemiseks.
<P>
(Sõnavõtja nõustus vastama küsimusele vastavalt kodukorra artikli 149 lõikele 8)
<SPEAKER ID="172" NAME="William" AFFILIATION="The Earl of) Dartmouth  (EFD">
Proinsias De Rossa, kas olete mõelnud sellele, et töötuse tase Iirimaal on suurel määral seotud asjaoluga, et Iirimaal on kasutusel euro, mis tähendab, et riik ei saa raha devalveerida, intressimäärasid vähendada ega rakendada kvantitatiivset lõdvendamist?
<P>
Kas te ei ole kunagi mõelnud sellele, et Iirimaal oleks kasulikum eurost loobuda, selle asemel, et teistelt Euroopa Liitu panustavatelt liikmesriikidelt raha anuda?
<SPEAKER ID="173" NAME="Proinsias De Rossa" AFFILIATION="S&amp;D">
Austatud juhataja! Mul ei ole raske vastata sellele tavapärasele mõttetusele, mis parlamendi kaugest paremast tiivast tuleb. Ilma eurota oleks Iiri majandus praegu põrgus.
<P>
Nagu ma äsja ütlesin, ei ole praegu õige aeg nõukogul kaubelda nii pisikese rahasumma üle, kui võtta arvesse töökriisi ulatust, üldeelarve suurust ja toetust, mida andsid liikmesriigid ja isegi Euroopa Keskpank pangandussektorile, mis ei kavatse muide laenata raha nendele vaestele inimestele, kelle elu me tahame lihtsamaks teha. Ma olen kindel, et kui nõukogu näitab üles head tahet, siis suudame jõuda ka kokkuleppele seoses meie raportööri pragmaatilise lahendusega. Ma loodan südamest, et see peagi juhtub!
<SPEAKER ID="174" NAME="Marek Józef Gróbarczyk" AFFILIATION="ECR">
(PL) Austatud juhataja, lugupeetud volinik! Praeguse arutelu valguses tuleks juhtida tähelepanu asjaolule, et Euroopa Komisjoni strateegia jätab täielikult tähelepanuta merendussektori töökohad. Juba aastaid on integreeritud merenduspoliitika puudumine põhjustanud kõne all oleva Euroopa Liidu sektori süstemaatilist lagunemist, kusjuures ei tohi unustada, et antud sektor kujutab endast väga suurt tööturgu.
<P>
Lisaks sellele ei ole Euroopa Komisjoni toetust saanud ka pea tähtsusetuks muutunud laevatööstus, mille Kaug-Ida riikide dumpingu poliitika Euroopas põhimõtteliselt hävitanud on. Näiteks hävitas Euroopa Komisjon oma tegevustega minu kodumaa Poola laevatööstuse, mille tagajärjel kaotasid tuhanded inimesed otseselt oma töökohad ning hinnanguliselt on kaotanud töö kaudselt veel ligi 80 000 inimest. Samas ei kao see sektor aga maailmamajandusest. Kui vaadata viimaste aastate trende, siis kolib sektor üle Kaug-Ida riikidesse, mille all kannatab Euroopa tööturg. Puuduv strateegia seoses laevade tagasitoomisega riigilipu alla on väga ohtlik. Sellise poliitika tagajärjel kaotab Euroopa jäävalt suuri sissetulekuid, mis hoopis maksuparadiisidesse lähevad.
<P>
Veel üks väga tähtis Euroopa Komisjoni poliitika element on kalapüük, mis on tihtipeale ainus sektor, mis Euroopa Liidu mittetööstuslikke alasid stimuleerib. Komisjon keskendub peamiselt Euroopa kalalaevastike suuruse vähendamisele, piiramata samas kala importimist Kaug-Idast, nagu kahjustav merikogerlaste importimine. Kriisi ajal peab Euroopa Komisjoni oma poliitikatega looma aluse majanduse arenguks, mitte parandama kiiruga vigase strateegia tagajärgi.
<SPEAKER ID="175" NAME="Regina Bastos" AFFILIATION="PPE">
(PT) Austatud juhataja, lugupeetud volinik, head kolleegid! Õnnitlen raportööri kogu raporti koostamisel tehtud töö ja tema sõnavõtu eest!
<P>
Uus mikrokrediidirahastu võimaldab pakkuda mikrokrediiti väikeettevõtetele ja inimestele, kes on kaotanud töö ning tahavad nüüd oma ettevõtet asutada ja oma töökohti luua. See on väga oluline ajal, mil ennustatakse, et majanduskriisi tõttu kaotab ainuüksi Euroopa Liidus töö 3,5 miljonit inimest.
<P>
Majanduslanguse tõttu on pangad lõpetanud laenude andmise uutele ettevõtetele ja uute töökohtade loomiseks ning juurdepääs laenudele on palju raskem, kuigi praegu on seda kõige enam vaja. Uus mikrokrediidirahastu aga oleks vastuseks praegusele laenule juurdepääsu andmise piiramise trendile, kuna sellega muutuks lihtsamaks rahaliste vahendite saamine uute ettevõtete asutamiseks ja töökohtade loomiseks.
<P>
Komisjon tegi ettepaneku eraldada kõne all oleva rahastu tarbeks 100 miljonit eurot programmi Progress eelarvest. Me ei saa sellise ettepanekuga nõustuda. Finants- ja majanduskriis on ühtlasi ka sotsiaalkriis ja kindlasti ei ole kõige parem lahendus võtta ära vahendeid programmilt Progress, mis on suunatud ühiskonna kõige haavatavamatele rühmadele. Sel põhjusel pooldame me eraldi eelarverea loomist seoses kõne all oleva rahastuga ning selle jaoks tehtava assigneeringu suurendamise 150 miljoni euroni.
<P>
Oleme nõus ka sellega, et õigusaktides on vaja täpsustada, et rahastu sihtrühmaks on kõik haavatavad rühmad, kellel on raskusi tööturule sisenemise või sinna naasmisega ja kes kannatavad sotsiaalse tõrjutuse ohu all. Seetõttu tuleb kaotada viide kindlatele rühmadele.
<P>
Lõpetuseks tahan rõhutada, et rahalise toetuse saajad vajavad kindlasti ka vastavat väljaõpet seoses selle kasutamisega.
<SPEAKER ID="176" NAME="Sergio Gaetano Cofferati" AFFILIATION="S&amp;D">
(IT) Austatud juhataja, head kolleegid! Praeguse tõsise majanduskriisi taustal, mis avaldab tõsist mõju tööhõivele ja ohustab arvutuid töökohti, ning ajal, mil paljud noored ei saa tööturule siseneda, peab Euroopa Liit koos liikmesriikidega võtma oma tegevustes kasutusele nii ülemaailmseid strateegiaid kui ka suunatud vahendeid.
<P>
Mikrokrediidirahastu puhul ongi tegemist just inimestele suunatud vahendiga, mille eesmärk on anda vahend kõigile neile, kellel puudub juurdepääs pankade laenuturule ja kellel on raske siseneda tööturule, kuid kes tahavad sellele vaatamata oma projekti või majanduslikku vahendit algatada, millega nad saavad luua omale sissetuleku ning sellega üldisele majanduskasvule kaasa aidata. Kui tahame, et mikrokrediidirahastu oleks tõhus ja annaks jäävaid tulemusi, peavad liikmesriigid tegema selleks vajalikke ettevalmistusi, mille hulka kuulub muu hulgas sidemete loomine kohalike omavalitsuste tasandil, kus on kõige suurem kokkupuude kohalike kriisidega, ning osalema aktiivselt sellele uuele rahastule juurdepääsu andmises.
<P>
Tuleb rõhutada, et mikrokrediidiga rahastatud tegevuste pikaajaline tõhusus ja täieliku sotsiaalse integratsiooni saavutamise võimalus sõltuvad suurel määral mikrokrediidi andmisega kaasnevast juhendamisest, järelevalvest ja väljaõppeprogrammidest. Kui arvestada samas mikrokrediidi eesmärke, siis on vaja rõhutada ühte väga oluluist tegevust: nimelt aktiivset meeste ja naiste võrdsete võimaluste edendamist seoses juurdepääsuga mikrokrediidi programmidele. Naised on tegelikult need, keda seoses juurdepääsuga tööturule ja harilikule laenuturule kõige enam diskrimineeritakse ja kes ebasoodsamas olukorras on.
<P>
Üldiselt on väga julgustav täheldada, et Euroopa Parlament on sellise sotsiaalmajandusliku tausta puhul seoses mikrokrediidi küsimusega ühisel arvamusel. Nüüd on nõukogu ja liikmesriikide kohuseks näidata, et nad on tõsised ja pühendunud, ning sillutada seoses finantsolukorra parandamisega teed.
<SPEAKER ID="177" NAME="Siiri Oviir" AFFILIATION="ALDE">
(ET) Austatud istungi juhataja! Lugupeetud volinik, head kolleegid! Komisjon on teinud ettepaneku luua uus rahastamisvahend - mikrokrediidirahastu. Algatus on hea ja oluline, aga see, et vahendid selle tarvis soovitakse võtta juba töötavast programmist Progress, ei lähe mitte. Nõukogule ja komisjonile tahaksin meelde tuletada, et rahvas ei ole meid siia saali valinud olemaks kummitempel. 2006. aasta lõpus, kui me programmi Progress siin saalis vastu võtsime, seadsid liikmesriigid ka vastavad sihid ja alustasid tegevust. Programmist tulenevat on hästi realiseeritud ja ei ole põhjust arvata, et nii ei jätku programmi kestuse lõpuni aastal 2013.
<P>
Programm oli ja on suunatud kõige ebasoodsamas olukorras olevatele inimrühmadele ja neil on sellest olnud abi. Täna on majanduskriis üle kasvamas sotsiaalkriisiks. Töötus suureneb kuust kuusse ja Progressi meetmed ei ole tänaseks oma vajalikkust minetanud. Aga samas tuleb komisjon välja sooviga vähendada juba täitmisel oleva meetme rahastamist. Selline lähenemisviis ei ole vastutustundlik, selline lähenemine on lubamatu. Ma olen kindel, et me ei tohi siin saalis mikrokrediidirahastut enne heaks kiita, kui on selge, kust tuleb raha selle meetme jaoks, kui on selge, et leitakse vahendid mujalt kui kõige haavatumatele planeeritust.
<SPEAKER ID="178" NAME="Arturs Krišjānis Kariņš" AFFILIATION="PPE">
(LV) Austatud juhataja! ELi liikmesriikide majandused kannatavad ikka veel ülemaailmse majanduskriisi mõjude all, kuid kõige tõsisemat mõju avaldab kriis noortele ettevõtjatele ja väikeettevõtete juhtidele, kelle ettevõtlikke ideid laenuandjad hetkel ei toeta. Majanduskasvu jaoks on vaja luua uusi töökohti. Uute töökohade loomiseks vajavad ettevõtted juurdepääsu rahalistele vahenditele, et oma ideed teoks teha. Kahjuks ei taha pangad praeguse kriisi ajal riski kartes ettevõtetele raha laenata. Erakapital on samuti kokku kuivanud. Sellistes tingimustes kannatavad harilikult kõige enam mikroettevõtted ja noored ettevõtjad. Neil on ideid, mida arendada, aga neil puuduvad selleks vahendid ning kui need ettevõtted ei saa areneda, ei teki ka uusi töökohti, mis on aga majanduskriisist väljatulemise aluseks.
<P>
Üks lahendus on Euroopa mikrokrediidirahastu vahend, millega kavatasetakse eraldada mikroettevõtete ja uute ettevõtete arendamiseks 100 miljonit eurot, mis võetakse olemasolevatest projektidest. Kontrastiks tohututele stiimulite pakettidele, mida viimase aasta jooksul peamiselt finantssüsteemi päästmiseks kasutusele võeti, on kõne all olev programm suunatud otse ettevõtjatele, mitte pankadele. See tähendab, et raha aitab luua vahetult uusi töökohti ning stimuleerib tegelikku majandust. Palun oma kaasparlamendiliikmetel mitte kõhelda otsuste tegemisel seoses mikrokrediidirahastu programmi loomisega! Euroopa Liidu riigid kannatavad kriisi all praegu, Euroopa vajab uusi töökohti praegu ning seega peab ka uusi algatusi ettevõtluse valdkonnas toetama praegu.
<SPEAKER ID="179" NAME="Sylvana Rapti" AFFILIATION="S&amp;D">
(EL) Austatud juhataja! Ainuüksi asjaolu, et kõik parlamendi fraktsioonid ELi tööhõive elavdamise ja sotsiaalse kaasamise mikrokrediidirahastu heaks kiitsid, on tõend antud vahendi vajalikkusest.
<P>
Töö kaotanud inimesele või inimesele, kes võib oma töö kaotada ja kes ei suuda oma probleemile tavalistelt laenuturgudelt lahendust leida, on väga tähtis saada mikrokrediiti või mikrolaenu.
<P>
Selleks et mikrokrediidi idee ka praktikas toimiks, peab see hakkama tööle õigesti ja üsna pea, mis tähendab, et neljapäeval 2010. aasta eelarve üle hääletades peame ütlema "jah” esimese 25 miljoni euro kohta, mis projekti jaoks eelarvest eraldatakse. Sellest aga veel ei piisa. Ma arvan, et peame leidma eelarvest veel 75 miljonit eurot, sest kui me võtame raha programmist Progress, siis nagu võtaksime raha vähem vaestelt ja haavatavatelt, et anda see veel vaesematele ja haavatavatele.
<P>
Kui sedasi toimida, siis tähendaks see, et mikrokrediidi vahend muudeti tähtsusetuks põhimõtteliselt juba kontseptsiooni etapil. Kui peame silmas, et programm Progress tähendab põhimõtteliselt progressi seoses Euroopa sotsiaalse külje edasiviimisega ja kui seda ei juhtu ning kui raha võetakse Progressilt ära, siis on toimunud taandareng. Just sel põhjusel arvan ma, et nõukogu peab Euroopa Parlamendi seisukoha heaks kiitma.
<SPEAKER ID="180" NAME="Filiz Hakaeva Hyusmenova" AFFILIATION="ALDE">
(BG) Austatud juhataja, head kolleegid! Euroopa Liit on võtnud enam kui aasta jooksul majanduskriisiga võitlemiseks kasutusele palju erisuguseid meetmeid. Erinevalt teistest meetmetest on mikrokrediidirahastu nähtud ette ühiskonna kõige haavatavamate rühmade abistamiseks, kellel on raske tööturule siseneda või sinna tagasi pöörduda.
<P>
Lähtudes solidaarsusest, mis on üks Euroopa Liidu aluspõhimõtteid, peaks neile erilist tähelepanu pöörama. Kõne all oleva vahendi vastu tuntakse Bulgaarias nüüd suurt huvi ja ma arvan, et samamoodi on ka teistes riikides. Olen end antud teemaga juba arutelude algusest peale kursis hoidnud tänu meediale, mille esindajad selle arengut jälgivad. Euroopa institutsioonide huvides on näidata ELi kodanikele, et meie peamiseks ülesandeks on kanda hoolt kriisi tõttu kannatanute ja ühiskonna kõige vaesemate liikmete eest.
<P>
Sellega veename inimesi, et institutsioonid toimivad hästi ja on neile lähedal. Kahtlusi on seoses sellega, kas rahastu suudab teenindada kõiki oma potentsiaalseid kliente ja kas see on kõigile kättesaadav. Laenude puudumine on tõsine ja see on põhjustanud tööpuuduse. 100 miljonist eurost ei piisa, et aidata kõiki töötuid, kes sotsiaalse tõrjutuse ohu all kannatavad. Samas ei ole aga kõigil ka vajalikke oskusi ettevõtte arendamiseks ja kõiki ei ole võimalik edukalt koolitada.
<P>
Tähtis on langetada kiiresti otsus ja panna mikrokrediidirahastu tööle võimalikult suures ulatuses, et ideede ja ettevõtliku vaistuga inimesed saaksid hakata tegutsema nüüd, kus kriis ikka veel väga tõsine on. Järgmine aasta kuulutati vaesuse ja sotsiaalse tõrjutuse vastu võitlemise Euroopa aastaks ning seoses sellega peame võtma vastu korralikke meetmeid, mitte taastumise protsessi edasi lükkama.
<SPEAKER ID="181" NAME="Horst Schnellhardt" AFFILIATION="PPE">
(DE) Austatud juhataja, head kolleegid! Kahtlemata on näha paljulubavaid endeid seoses majanduse ja finantsturgude stabiliseerumisega 2010. aastal ja ma tuletan meelde, et see oli võimalik ainult tänu koordineerimisele Euroopa tasandil.
<P>
Sellele vaatamata tõuseb endiselt töötute arv ning peame eeldama, et tõus kestab ka järgmisel aastal. Seetõttu on mul väga hea meel uue rahastamisvahendi üle, mis on nähtud ette inimestele, kes tahavad ise ettevõtjaks hakata. Loomulikult teavad kõik, et väikese ja keskmise suurusega ettevõtted loovad töökohti. Oleme juba aastaid arutlenud nendele ettevõtetele rahalise toetuse andmise teemal. Iga aastaga leiame aga kahjuks, et raha ei ole jõudnud sinna, kuhu see minema pidi.
<P>
Mul õnnestus jälgida möödunud nädalal ühe asjaomase katseprojekti lõppu, kuid kahjuks polnud võimalik seoses sellega saadud kogemusi enam raportisse lisada. Seetõttu mainin ma neid nüüd siin. Katseprojekt kasutas osalejaid, kes on eraettevõtjad või tahavad ettevõtjaks hakata, ja neid toetati ühe aasta jooksul, et nad saaksid oma eesmärgi saavutada. Katseprojekt oli niivõrd edukas, et minu arvates tuleb see kõne all olevasse projekti lisada. See tähendab, et projekt peaks andma rahalisi vahendeid nii inimestele, kes tahavad eraettevõtjateks saada, kui ka neile, kes neid inimesi toetavad. Seda on vaja sel põhjusel, et pangad ei anna laenu, kuna nende arvates kaasnevad eraettevõtlusega teatud riskid ning sel viisil saame me seda riski vähendada.
<P>
Teine asi, mida aruteludes ikka ja jälle mainiti, oli, et me ei tohi kehtestada laenudele alampiiri. Seni oli võimalik saada laenud ainult alates 5000 eurost. Vahetevahel aga ei ole nii suurt summat vaja ja piisab palju väiksematest summadest ning ka sellega tuleb programmis arvestada.
<SPEAKER ID="182" NAME="Vilija Blinkevičiūt" AFFILIATION="S&amp;D">
(LT) Tahan rõhutada, et hetkel on Euroopa Liidu kõige tähtsam ülesanne piirata massilist töötust, mille põhjuseks on pikaajaline tegevusetus ja sotsiaalkriis. Kahjuks ei suutnud me kolmepoolsetel läbirääkimistel mikrokrediidi rahastamise allikate suhtes üksmeelele jõuda. Praegusel sotsiaalselt ja majanduslikult raskel perioodil oleks komisjoni ettepanek seoses 100 miljoni euro ümberpaigutamisega projekti Progress eelarvest mitterahuldav lahendus, kuna see ei vähendaks ühiskonna sotsiaalselt haavatavate rühmade sotsiaalset isolatsiooni. Olen kindel, et mikrokrediidirahastu oleks palju tõhusam ning täidaks oma eesmärki, kui selle koordineerimisel võetakse arvesse riiklikke, regionaalseid ja kohalikke programme ning kui seda piisaval määral rahastatakse.
<P>
Tähtis on mõelda ka sellele, et Euroopa sotsiaalne heaolu on otseses seoses tööhõivega ja inimeste võimalustega leida tööd. Seetõttu teen komisjonile ettepaneku mõelda mitte ainult inimestele, kellel on oht oma töökoht kaotada, vaid ka neile, kellel on raskusi tööturule sisenemise või sinna tagasipöördumisega. Juba enne majanduslanguse algust polnud paljudel haritud ja töökatel kodanikel häid võimalusi seoses töö leidmisega ning seetõttu rändasid paljud neist Euroopa Liidust välja. Mis sotsiaalselt halvas olukorras olevatesse inimestesse puutub, palun ma komisjonil ja nõukogul pidada meeles, et lisaks noortele on veel teisi sotsiaalselt halvas olukorras olevaid rühmi, nagu naised, puuetega inimesed ja eakad, kes vajavad täiendavaid garantiisid seoses tööhõivega. Seega on meie ainus võimalus leida mikrokrediidirahastu jaoks täiendavaid rahalisi vahendeid.
<P>
(Sõnavõtja nõustus vastama küsimusele vastavalt kodukorra artikli 149 lõikele 8)
<SPEAKER ID="183" NAME="Elisabeth Schroedter" AFFILIATION="Verts/ALE">
(DE) Austatud juhataja! Oleme kuulanud juba kolme või nelja sõnavõtjat Sotsiaaldemokraatide ja demokraatide fraktsioonist Euroopa Parlamendis, kes ütlesid, et nad ei taha võtta raha programmist Progress. Muudatusettepanekute kohaselt aga pannakse vahendile nimeks Progress ning Pervenche Berès ütles ka, et programmist Progress võetakse 60 miljonit eurot. See on vaid kaks kolmandikku. Ma tahaksin teada, mis on sotsiaaldemokraatide tegelik seisukoht. Kas mikrokrediidi vahendit tuleks rahastada programmi Progress eelarvest - jah või ei?
<SPEAKER ID="184" NAME="Vilija Blinkevičiūt" AFFILIATION="S&amp;D">
(LT) Ma ütleksin, et parim lahendus oleks leida täiendavaid rahastamisallikaid, sest programm Progress on põhimõtteliselt suunatud samadele rühmadele, mis tähendaks, et ilma täiendavate rahastamisallikateta ei ole võimalik programmi eesmärke saavutada. Seepärast peame koos mõtlema ja leidma lahenduse, sest töötus kasvab tohutu kiirusega ja avaldab tõsist mõju inimestele, kes juba niigi raskes olukorras on.
<SPEAKER ID="185" NAME="Seán Kelly" AFFILIATION="PPE">
Austatud juhataja! Viimase aasta jooksul kaotas Euroopa Liidus oma töökoha kolm ja pool miljonit inimest. 100 miljoni euroga seda olukorda ei muuda. Kui mõelda sellele, et VKEd pakuvad tööd sajale miljonile inimesele, siis teeb see kõigest ühe euro iga töötaja kohta. Siiski on see hea algus, mida tuleb tervitada, sest nagu volinik Špidla mainis, on rahastamine hetkel kõige suuremaks mureks.
<P>
Toon ühe näite. Nädalavahetusel sain teada juhtumist, kus üks ettevõte, mille suur tellimus oli juba kolm kuud hilinenud, läks laenu saamiseks panka, millega oli juba 15 aastat koostööd teinud. Laenu talle ei antud. Ettevõtte juhataja sõnul öeldi talle, et kui ta oma enda eramajale hüpoteegi võtab, siis antakse talle laenu. Seda ta tegi ja nädal aega hiljem sai ta kirja, milles öeldi, et arvelduslaen võetakse tagasi, kuna ettevõte on kõrge riskiga olukorras. Selle tulemusel tuli ettevõte sulgeda ja veel 10 inimest koondada.
<P>
Sellega jõuangi ma oma loo keskse mõtte juurde, mida ka Marian Harkin mainis, et nii palju kui see võimalik on, peaks need rahalised vahendid minema pankadele, mis ei ole kommertspangad, näiteks krediidiühistutele, mis vähemalt minu riigis igas linnas olemas on ja mis suurepärast tööd teevad. Kogemused näitavad, et vaatamata sellele, et Euroopa Investeerimispank neile suuri toetusi andis, ei anna kommertspangad laenu, vaid kasutavad neid summasid enda rahalise olukorra kindlustamiseks.
<P>
Nendel põhjustel arvan ma, et peaksime olema palju ettevaatlikumad seoses sellega, kuhu raha läheb, mitte sellega, kust see tuleb. Kui raha jõuab õigete inimesteni, siis oleks see pika aja jooksul üks parimaid Euroopa investeeringuid.
<P>
Lõpetuseks tahaksin ma vastata William (The Earl of) Dartmouthi järelemõtlematule märkusele seoses raha anumisega. Asi ei ole anumises. Asi on nende aitamises, kes saavad omakorda aidata teistel uusi töökohti luua ja oma tööd säilitada. Me oleme väga uhked ja õnnelikud selle üle, et me euroga liitusime ja me ei loobu eurost.
<SPEAKER ID="186" NAME="Iliana Malinova Iotova" AFFILIATION="S&amp;D">
(FR) Austatud juhataja! Lissaboni lepingu sotsiaalpoliitikaid käsitleva klausli kohaselt peab Euroopa Liit arvestama tööhõive, sotsiaalkaitse ja võitlusega sotsiaalse tõrjutuse vastu.
<P>
Euroopat vaevav majandus- ja finantskriis on toonud kaasa väga tõsise inim- ja sotsiaalkriisi, mille tagajärgi ei ole hetkel võimalik hinnata.
<P>
Senini on pööratud tähelepanu peamiselt pankade stabiliseerimisele ja pankrottide vältimisele. Lisaks töötuse ärahoidmisega seotud meetmetele peame looma mehhanismid, millega anda uut hoogu Euroopa Liidu majanduskasvule.
<P>
Komisjoni kasutatud mehhanismi eesmärgiks on luua infrastruktuur, mis võimaldaks kodanikel tööd teha. Praktilisel tasandil on võimalik liikuda ajutiselt strateegialt üle pikaajalisele strateegiale. Kõne all olev mehhanism tuleb kiireimas korras juba 2010. aasta jaanuaris kasutusele võtta. Meie tänast arutelu ja siin vastuvõetud otsuseid kuuleb palju inimesi, kes ebavõrdsuse all kannatavad. Seda kuuleb ka palju noori, kes tahavad tööturule siseneda ja kellele me seoses sellega abi osutama peame.
<P>
Ma tahaksin mainida veel kord ettepanekut seoses eraldi 50 miljoni euro suuruses eelarverea loomisega kõne all oleva mehhanismi jaoks. See annaks umbes 6000 Euroopa ettevõtjale võimaluse oma ettevõtete loomiseks, nende arendamiseks ning seega uute töökohtade loomiseks.
<P>
Lisaks sellele - ja see on kõige tähtsam - on hädasti vaja lihtsustada juurdepääsu nendele vahenditele ning anda kodanikele rohkem teavet kõikide projektide kohta, mille raames nad toetust võivad saada.
<SPEAKER ID="187" NAME="Małgorzata Handzlik" AFFILIATION="PPE">
(PL) Austatud juhataja! Sajad tuhanded eurooplased said väga valusasti tunda majanduskriisi mõjusid, kui nad oma töökohad kaotasid. Igas Euroopa Liidu riigis on töötuse tase tõusnud ning see on praeguse kriisi külg, mis meie kodanikele kõige enam muret tekitab. Finantsasutused saavad abi. Kahjuks ei saa abi aga need inimesed, kes võivad peagi oma töökohad kaotada, ja just nemad jäävad praeguse kriisi mõjusid kõige kauemaks tundma.
<P>
Seoses sellega on ka minul ELi tööhõive elavdamise ja sotsiaalse kaasamise mikrokrediidirahastu loomise üle hea meel. Erilist märkimist väärib kõne all oleva rahastu sidumine üldise ettevõtluse toetamise eesmärgiga. Rahastust saadud vahendid aitavad stimuleerida uute ettevõtete asutamist. See on hea uudis meie majandusele, mille aluseks ongi väikese ja keskmise suurusega ettevõtted, mis uusi töökohti loovad.
<P>
Rahastu sobib suurepäraselt kokku Euroopa väikeettevõtluse hartas esitatud ettevõtluse toetamise kontseptsiooniga. Väga tähtis on pakkuda ettevõtetele seda toetust ka hilisematel etappidel, mitte ainult asutamise etapil, sest rahastu vahendid toovad eeliseid neid kasutavatele inimestele ja majandustele ainult siis, kui noored ettevõtted suudavad turul püsima jääda.
<P>
Loodan ka, et me ei pea arutelusid seoses ettevõtlusega, ja ennekõike seoses VKEdega kõigest praeguse kriisi ajal. Peaksime võtma kasutusele kõikehõlmava lähenemise ettevõtlusele, sest need ettevõtted annavad meie kodanikele tööd ka pärast kriisi.
<SPEAKER ID="188" NAME="Silvia Costa" AFFILIATION="S&amp;D">
(IT) Austatud juhataja, head kolleegid! Oleks hea, kui vaesuse ja sotsiaalse tõrjutuse vastu võitlemise Euroopa 2010. aasta tähistaks uue ühenduse mikrokrediidile suunatud rahastamisvahendi kasutuselevõtmist, mis oleks nähtud ette nendele, kellel puudub juurdepääs laenudele pangandussüsteemis, kuid kes tahavad oma enda mikroettevõtet asutada.
<P>
Nagu teame, on mikrokrediit olnud suurepäraseks vahendiks, millega anda inimestele, eriti naistele, võimalusi hakata ettevõtjaks ning levitada sotsiaalseid väärtusi arenevates riikides. Mikrokrediidist on saanud uus strateegia ÜRO ja Maailmapanga jaoks, kuid see on toonud sisserännanutele, naistele ja noortele positiivseid tulemusi ka paljudes riikides, kaasa arvatud Euroopa Liidu liikmesriikides, näiteks Itaalias.
<P>
Raporti vastuvõtmisega looks parlament praeguse tõsise majandus- ja finantskriisi ajal strateegilise võimaluse sotsiaalse ühtekuuluvuse edendamiseks ning annaks positiivse väljakutse pangandussüsteemile, kuna sellise uue lähenemise ja uute pädevuste väljatöötamine toimub koostöös mittetulundusorganisatsioonide ning kohalike ja riiklike institutsioonidega.
<P>
Mul on hea meel paljude muudatusettepanekute vastuvõtmise üle, mida ma siinkohal enam ei maini, kuid ma tahan öelda, et täna ei nõua me ainult vahendeid mikrokrediidi jaoks, vaid me nõuame ka mikrokrediidi ...
<P>
(Istungi juhataja katkestas sõnavõtu)
<SPEAKER ID="189" NAME="Christa Klaß" AFFILIATION="PPE">
(DE) Austatud juhataja, lugupeetud volinik, head kolleegid! Viimasel kuul esitas komisjon oma uue ELi 2020. aasta strateegia, milles jätkatakse Lissaboni eesmärke ja kutsutakse üles palju sotsiaalsema Euroopa loomisele.
<P>
Kui tahame luua Euroopa kodanikele jäävaid töökohti, siis peame just praeguses raskes majandusolukorras kandma hoolt selle eest, et inimesed saaksid oma häid ideid teoks teha ja omale ise sissetuleku kindlustada. ELi tööhõive elavdamise mikrokrediidirahastu eesmärgiks on anda inimestele võimalus uue alguse tegemiseks ja ettevõtjaks hakkamiseks.
<P>
Eraettevõtlusel on tavaliselt mitu etappi. Esialgsete väiksemate investeeringutega on lihtsam toime tulla kui suurte võlgadega. Eriti tahavad naised palju väiksemat riski seoses eraettevõtluses alustamisega ning nad küsivad tihti algkapitali oma ettevõtte käikulaskmise kindlustamiseks ja seejärel selle laienemiseks, kui ettevõttel juba paremini läheb. Naised tahavad koos oma ettevõttega kasvada. Sel põhjusel peavad inimesed saama võimalikult väikeseid laene võtta. Pean sellega silmas palju väiksemaid summasid kui 25 000 eurot, mis on tavaliselt mikrokrediidiks antav summa.
<P>
Just praeguse majanduskriisi ajal vajab rahvas likviidsust. Kui nii on võimalik langetada mikrokrediidi üldiselt kõrgeid intressimäärasid ja administratiivtasusid, siis on meil sellega hea võimalus majandusele uut hoogu anda.
<P>
Ma tervitan väga komisjoni ettepanekus esitatud ideed. Euroopa Parlamendi komisjonid ei ole aga seoses rahastamisega üksmeelel. Antud juhul on ka Euroopa poliitikate pädevuses kahtlemine kindlasti õigustatud ning peamine vastutus lasub omakorda liikmesriikide õlgadel. Mina aga näen asja nii, et ettepanek seoses ühenduse tööhõive ja sotsiaalse solidaarsuse programmi Progress vahendite kasutamisega annab inimestele võimaluse eraettevõtlusesse astumiseks.
<SPEAKER ID="190" NAME="Antonio Cancian" AFFILIATION="PPE">
(IT) Austatud juhataja, head kolleegid! Täna õhtul arutleme siin probleemide üle, mis on hetkel meie ühiskonna sotsiaalsele südamele väga lähedased - ennist arutelu seoses Globaliseerumisega Kohanemise Euroopa Fondi mobiliseerimisega ning lähipäevadel loodetavasti ka arutelu seoses programmiga Progress -, ning Euroopa mikrokrediidirahastu on samuti ideaalne ja tähtis vahend.
<P>
Minu arvates on mõttetu korrata, et rahastu lahendab või vähemalt üritab lahendada kõige enam abi vajavate kodanike probleeme, mis tõstab nende enesekindlust ja lootusi seoses ettevõtluse ja nende tulevikuga. Ma arvan, et me ei mõtle siinkohal kriiside tekitatud kahjustustele ja kuuleme ainult palju kriisist välja tulemise strateegiast ning sellest, kuidas kriisist välja tulla. Kriisist pääseme ainult siis, kui lahendame tööhõiveprobleemi, mis on meie strateegia. Seetõttu peame kandma hoolt, et kõik laabuks võimalikult sujuvalt ja et rahastu vahendite jaoks oleks olemas kindlad garantiid, sest peaksime võtma kasutusele palju suurema hulga rahalisi vahendeid, kui on senistes aruteludes käsitletud. Kindlasti ei tohi me juhtida raha kõrvale ühelt vahendilt teisele, sest kõik kolm vahendit vajavad seda raha.
<P>
Minu arvates ei tohi võtta 100 miljonit eurot programmist Progress, mille eesmärgid on samad, vaid selleks on vaja täiesti uut eelarverida ning garantiid seoses palju suurema hulga rahaliste vahendite kasutuselevõtmisega.
<SPEAKER ID="191" NAME="Pascale Gruny" AFFILIATION="PPE">
(FR) Austatud juhataja, lugupeetud volinik, head kolleegid! Kõigepealt tahan ma tänada raportööri ning samuti lugupeetud kolleege uue mikrokrediidirahastu vahendi koostamise jaoks tehtud töö eest!
<P>
Kõne all oleva Euroopa vahendi raames saab anda mikrokrediiti väikeettevõtetele ja inimestele, kes oma töö kaotanud on ning nüüd oma enda ettevõtet asutada tahavad. Praeguse finantskriisi ajal on kõige enam kannatanud ühiskonna kõige haavatavamad rühmad ning eriti töötud ja noored. Sel aastal on Euroopa Liidus kaotanud töö üle 3,5 miljoni inimese. Kõne all oleva uue vahendi kasutuselevõtmine lihtsustab inimeste juurdepääsu kapitalile, mida nad ettevõtte asutamiseks või arendamiseks ning oma ettevõtlusunistuste teoks tegemiseks vajavad. Me ei tohi unustada, et töötud inimesed asutavad üle kolmandiku mikroettevõtetest.
<P>
Minu regioonis pöörduvad minu poole tihti inimesed, kes tahavad oma ettevõtet luua. Olen kindel, et uus algatus aitab kaasa töökohtade säilitamisele ning uute töökohtade loomisele. Ettepanek lihtsustab väikesemahuliste investeeringute tegemist ning annab mikroettevõtetele võimaluse kasvamiseks.
<P>
Austatud juhataja! Ma tervitan mikrokrediidiga juurde loodavat tegelikku lisaväärtust, mis käib käsikäes uute tugimeetmetega, nagu koolitus ja juhendamine, tänu millele noored ja töötud saavad garantiisid ja toetust oma investeeringukavade teokstegemiseks. Loodan, et see uus tööhõive edendamise vahend võetakse peagi vastu ning et parlament ja nõukogu jõuavad üksmeelele ja teevad sellest meie kaaskodanikele praeguse kriisi ajal väga vajalikust vahendist alalise ELi vahendi.
<P>
Ärgem unustagem, austatud kolleegid, et just väikese ja keskmise suurusega ettevõtted loovad uusi töökohti!
<SPEAKER ID="192" NAME="Raffaele Baldassarre" AFFILIATION="PPE">
(IT) Austatud juhataja, head kolleegid! ELi tööhõive elavdamise mikrokrediidirahastu eesmärk on pakkuda töötutele võimalust uuesti alustada ja luua võimalused ettevõtluse alustamiseks Euroopa kõige ebasoodsamas olukorras olevatele gruppidele, sealhulgas noortele.
<P>
Uue rahastuga laiendatakse sihtotstarbelist rahalist toetust uutele ettevõtjatele, kelle võimalused laenu saada on praegu piiratud. Lisaks intressitoetusele ESFist toetatakse üksikettevõtjaid ja mikroettevõtete asutajaid ka nõustamise, koolitamise ja juhendamise kaudu ning aidatakse suurendada nende suutlikkust.
<P>
Võttes arvesse praegu vähenenud laenude mahtu ning raskusi, mis nüüd laenude saamisega kaasnevad, tahavad ühiskonna kõige nõrgemad sektorid, töötud ja ebasoodsas olukorras olevad rühmad tegeleda ettevõtlusega, mis vajab omakorda tugevat toetust, sest tegemist on vahendiga, mis aitab meil võidelda finantskriisi loomuliku tagajärjega ehk siis lõputu töökriisiga. Vaatamata sellele, et taastumismärke on juba näha, on märgid seoses tööhõivega ikka veel negatiivsed.
<P>
Väga oluline on mitte muuta programmi Progress rahastamist, sest me ei tohi lubada selle programmi vahendite ümberjuhtimist. Vajalikud ressursid tuleb leida muudest allikatest ja, mis kõige tähtsam, need tuleb siduda teiste Euroopa algatustega, et meil oleks kindel seisukoht ning et teeksime seoses Euroopa töötutega tugevaid pingutusi.
<SPEAKER ID="193" NAME="Elisabeth Morin-Chartier" AFFILIATION="PPE">
(FR) Austatud juhataja, lugupeetud volinik, head kolleegid! Tahan juhtida teie tähelepanu sellele, kui tähtis on mikrokrediit töökohtade seisukohalt praeguse kriisi ajal. Riski jagamise ja rahastamisvahenditega võimaldab mikrokrediit töötutel uuesti alustada ning ettevõtlusesse süveneda.
<P>
Arvestades finantskriisiga ning laenude mahu olulise vähenemisega, toetan ma Euroopa Komisjoni ettepanekut seoses mikrokrediidirahastu loomisega, mis on suunatud ühiskonna kõige haavatavamatele rühmadele ning eeskätt naistele, noortele ja töötutele.
<P>
Tahan toetada oma kolleege Euroopa Rahvapartei fraktsioonis, kes koos teiste fraktsioonidega - sotsiaaldemokraatide, liberaalide ja konservatiividega - esitasid kompromissmuudatusettepanekuid seoses käesoleva mikrokrediidirahastu kiire ülesseadmisega 2010. aasta alguses. Palun ka, et ministrite nõukogu leiaks praeguse kriisi ajal kiire lahenduse töötuse probleemile ning leiaks püsiva lahenduse mikrokrediidirahastu rahastamise küsimusele.
<SPEAKER ID="194" NAME="Artur Zasada" AFFILIATION="PPE">
(PL) Austatud juhataja! Programm Progress on väga tähtis algatus, mis aitab liikmesriikidel rakendada tõhusalt eesmärke tööhõive ja sotsiaalküsimuste valdkonnas. Eelmisel nädalal kohtusin ma programmi komitee liikmetega ning arutlesime programmi Progress rakendamise üle. Minu järeldused on järgmised. Esiteks ei ole tutvustuskampaania, millega tutvustatakse programmi potentsiaalsetele kasusaajatele selle võimalusi, korraldatud piisavalt nähtaval viisil. Teiseks on teave pakkumiste ja konkurentside kohta saadaval ainult inglise, saksa ja prantsuse keeles. See on tõsiseks takistuseks inimestele, kes neid keeli ei valda. Minu arvates tuleks tutvustuskampaania tingimused üle vaadata. Peame võimalikult kiiresti suurendama programmi Progress tuntavust ja levitama sellekohast teavet kogu Euroopa Liidu piires.
<SPEAKER ID="195" NAME="Silvia-Adriana Ţicău" AFFILIATION="S&amp;D">
(RO) ELi tööhõive elavdamise ja sotsiaalse kaasamise mikrokrediidirahastu toetab ja peab toetama lihtsate menetluste rakendamist, et mõjutatud inimesed saaksid sellest võimalikult palju kasu. Sellegipoolest arvan ma, et mikrokrediidirahastu tuleks suunata eelkõige nendele inimestele, kes on oma töö kaotanud ja on ebasoodsas olukorras seoses juurdepääsuga traditsioonilisele laenuturule ning kes tahavad asutada või arendada oma mikroettevõtet, kaasa arvatud FIEdena.
<P>
Ma arvan, et erilist tähelepanu tuleb pöörata noortele, kes viimaste Euroopa statistikate kohaselt on kahjuks üha pikemat aega töötud või leiavad siis ainult ajutist tööd. Lisaks sellele võimaldaks aastaaruanne eraldatud eelarvevahendite kasutamise kohta teostada lähitulevikus põhjaliku analüüsi ning vajadusel olemasolevat eelarvet täiendada. Kui kanname raha üle ühest programmist teise, siis on oht, et me õõnestame sellega mõlemat programmi.
<SPEAKER ID="196" NAME="Karin Kadenbach" AFFILIATION="S&amp;D">
(DE) Austatud juhataja! Arutlesime täna juba Globaliseerumisega Kohanemise Euroopa Fondi teemal ja nüüd räägime mikrokrediidist. Mõlemad vahendid on hädavajalikud ELis finants- ja majanduskriisi tagajärgedega võitlemiseks ning Euroopa tööturu stimuleerimiseks.
<P>
Vajame mõlemat vahendit, sest igaüks ei ole ettevõtjaks loodud. Samuti ei peaks olema meie tööhõivepoliitika eesmärgiks endistest töötajatest ja eraettevõtlusega mittetegelevast tööjõust uute eraettevõtjate tegemine kõigest ärieesmärkidel. Selliste inimeste jaoks oleks palju kohasem kasutada terminit "näilised FIEd”. Liikmesriigid peavad seoses sellega võtma kasutusele ka vajalikud ettevaatusabinõud. Kõigile neile, kes on valmis eraettevõtluse väljakutseteks, peavad olema kättesaadavad vajalikud vahendid oma ettevõtte rajamiseks või laiendamiseks. Samas on vaja kanda hoolt ka selle eest, et harilikku sotsiaalkindlustuse maksmist ei lõpetataks, mis on Euroopa Parlamendi ja liikmesriikide kohustus. Vajame uut raha uute ideede jaoks!
<SPEAKER ID="197" NAME="Zigmantas Balčytis" AFFILIATION="S&amp;D">
(LT) Usun, et täna on kõik Euroopa Parlamendi liikmed ühel arvamusel, et kõne all olev mikrokrediidirahastu on hetkel ülivajalik. Elamis- ja töötingimused on põhjalikult muutunud ning pea igat liikmesriiki vaevav töötus sunnib meid esitama ettepanekuid seoses teatud tugisüsteemide muutmisega. Senini on suurem osa rahalisest toetusest eraldatud vaid ettevõtete ja organisatsioonide toetamiseks ning juba mitmel korral on rõhutatud, et siiamaani puudus tavalistel Euroopa Liidu kodanikel peaaegu igasugune lootus rahalise teotuse saamiseks. Arvan, et komisjoni tulevane lahendus leida koos Euroopa Parlamendiga nõusolek, on absoluutselt hädavajalik. 100 miljonit eurot on kõigest algus. See on esimene katse, kuid ma olen kindel, et see on edukas.
<SPEAKER ID="198" NAME="Vladimír Špidla">
komisjoni liige. - (CS) Head kolleegid! Arutelu käigus oli selgesti näha, et Euroopa Parlament toetab mikrokrediidirahastu vahendit, ja mulle tundub, et seoses antud teemaga ei ole mingeid sisulisi vastuväiteid. Arvan ka, et sisuliselt on parlamendi seisukoht vägagi sarnane nõukogu omaga.
<P>
Ainus küsimus, mis lahendust nõuab on rahastamine. Loomulikult kuulub ka rahastamise küsimus kaasotsustamismenetluse protsessi juurde, mis tähendab, et kompromissi leidmine on väga vajalik ja soovitav. Mul on hea meel, et arutelu jooksul avaldas parlament igati oma valmisolekut seoses läbirääkimiste viivitamatu jätkamisega nõukoguga. Samas oli arutelus näha ka teatud valdkondades kompromissivalmidust.
<P>
Mitmel korral mainiti programmi Progress ning kritiseeriti komisjoni ettepanekut seoses selle vahendite kasutamisega uue mikrokrediidirahastu raamistikus. Pean ütlema, et komisjonil polnud lihtne otsust teha, kuna oli vaja tegutseda olemaoleva eelarve raames või siis institutsioonidevahelise kokkuleppe raames. Komisjon sai kasutada ainult raha, mis oli saadaval. Kaaludes otsust seoses programmi Progress vahendite kasutamisega, võtsime hoolikalt arvesse selle tagajärgi ning jõudsime järelduseni, et see on üks võimalikke lahendusi, kuigi mitte ideaalne lahendus.
<P>
Arutelu käigus väideti korduvalt, et tegemist on kõigest silmapettega või raha tõstmisega ühelt arvelt teisele. See ei ole nii! Kõik analüüsid näitavad selgelt, et mikrokrediidi põhimõtte raames kasutatavad rahalised vahendid võivad hinnanguliselt viiekordistuda. Teises programmis saavutaksid vahendid indeksi 1, kuid mikrokrediidi programmis on võimalik saavutada teoreetiliselt indeks 5. Sellest vaatenurgast ei ole küsimus ainult ühelt arvelt teisele tõstmises, vaid vahenditele uue kasutuse leidmises. Tahan veel kord kinnitada, et seda otsust polnud kerge teha, ja ma ei arva, et see oli ainus lahendus ning kompromissi üle arutledes leiame me kindlasti hea lahenduse, vähemalt ma loodan seda.
<P>
Mikrokrediidi idee põhineb kindlal seisukohal, et praegune finantssüsteem ei anna eeskätt väikeste ja väga väikeste ettevõtete käsutusse piisavaid rahalisi vahendeid, mis tähendab, et süsteem ei kasuta inimkapitali, mis paikneb inimestes, kes kuuluvad nn haavatavatesse rühmadesse. Minu arvates on see väga suur kasutamata jäetud võimalus ning seetõttu on mul hea meel, et komisjon tegi ettepaneku seoses kõne all oleva vahendiga ja et parlament seda nii kõrgelt hindab.
<P>
Nagu ma juba ütlesin, on eesmärgiks kasutada inimkapitali, mis leidub inimestes, kes oma kapitali harilikult nii ettevõtlikult kasutada ei saaks. Samas on ka aja hea kasutamine väga oluline ning minu arvates oleks aja raiskamine pikaksvenivatele aruteludele praeguse kriisi ajal vastuolus selle vahendi peamise eesmärgiga. Ma arvan, et kõne all olev vahend on kasulik ka siis, kui kriisi ei ole ning et sellest saab Euroopa tööturu ja majanduspoliitika alaline osa.
<SPEAKER ID="199" NAME="Kinga Göncz">
raportöör. - (HU) Tänan teid toetavade märkuste ja tähelepanekute eest! Ma jagan nende arvamust, kes väljendasid oma pettumust seoses komisjoni puuduva valmisolekuga teha koostööd. Pean ka ütlema austatud volinikule, et kui me suuname ümber programmi Progress jaoks eraldatud vahendid, siis jätame sellega mulje, et sotsiaalse ühetkuuluvuse jaoks eraldatud vahendite puhul saame pakkuda toetust kõige haavatavamatele rühmadele ainult siis, kui me võtame vahendeid allikatest, mis on nähtud ette sama eesmärgi jaoks. See, et me ei suuda leida teisi vahendeid, on minu arvates vastuvõetamatu.
<P>
Kaasotsustamismenetlus tähendab ka seda, et igaüks, iga fraktsioon, peab midagi tegema. Parlament esitas seoses antud teemaga mitmeid ettepanekuid ja soovitusi, kuid komisjon ja nõukogu ei teinud midagi, mis oleks kokkuleppele jõudmist lihtsustanud. Ma tahaksin Elisabeth Schroederile öelda, et oleme kõik veendunud, et programmi Progress tuleb nii kiiresti kui võimalik rakendama hakata ning see ühine veendumus näitab, et me oleme kompromissiks valmis.
<P>
Pakutavast toetusest on kasu ainult siis, kui rahastu 2010. aasta alguses käiku lastakse. Kui parlament sellel nädalal rahastu üle hääletab, on parlament teinud oma osa, et tagada programmi käikulaskmine 2010. aasta alguses. Eeldatavasti hääletab parlament 25 miljoni euro kasutamise poolt oma järgmise aasta vahenditest ja kui parlament hääletab kogu summa poolt, siis piisab sellest, et komisjon kirjutaks alla kokkulepetele, mis võimaldavad programmi käiku lasta.
<P>
Usun, et see kajastab parlamendi konstruktiivset lähenemist. Igal juhul arvan ma, et kõne all olev programm on sotsiaalse ühtekuuluvuse seisukohalt väga oluline. Mul on nendele kolleegidele, kes ettepanekut toetasid, palve: lepime kokku, et me ei võta kõiki vahendeid programmi Progress eelarvest ja et palute vahendeid ka oma valitsustelt, arvestades sellega, et need valitsused kuuluvad ise komisjoni.
<SPEAKER ID="200" NAME="Juhataja">
Arutelu on lõppenud.
<P>
Hääletus toimub homme.
<P>
Kirjalikud avaldused (kodukorra artikkel 149)
<SPEAKER ID="201" NAME="Corina Creţu  " AFFILIATION="S&amp;D">
kirjalikult. - (RO) Majanduskriisist on saanud teravamõjuline sotsiaalkriis, millele me veel lahendust leidnud ei ole. Kahjuks on laenamine, mis on üks taastumisele hoogu andvatest näitajatest, langenud euroalal madalaimale tasemele pärast 1991. aastat ning laenusüsteem on uutes liikmesriikides, näiteks Rumeenias, lausa kokku varisemas. See on üks element, mis tekitab meis kahtlusi seoses majanduslangusest väljatulemisega. Sellisel taustal on mul väga hea meel Euroopa Komisjoni ettepaneku üle seoses mikrokrediidirahastu kasutuselevõtmisega.
<P>
Sotsiaalse ühtekuuluvuse meetmete tõhususe tagamiseks tuleb mikrokrediidirahastu rahastamisvahendid eraldi eelarvereana lisada. Vahendite ümberpaigutamine programmi Progress eelarvest avaldaks mõju ühenduse suunistele seoses selle programmi rakendamisega ning saadaks välja häiresignaali seoses Euroopa Liidu sotsiaalse avatusega, seoses millega komisjon on seni väga tagasihoidlikku sotsiaalset sekkumistahet üles näidanud.
<P>
Kriis avaldab mõju kõikidele haavatavatele ühiskonnarühmadele, kuid me ei tohi tähelepanuta jätta tõsist noorte tööpuudust. Tõsiasi, et iga viies Euroopa noor on töötu, võib avaldada mitmel viisil negatiivset mõju majanduslikul ja sotsiaalsel tasandil ning samuti demograafia ja kuritegevuse seisukohalt. Seepärast arvan, et peame keskenduma rohkem noorte inimeste tööturul läbilöömise võimaluste suurendamisele.
<SPEAKER ID="995" NAME="Vasilica Viorica Dăncilă  " AFFILIATION="S&amp;D">
kirjalikult. - (RO) Möödunud aasta sügisest peale on kaotanud töö üle 5 miljoni eurooplase, millega on Euroopa töötute arv tõusnud 22,5 miljoni inimeseni. Selle taustal ei saa jätta tähelepanuta tõsist töötuse taset noorte inimeste seas. Väga murettekitav on asjaolu, et iga viies Euroopa noor on töötu, mis võib avaldada mitmel viisil negatiivset mõju majanduslikul ja sotsiaalsel tasandil ning samuti demograafia ja kuritegevuse seisukohalt. Mõnedes riikides on töötute noorte osakaal isegi suurem kui antud riigi töötuse tase. Näiteks on iga kolmas noor lätlane töötu ning sama probleemi all kannatab 43% alla 25 vanustest Hispaania kodanikest. Arvan, et noortele tuleb rohkem tähelepanu pöörata. Seoses sellega aitab Euroopa Komisjoni ettepanek mikrokrediidirahastu programmide kohta, mida rahastatakse eraldi eelarverealt, julgustada ja motiveerida noori tööturule astuma ning vähendada selles rühmas eriti suureks kasvanud töötuse taset.
<SPEAKER ID="202" NAME="Iosif Matula  " AFFILIATION="PPE">
kirjalikult. - (RO) ELi ja liikmesriikide tasandil tehtavaid mikrokrediidi pakkumise jõupingutusi tuleb suurendada. ELi mikrokrediidirahastu peab pakkuma vajalikku abi töötutele ja haavatavatele inimestele, kes tahaksid oma mikroettevõtet asutada. Ma arvan, et ELi mikrokrediidirahastut tuleb rahastada eraldi eelarverealt, kuna selle skeemi sihtrühm erineb programmi Progress sihtrühmast. Programmi Progress vahendeid ei tohi praeguse kriisi ajal mitte mingil juhul vähendada, sest need on nähtud ette just kõige haavatavamate rühmade toetamiseks. Ma arvan ka, et ELi mikrokrediidirahastu vajab tööhõive ja sotsiaalse ühtekuuluvuse eesmärkide edukaks saavutamiseks piisavalt suurt eelarvet. Praeguse ülemaailmse kriisi ajal peavad liikmesriigid ja kogu EL jätkama programmi Progress tõhusat rakendamist.
