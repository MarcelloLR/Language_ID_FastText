<CHAPTER ID="010">
Tempo delle interrogazioni al Presidente della Commissione
<SPEAKER ID="227" NAME="Presidente">
L'ordine del giorno reca il tempo delle interrogazioni al Presidente della Commissione.
<SPEAKER ID="228" NAME="Joseph Daul">
a nome del gruppo PPE. - (FR) Signor Presidente, Presidente Barroso, se il mio gruppo e la maggior parte di quelli qui presenti ha lavorato senza sosta per anni nell'interesse del trattato di Lisbona e se questo è entrato in vigore, e lo è da più di tre mesi, lo abbiamo fatto affinché l'Europa possa avere sulla scena internazionale una politica degna di questo nome.
<P>
Siamo sulla strada giusta da questo punto di vista? Pongo questa domanda a lei, signor Presidente. Come possiamo garantire che le voci di 500 milioni di europei vengano espresse in modo deciso e inequivocabile? Essi l'hanno chiesto per anni, ed è ora che l'Europa faccia valere i propri ideali e i propri valori ai massimi livelli.
<P>
Infine, nelle prossime settimane e mesi dovrebbe nascere il servizio europeo per l'azione esterna previsto dal trattato di Lisbona, e il Parlamento intende essere strettamente coinvolto nella sua creazione.
<P>
In quanto autorità di bilancio con gli stessi diritti del Consiglio, il Parlamento europeo ha in ogni caso poteri di codecisione in merito sia alla modifica dello statuto dei funzionari interessati sia del regolamento finanziario.
<P>
Signor Presidente, il mio gruppo attribuisce particolare importanza alla necessità che questo servizio europeo per l'azione esterna debba avere piena responsabilità politica e di bilancio. Gradirei il suo parere al riguardo.
<SPEAKER ID="229" NAME="José Manuel Barroso">
presidente della Commissione - (FR) Onorevole Daul, come lei sa la creazione del servizio europeo di azione esterna è un'innovazione molto importante nel trattato di Lisbona. Questo servizio avrà un ruolo fondamentale nel sostenere l'Alto rappresentante nel suo compito di garantire la coerenza della nostra politica estera e di sicurezza comune (PESC). L'obiettivo è di rafforzare l'Unione, consentendo agli Stati membri di avere un maggiore coinvolgimento e di unire sempre più i propri sforzi, attualmente separati, in relazione alla PESC. Non è quindi questione di collocare poteri europei in un quadro intergovernativo, tutt'altro.
<P>
Come lei sa, la Commissione deve acconsentire alla decisione del Consiglio relativa alla creazione del servizio. Terremo giovedì una riunione speciale del collegio su questo argomento. Per parte mia, io sono favorevole a un servizio forte, un vero e proprio servizio europeo che in materia di politica esterna rappresenti uno strumento di coordinamento strategico e un'interfaccia di valore tra gli Stati membri e le istituzioni europee.
<P>
Per svolgere la propria missione, il servizio deve trovare il suo giusto posto nella architettura dell'Unione europea, sotto la guida dell'Alto Rappresentante che, come Vicepresidente della Commissione, è pienamente responsabile di questo Parlamento ed è responsabile in seno alla Commissione del coordinamento degli altri aspetti dell'azione esterna dell'Unione.
<SPEAKER ID="230" NAME="Martin Schulz">
a nome del gruppo S&D. - (DE) Signor Presidente, Presidente Barroso, la crisi dell'euro è stata innescata dalle cifre inesatte fornite dalla Grecia. Vorrei chiederle se è possibile confermare che né lei né i servizi della Commissione siano stati, in qualsiasi momento, già a conoscenza dei dati reali prima che il governo greco presentasse i dati più recenti riguardanti il suo deficit di bilancio.
<P>
In secondo luogo, può confermare che il direttore generale di Eurostat, il signor Rademacher, aveva espresso seri dubbi circa i dati provenienti da Atene già nel 2004 e nel 2005? Che cosa avete fatto per agevolare la raccolta dei dati da parte di Eurostat?
<P>
In terzo luogo, è vero che i revisori Eurostat l'avevano informata di nutrire seri dubbi sui dati forniti da Atene?
<SPEAKER ID="231" NAME="José Manuel Barroso">
presidente della Commissione - (EN) Onorevole Schulz, è proprio perché avevamo dei dubbi sui dati della Grecia - il commissario Almunia ha gestito questo dossier nel corso degli ultimi cinque anni con grande competenza, grande imparzialità e grande obiettività - che non solo abbiamo sollevato la questione parecchie volte presso le autorità greche, ma abbiamo anche presentato un regolamento al Consiglio per proporre che Eurostat fosse dotato di poteri di controllo. Purtroppo la proposta è stata respinta dagli Stati membri. Essi non volevano dare maggiori poteri a Eurostat e alla Commissione europea per esaminare in maniera approfondita i conti nazionali greci.
<P>
Sono molto lieto di dirvi che la prima decisione della nuova Commissione è stata quella di proporre nuovamente questo regolamento, e secondo le mie informazioni almeno alcuni dei paesi che avevano votato contro questo regolamento hanno già affermato che questa volta voteranno in favore di una maggiore trasparenza.
<SPEAKER ID="232" NAME="Martin Schulz" LANGUAGE="DE">
Ho capito. Almunia era il Commissario competente. Tuttavia, la mia domanda riguardava gli interventi da parte sua signor Presidente, quindi di nuovo, potrebbe solo dirci quello che lei ha fatto?
<P>
Ho capito bene, Presidente Barroso, che la colpa della crisi greca ricade sugli Stati membri, perché hanno rifiutato di seguire le sue proposte? Potrebbe dirci di quali capi di governo degli Stati membri stiamo parlando?
<SPEAKER ID="233" NAME="José Manuel Barroso">
presidente della Commissione - (EN) Prima di tutto, se lei mi interroga riguardo alle colpe (io non uso questa parola) essa ricade prima di tutto sulle autorità greche che non hanno rispettato il patto di stabilità e di crescita. E' per questo che abbiamo un problema enorme.
<P>
Per quanto riguarda la Commissione, il commissario Almunia, con il mio pieno appoggio e il sostegno del collegio, ha eseguito il proprio lavoro in modo eccezionalmente competente. La questione dei conti greci è stata affrontata diverse volte nelle riunioni dell'Eurozona.
<P>
Per quanto riguarda l'elenco degli Stati membri che hanno votato contro su questo proposta, non sono in grado di ricordare al volo esattamente quali, ma so per esempio che la Germania era contraria, ed è la stessa Germania che mi ha riferito che questa volta intende votare a favore.
<SPEAKER ID="234" NAME="Guy Verhofstadt">
a nome del gruppo ALDE. - (FR) Signor Presidente, c'è attualmente un ampio consenso sulla necessità di una forte governance economica nell'Unione europea. Cosa che rappresenta in sé un enorme cambiamento negli ultimi anni.
<P>
Domenica scorsa il signor Schäuble ha detto che in questo contesto egli era a favore di un Fondo monetario europeo e anche di altre proposte e opzioni, come la creazione di un'agenzia europea per il debito, degli eurobonds e anche di un'agenzia europea di rating.
<P>
Secondo un portavoce della Commissione, Presidente Barroso, le cose si stanno muovendo rapidamente. Ho tre domande molto specifiche. In primo luogo, è vero che la Commissione sta attualmente lavorando a una proposta per creare questo Fondo monetario europeo? In secondo luogo, è vero come dice la presidente Merkel, e ho i miei dubbi su questo, che ciò richiede una modifica del trattato? In terzo luogo, lei sarebbe d'accordo anche sul fatto che questo fondo potrebbe essere nient'altro che un primo passo verso una vera gestione europea delle finanze, di cui abbiamo bisogno con l'unione economica e monetaria?
<SPEAKER ID="235" NAME="José Manuel Barroso">
presidente della Commissione - (EN) Prima di tutto, in merito alla proposta di istituire un Fondo monetario europeo, quest'idea è stata avanzata dal ministro delle finanze tedesco, senza fornire dettagli su una tale istituzione. Sembra comunque un interessante contributo alla discussione in corso sull'eurozona. Il Fondo monetario europeo rappresenta in ogni caso una proposta più a lungo termine che potrebbe richiedere una modifica del trattato.
<P>
Quello su cui stiamo lavorando è la preparazione di alcune iniziative per rafforzare il coordinamento delle politiche economiche e la sorveglianza degli Stati. Allo stato attuale delle cose non possiamo dirvi quale saranno esattamente le sue caratteristiche.
<P>
Naturalmente, in generale, come lei ha detto, noi sosteniamo tutto ciò che va verso una maggiore governance economica, ma dobbiamo esaminare i dettagli esatti e avanzare la proposta al momento opportuno.
<P>
Ciò detto, la questione della Fondo monetario europeo non potrebbe risolvere il problema urgente della Grecia. E' una questione separata che richiede un'analisi più approfondita e di lungo periodo.
<SPEAKER ID="236" NAME="Guy Verhofstadt" LANGUAGE="FR">
Vorrei innanzi tutto ringraziare il presidente della Commissione per la risposta. Sono d'accordo con lui quando dice che il fondo in quanto tale non può risolvere immediatamente tutti i problemi. Per questo motivo chiedo che le varie opzioni siano esaminate nelle deliberazioni della Commissione.
<P>
C'è il Fondo monetario europeo, che è un progetto a lungo termine, ci sono le Eurobbligazioni, un'altra idea che ovviamente può aiutarci con il problema greco, c'è l'agenzia di rating del presidente dell'Eurogruppo, che è assolutamente essenziale se non vogliamo essere sempre dipendenti dalle agenzie di rating straniere, e poi c'è l'idea di un'agenzia europea del debito.
<P>
La mia richiesta è allora che noi mettiamo in comune tutte queste idee per arrivare ad una proposta coerente che venga dalla Commissione, invece che dall'uno o dall'altro Stato membro.
<SPEAKER ID="237" NAME="José Manuel Barroso">
presidente della Commissione - (FR) Il motivo per cui non vogliamo fare le cose in fretta è proprio per evitare ciò che sta accadendo, ovvero che ognuno proponga un'idea diversa e a volte ci siano due idee diverse all'interno dello stesso governo. Vogliamo prepararci e, come ha già dichiarato pubblicamente il commissario Rehn, noi siamo in procinto di produrre una comunicazione sul rafforzamento del coordinamento delle politiche economiche e sul monitoraggio da parte dei paesi a livello dell'eurozona e, eventualmente, anche a livello generale dell'Unione europea.
<P>
Questo è ciò a cui stiamo lavorando, e non siamo in grado di presentare ogni giorno una nuova proposta. Stiamo lavorando oggettivamente e responsabilmente riguardo questo problema e in questo modo potranno essere raggiunti i risultati migliori.
<SPEAKER ID="238" NAME="Rebecca Harms">
a nome del gruppo Verts/ALE. - (DE) In considerazione del fatto che attualmente non esiste un vero e proprio mercato all'interno dell'Unione europea e non c'è necessità di una coltivazione di patate da fecola geneticamente modificate, alle quali esistono delle alternative, vorrei chiederle perché ha esercitato una pressione così forte in favore della patata geneticamente modificata Amflora, approvata con un procedura molto breve e rapida. Poiché non ve ne è alcuna necessità, vorrei una spiegazione sul motivo per cui lei ha incoraggiato il nuovo commissario per ambiente, la sanità pubblica e la sicurezza alimentare a semplicemente ignorare le preoccupazioni dell'Organizzazione mondiale della sanità in merito alle prove di alimentazione e perché non ha aspettato fino a quando l'authority per la sicurezza alimentare (EFSA) non avesse presentato le nuove linee guida, che essa ha emanato proprio ai fini della valutazione dei rischi complessivi per la biodiversità e la biosfera derivanti dagli OGM; e anche perché, "en passant", avete aumentato il limite di contaminazione per le patate da mangime e da alimentazione portandolo allo 0,9 per cento. Ritengo che questa sia una strategia rischiosa che i nostri cittadini non troveranno affatto accettabile.
<SPEAKER ID="239" NAME="Presidente">
Anch'io desidero ringraziare i nostri onorevoli colleghi. Abbiamo preso atto della vostra protesta. Molte grazie.
<SPEAKER ID="240" NAME="José Manuel Barroso">
presidente della Commissione - (EN) La Commissione ha deciso all'unanimità di procedere con l'autorizzazione di questo OGM in conformità alle disposizioni del diritto europeo. Abbiamo un quadro istituzionale da rispettare e abbiamo dovuto prendere una posizione: "sì” o "no”.
<P>
E' trascorso un considerevole periodo di tempo da quando la loro richiesta è stata depositata, e questo perché questa autorizzazione è stata oggetto di un controllo accurato da parte dell'autorità europea per la sicurezza alimentare (EFSA), la nostra agenzia indipendente in termini di sicurezza alimentare. Volevamo che fossero attentamente valutate le preoccupazioni riguardo alla possibile presenza di un gene marcatore resistente agli antibiotici.
<P>
Dopo un esame approfondito e completo della pratica, è stato chiaro che non vi erano nuove questioni scientifiche che meritassero ulteriori valutazioni, in base al parere della nostra agenzia competente che è indipendente dalla Commissione.
<P>
Pertanto, riteniamo che tutti gli interrogativi scientifici siano stati pienamente soddisfatti.
<P>
In realtà, mi aspettavo da lei una parola di ringraziamento...
<P>
(Proteste)
<P>
...perché ho annunciato che la Commissione ha intenzione di proporre di dare agli Stati membri la scelta se vogliono o meno le coltivazioni degli OGM.
<P>
Questa è, credo, una posizione ragionevole tenuto conto del fatto che ci sono profonde differenze tra i nostri Stati membri: alcuni sono molto favorevoli, e alcuni estremamente contrari.
<SPEAKER ID="241" NAME="Rebecca Harms" LANGUAGE="DE">
In primo luogo, Presidente Barroso, non ho ancora ricevuto una risposta alla domanda circa la reale necessità di queste patate geneticamente modificate, che sono semplicemente destinate a fornire amido industriale. Ci sono delle alternative disponibili e quindi, perché rischiare?
<P>
In secondo luogo, il limite di contaminazione. Perché è stato improvvisamente cambiato portandolo allo 0,9 per cento? Fino ad ora abbiamo parlato del limite di rilevabilità a questo proposito, e in particolare per i mangimi e gli alimenti, e nel caso di una patata resistente agli antibiotici ritengo che questo sia un approccio ad alto rischio. Lei non ha detto nulla al proposito.
<P>
Vorrei anche sapere se nel prossimo futuro si prevede di emettere ulteriori omologazioni senza attenersi agli orientamenti e alle raccomandazioni dell'EFSA, ad esempio per il riso o il mais di importazione.
<P>
(Applausi)
<SPEAKER ID="242" NAME="José Manuel Barroso">
presidente della Commissione - (EN) Visto l'entusiasmo del suo gruppo - e voglio congratularmi con lei per questa manifestazione - lei ha una forte opposizione agli OGM. Questo è chiaro. Ne ha diritto. Non ho alcuna posizione a favore o contro. Dipende dal giudizio che mi viene dato da parte degli esperti dell'EFSA. Non nutro alcun pregiudizio a favore o contro gli OGM.
<P>
La Commissione ha una posizione da seguire a proposito di tali materie. Non ritengo che la Commissione debba intrattenere discussioni ideologiche su ogni OGM e su cosa deve fare per quanto riguarda ciascuno di essi. La Commissione prende una posizione sulla base della valutazione indipendente che ci viene fornita, non perché un OGM sia necessario, ma se non vi è alcuna prova che comporti rischi per la salute pubblica o per l'ambiente, noi ci sentiamo obbligati ad accettarlo, anche in conformità con gli obblighi che abbiamo nel quadro dell'Organizzazione mondiale del commercio, se non vi è nulla che ce lo impedisca dal punto di vista scientifico.
<P>
(Proteste)
<P>
Ciò detto, nutriamo profondo rispetto per il principio di sussidiarietà nell'Unione europea.
<P>
(Il Presidente interrompe l'oratore)
<SPEAKER ID="243" NAME="Ivo Strejček">
a nome del gruppo ECR. - (CS) Signor Presidente, desidero assicurarla che intendo parlare di un argomento più semplice degli organismi geneticamente modificati. A mio parere, è giusto e corretto discutere in seno al Parlamento europeo dell'attuale crisi economica, e sono certo che i cittadini dell'Unione europea e degli Stati membri sono sicuramente molto più interessati ai temi dell'occupazione e del lavoro che alle patate geneticamente modificate.
<P>
Da un lato, gli oratori intervenuti in questo Parlamento difendono l'esistenza di un grande e forte governo centrale, dall'altro - e parlo qui come conservatore europeo - noi riteniamo che i governi forti non creino opportunità di lavoro. Sono le imprese che creano le opportunità di lavoro.
<P>
Vorrei porle tre domande specifiche: primo, quale livello di indipendenza la Commissione europea lascia ai singoli Stati membri per risolvere i problemi economici? In secondo luogo, lei è in grado di promettere una riduzione significativa della legislazione europea che sta rallentando in modo considerevole la crescita economica? In terzo luogo, è d'accordo con noi che una minore regolamentazione, un minore controllo centralizzato e una minore armonizzazione siano attualmente il miglior approccio per risolvere i problemi economici dell'Unione europea?
<SPEAKER ID="244" NAME="José Manuel Barroso">
presidente della Commissione - (EN) Prima di tutto, rispettiamo pienamente le diversità dei nostri Stati membri. Ecco perché noi chiariamo in modo molto netto questo aspetto nella strategia comunitaria 2020 e perché affrontiamo la questione della diversità con estrema cura, grazie a strumenti come le politiche di coesione economica e sociale.
<P>
Il fatto è che i nostri Stati membri non sono tutti uguali. Allo stesso tempo abbiamo bisogno - come detto in precedenza - di una più forte governance economica, in quanto non ha senso non coordinare l'eurozona e l'Unione europea nel suo insieme. Se gli Stati membri fanno fronte da soli a queste politiche, essi non potranno certamente contare sull'effetto leva per discutere su un piano paritario, ad esempio, con gli Stati Uniti o con la Cina riguardo alle grandi sfide globali che abbiamo davanti. Quindi dobbiamo avere un approccio comune, ma al tempo stesso dobbiamo anche progettare misure specifiche per i diversi Stati membri.
<P>
Per quanto riguarda la questione della riduzione degli oneri amministrativi, questa costituisce un punto molto importante del mio programma. Crediamo che si debba continuare a considerare pragmaticamente quando sia necessaria la legislazione europea per evitare una legislazione che, semplicemente, non è necessaria.
<SPEAKER ID="245" NAME="Lothar Bisky">
a nome del gruppo GUE/NGL. - (DE) Presidente Barroso, la settimana scorsa lei ha presentato la sua proposta per una strategia economica. Essa racchiude importanti obiettivi. Ora il Consiglio ha imposto alla Grecia un programma di austerità che, a mio parere, rende impossibile il raggiungimento di questi obiettivi, con uno Stato che ha il 3 per cento del prodotto interno lordo dell'Unione europea. Tuttavia, lei continua a insistere con il fallito patto di stabilità e di crescita. Allo stesso tempo, diversi Stati membri chiedono un fondo monetario europeo o addirittura una governance economica.
<P>
Le mie domande sono le seguenti. Avete intenzione di rivedere di nuovo la proposta Unione europea 2020 al fine di integrare l'idea del Fondo monetario e della governance economica, in modo da avviare un progressivo abbandono del dumping fiscale e salariale e della dominante ideologia competitiva? Avete intenzione di adottare misure immediatamente, insieme agli Stati membri, per vietare la speculazione nei confronti dell'euro proprio da parte delle banche che sono state appena salvate con i soldi dei contribuenti?
<SPEAKER ID="246" NAME="José Manuel Barroso">
presidente della Commissione - (EN) Per quanto riguarda la situazione della Grecia, riteniamo che la Grecia abbia adottato le misure necessarie per ridurre il deficit pubblico di quest'anno. Queste misure dimostrano la determinazione del governo greco di affrontare i problemi strutturali.
<P>
Allo stesso tempo, stiamo facendo quanto è necessario per garantire la stabilità finanziaria dell'eurozona nel suo complesso. La Commissione ha lavorato attivamente insieme agli Stati membri dell'eurozona per progettare un meccanismo che la Grecia possa utilizzare in caso di necessità. Questo meccanismo è conforme con l'attuale trattato di Lisbona e in particolare con il principio "non salvataggio finanziario”, che include anche una rigorosa condizionalità.
<P>
La Commissione è pronta a proporre un quadro europeo per gli interventi coordinati che richieda il sostegno degli Stati membri dell'eurozona. Questo è quello che posso dire sulla Grecia e sulla nostra risposta per la stabilità dell'eurozona.
<P>
Per quanto riguarda le proposte dell'Unione europea 2020, non vediamo alcuna necessità di cambiarle. Abbiamo presentato le proposte. Esse sono ora in discussione nel Consiglio europeo e nel Parlamento, e speriamo che questa sia una discussione davvero proficua.
<SPEAKER ID="247" NAME="Lothar Bisky">
a nome del gruppo GUE/NGL. - (DE) Non sono del tutto soddisfatto. Il problema è che il denaro dei contribuenti viene usato per speculare contro lo Stato greco. Una parte del denaro di questi contribuenti proviene dalle banche tedesche ed è stato dato in prestito dalle banche tedesche. Eppure, mentre ci viene ripetutamente detto che saranno adottate certe misure, di fatto non accade nulla. Sono quindi piuttosto deluso che sia stato fatto così poco per vietare certe cose nell'Unione europea, in modo da porre semplicemente fine una volta per tutte a una simile speculazione e da permetterci di concentrarci davvero sulla crescita e sull'occupazione.
<SPEAKER ID="248" NAME="José Manuel Barroso">
presidente della Commissione - (EN) Per quanto riguarda la speculazione, sia ben chiaro che gli attuali problemi in Grecia non sono stati causati dalla speculazione. Essi sono stati causati principalmente da eccessi di spesa e dal mancato rispetto del quadro europeo in termini di stabilità e di crescita, vale a dire l'eccessivo indebitamento, ma può accadere in seguito che gli speculatori agiscano contro il debito sovrano di quel paese.
<P>
Questo dimostra anche l'importanza di una riforma fondamentale nel mercato dei derivati e la pertinenza delle azioni già intraprese dalla Commissione. Il 20 ottobre 2009, la Commissione ha avviato un programma d'azione a favore di mercati dei derivati efficienti e solidi. Le proposte legislative che il commissario Barnier presenterà prima dell'estate, e anche quelle relative alla direttiva sugli abusi di mercato che il commissario Barnier presenterà entro la fine dell'anno, aumenteranno la trasparenza del mercato e limiteranno i rischi.
<P>
Al di là di questa risposta sistemica, si rende necessaria una nuova riflessione ad hoc per i credit default swap in materia di debito sovrano, e in questo contesto occorre prestare particolare attenzione al problema della "nuda” prassi. Non è giustificato l'acquisto di assicurazioni e di interventi inediti sul rischio a fini puramente speculativi. Nel breve periodo, dobbiamo realizzare il necessario coordinamento per garantire che gli Stati membri agiscano in modo coordinato, ma soprattutto per la "nuda” prassi. In questo contesto, la Commissione esaminerà attentamente la rilevanza del divieto di vendita puramente speculativa di quei contratti del debito sovrano in cui nessuna nelle due parti possiede il sottostante al momento della stipula.
<P>
Allo stesso tempo, ci impegneremo per un coordinamento internazionale. Poiché questi mercati sono opachi, ci accingiamo a sottoporre la questione al G20 e abbiamo sollevato alcune di tali questioni anche nei nostri rapporti bilaterali, in particolare con gli Stati Uniti.
<SPEAKER ID="249" NAME="Niki Tzavela">
a nome del gruppo EFD - (EL) Signor Presidente, ho la fortuna che la mia domanda sia stata da lei anticipata. Prima di tutto, mi permetta di dirle, in quanto deputato greco, che la Grecia ce la farà. I tempi che stiamo vivendo attualmente, e per i quali dobbiamo rendere conto, sono un buon test di resistenza e di disciplina per la Grecia.
<P>
Mi ha fatto piacere che lei abbia accennato al G20 come un gruppo davanti al quale intende sollevare la questione dei contratti swap. A parte i propri errori, la Grecia è stata duramente colpita dalla speculazione dei mercati.
<P>
Avete intenzione, e dovrei sollevare anche io la questione al G20, di introdurre iniziative per l'adozione di regole chiare sulle vendite "nude” e sui credit default swaps?
<SPEAKER ID="250" NAME="José Manuel Barroso">
presidente della Commissione - (EN) Come ho già detto, il problema fondamentale per quanto riguarda la Grecia - ed è importante dirlo - proviene dall'eccessivo indebitamento. E' vero che probabilmente ci sono stati anche attacchi speculativi, ma ciò è accaduto perché gli speculatori ne hanno scorto la possibilità.
<P>
Ora dobbiamo sostenere la Grecia e la Grecia ha ora annunciato misure molto importanti. Sosteniamo pienamente tali misure. Allo stesso tempo, dobbiamo guardare alla questione in un'ottica più ampia. Ho già detto che intendiamo esaminare attentamente l'importanza del divieto di vendite puramente speculative, "nude”, dei credit default swap contro il debito sovrano. La questione della trasparenza tra i regolatori - in particolare per l'accesso alle informazioni su queste pratiche - deve essere sollevata nel G20 e in altre sedi, nonché in ambito bilaterale.
<P>
Venerdì scorso, il commissario Barnier ha organizzato un incontro a Bruxelles con le autorità di regolamentazione nazionali proprio per scoprire quello che sappiamo circa l'azione di alcuni di questi speculatori contro il debito sovrano. Abbiamo bisogno di procedere con un'analisi in profondità dei mercati dei credit default swap al fine di determinare meglio come funzionino questi mercati e se sono oggetto di pratiche discutibili. Se necessario, la Commissione intende inoltre avvalersi dei propri poteri in materia di concorrenza.
<SPEAKER ID="251" NAME="Niki Tzavela">
a nome del gruppo EFD - (EL) Signor Presidente, esiste un calendario per tutto questo, per il meccanismo di lotta alla speculazione? Ci dica se vi è una sorta di calendario in modo che io sappia, quando prenderemo prestiti sul mercato internazionale, se avremo qualche sostegno da questo meccanismo.
<SPEAKER ID="252" NAME="José Manuel Barroso">
presidente della Commissione - (EN). L'ho già detto ma posso ripeterlo.
<P>
Il commissario Barnier presenterà prima dell'estate alcune proposte legislative in merito alla direttiva sui derivati e presenterà inoltre entro la fine dell'anno una proposta legislativa relativa alla direttiva sugli abusi di mercato. Riteniamo che queste proposte aumenteranno la trasparenza del mercato e limiteranno il rischio.
<P>
Abbiamo intenzione di porre la questione dei credit default swap in occasione del G20 di giugno.
<SPEAKER ID="253" NAME="Daniël van der Stoep" AFFILIATION="NI">
(NL) Signor Presidente, signor Presidente della Commissione Barroso, l'apertura e la trasparenza sono valori fondamentali in ogni democrazia che si rispetti. Se i cittadini non hanno modo di controllare le spese degli amministratori, ne può derivare un clima di avidità e di auto-arricchimento. Ne abbiamo visto un esempio lo scorso anno nel Regno Unito. Secondo le notizie apparse sulla stampa olandese, il presidente Barroso ha dichiarato per il 2009 un importo di 730 000 euro. Questa non solo è una quantità ridicolmente grande ma comporta anche una prodezza straordinaria: riuscire a dichiarare 2 000 euro al giorno. Tanto di cappello al presidente Barroso.
<P>
Più seriamente, il controllo democratico di tali dichiarazioni è, naturalmente, pietoso. Un audit interno e poche persone approvate in precedenza possono concedere il loro benestare. Insisto sul fatto che questa Commissione, e in particolare il presidente Barroso, abbandonino questa congiura del silenzio e rendano pubbliche le proprie dichiarazioni in modo aperto e trasparente su internet per tutti i cittadini europei. Gradirei la sua risposta in merito.
<SPEAKER ID="254" NAME="José Manuel Barroso">
presidente della Commissione - (EN) Sono alquanto sorpreso da questo genere di commenti.
<P>
In effetti, le cosiddette spese di rappresentanza sono spese sostenute per il servizio dell'Unione europea, vale a dire per viaggi da me da solo e di altri membri della Commissione.
<P>
In effetti, se si confrontano questi importi con quanto viene speso da parte dei governi o dei capi di Stato o di governo, vi accorgerete al confronto che questi importi sono molto ridotti.
<P>
Il bilancio per il collegio dei commissari è fissato annualmente dall'autorità di bilancio. Voi ne fate parte, e questo bilancio è rimasto invariato per cinque anni: è stato solo adeguato all'inflazione.
<P>
Per quanto riguarda queste spese, crediamo che siano ragionevoli e proporzionate al bene pubblico che cerchiamo di servire. Naturalmente ne facciamo uso con piena trasparenza. Noi trasmettiamo tutte le informazioni che ci chiedete all'autorità di bilancio e alla Corte dei conti.
<SPEAKER ID="255" NAME="Daniël van der Stoep" AFFILIATION="NI">
(NL) Il Presidente Barroso afferma che il Parlamento ha accesso alle dichiarazioni ma, naturalmente, questa è una cosa priva di senso. Tutto qui si svolge a porte chiuse: viene tutto spazzato sotto il tappeto. Se il presidente Barroso vuole realmente renderne conto, si limiti a pubblicare queste entrate e, se non vuole, non ha che da essere onesto e dirlo. Presidente Barroso, se lei ha semplicemente seguito tutte le regole, io non riesco a comprendere la mancata pubblicazione dei riscontri su internet, a meno che lei non abbia paura di come reagirà il pubblico. Basta renderli pubblici.
<SPEAKER ID="256" NAME="José Manuel Barroso">
presidente della Commissione - (EN) In un sistema di diritto noi rispettiamo il principio di legalità e analizzare le intenzioni delle persone è, per lo meno, sleale. Non si può attribuire a me o alla Commissione alcuna intenzione al di là del rispetto dello Stato di diritto. Ancora una volta, ritengo che dobbiamo fare una distinzione tra gli obblighi della Commissione europea, o di qualsiasi altro ente pubblico, per quanto riguarda lo Stato di diritto, e il cedimento agli attacchi demagogici sulle istituzioni europee.
<P>
La Commissione europea, il Parlamento europeo e le istituzioni europee in generale hanno i più alti standard in termini di trasparenza. Quindi non accetto questo tipo di facile critica populista e demagogica.
<SPEAKER ID="257" NAME="Presidente">
Abbiamo completato il primo giro di interrogazioni, libere domande su una gran varietà di argomenti. Ora ci concentreremo sul tema dell'attuazione del nuovo trattato e dei diritti fondamentali.
<SPEAKER ID="258" NAME="Alf Svensson" AFFILIATION="PPE">
(SV) Signor Presidente, spero di non allontanarmi dal tema delle domande da rivolgere ora. Sono assolutamente convinto che il presidente Barroso e io siamo d'accordo sul fatto che il rispetto per le libertà civili e dei diritti umani è la cosa più importante all'interno dell'Unione europea e nei contatti tra l'Unione europea e gli altri paesi. L'Unione europea fornisce aiuti all'Eritrea e per il periodo 2009-2013 è stato stanziato per l'Eritrea un totale di 122 milioni di euro.
<P>
Non chiedo al presidente della Commissione di sapere per cosa sono stati utilizzati questi fondi, ma sarebbe interessante ascoltare la posizione che il presidente Barroso ha sulla situazione dell'Eritrea. Molto spesso quando si parla di paesi soggetti a regimi totalitari, non si fa menzione dell'Eritrea: al contrario, si parla di una serie di altri paesi. Potrebbe quindi essere utile ascoltare in particolare il parere del presidente Barroso sulla situazione dell'Eritrea.
<SPEAKER ID="259" NAME="José Manuel Barroso">
presidente della Commissione - (EN) La ringrazio per il riconoscimento che la Commissione difende i diritti fondamentali. Naturalmente noi li difendiamo, non solo nell'Unione europea, ma anche nelle nostre relazioni esterne.
<P>
Questo non significa che possiamo avere rapporti solo con i paesi che rispettano i diritti fondamentali. Purtroppo, ci sono molti paesi nel mondo che non rispettano i diritti fondamentali e dobbiamo mantenere relazioni con loro.
<P>
Il caso dell'Eritrea solleva preoccupazioni per ciò che riguarda il rispetto dei diritti fondamentali in quel paese e anche a causa della situazione estremamente difficile in cui si trova questo Stato. Secondo alcuni commentatori, può essere considerato uno Stato fallito: un paese dove non c'è Stato di diritto a causa del conflitto civile e della violenza diffusa. Inoltre ci sono molte aree di questo paese dove le autorità non possono esercitare i legittimi poteri democratici.
<P>
Stiamo, infatti, seguendo la situazione molto da vicino in tutti i paesi che possono rappresentare un problema per il rispetto dei diritti fondamentali.
<SPEAKER ID="260" NAME="Artur Zasada" AFFILIATION="PPE">
(PL) Nel contesto della discussione di oggi, vorrei richiamare l'attenzione sulla questione degli scanner negli aeroporti europei.
<P>
Uno dei ruoli più evidenti della politica europea è quello di proteggere la vita, la salute e le libertà fondamentali dei cittadini dell'Unione europea. Pertanto, non deve accadere che, in cambio di un illusorio senso di sicurezza, si abbandoni così facilmente il rispetto della dignità, il diritto alla privacy e la protezione dei dati personali dei residenti della Comunità.
<P>
Ho l'impressione che la situazione riguardo agli scanner sia molto simile alla situazione in cui ci siamo ritrovati durante l'epidemia di influenza suina. Agendo sotto pressione, abbiamo investito somme ingenti nei vaccini, il che come sappiamo è stato irrazionale e ingiustificato. A mio parere gli scanner sono una medicina piuttosto inefficace per la quale ci si sforza di trovare una malattia adatta.
<P>
Presidente Barroso, mi piacerebbe sentire con chiarezza il suo parere sulla questione: lei è favorevole o contrario agli scanner?
<SPEAKER ID="261" NAME="José Manuel Barroso">
presidente della Commissione - (EN) Sarò a favore se gli Stati membri saranno d'accordo, perché penso che dovrebbe essere possibile armonizzare le norme di sicurezza e di sicurezza nei nostri aeroporti.
<P>
Quello che succede ora è che alcuni dei nostri Stati membri stanno introducendo dei body scanner nei loro aeroporti. Altri non lo fanno. Come sapete, la Commissione ha presentato qualche tempo fa una proposta sui body scanner che è stata rifiutata.
<P>
Ciò ovviamente suscita preoccupazione, ma dovremmo cercare di trovare, se possibile, una posizione armonizzata per quanto riguarda l'utilizzo di qualsiasi dispositivo di sicurezza negli aeroporti europei.
<P>
Altrimenti, avremo una sorta di discriminazione nella valutazione della sicurezza nei nostri aeroporti.
<SPEAKER ID="262" NAME="Derek Vaughan" AFFILIATION="S&amp;D">
(EN) Il trattato rispetta i diritti delle autorità locali e delle regioni di tutta l'Europa, e questo sarà un fattore importante quando, per esempio, si avvieranno le discussioni sul futuro della politica di coesione. Mi chiedo se lei può rassicurarci che quando inizieranno a queste discussioni - per esempio, sul quinto rapporto sulla coesione - si terranno colloqui con le autorità locali e con le regioni sul futuro della politica di coesione e, naturalmente, con questo Parlamento.
<SPEAKER ID="263" NAME="José Manuel Barroso">
presidente della Commissione - (EN) Questa non è una questione di diritti fondamentali, ma è ovvio che discuteremo tali questioni con le autorità locali e regionali.
<P>
Sapete quanto sia per noi importante la coesione sociale, economica e territoriale. Questa è ora riconosciuta anche dal trattato di Lisbona come uno degli obiettivi dell'Unione europea. Nella nuova strategia 2020 che ho presentato qualche tempo fa, abbiamo messo in chiaro che la coesione rimarrà un elemento centrale delle nostre proposte, e vogliamo che la coesione venga costantemente presa in considerazione in tutte le politiche future. Questo fa parte del nostro dialogo con le autorità regionali e politiche.
<P>
Nel documento che ho appena citato ho anche menzionato, per esempio, la necessità di consultare il Comitato delle regioni.
<SPEAKER ID="264" NAME="Catherine Stihler" AFFILIATION="S&amp;D">
(EN) Vorrei citare un caso riguardante i diritti fondamentali. Di recente ho visitato la scuola elementare di Cairneyhill vicino a Dunfermline, in Scozia, e sono stato avvicinato da un ragazzo di nome Douglas che ha voluto sollevare il caso di una ragazza eritrea di nome Rima Andmariam. Questo si riferisce a quanto il primo oratore diceva sull'Eritrea.
<P>
In Eritrea, la famiglia di Rima era stata perseguitata e vittima di uccisioni per il fatto di essere di fede cristiana. La persecuzione dei cristiani in Eritrea è un tema che so lei conosce. Rima è riuscita a fuggire in Italia e poi a Glasgow in Scozia, dove Alison e Robert Swinfin l'hanno accolta, curata e accudita come una figlia.
<P>
Oggi Rima ha 17 anni. Corre il rischio di essere deportata in Italia, paese nel quale ha cercato inizialmente asilo e noi stiamo facendo tutto il possibile per sollevare il caso di Rima con tutti coloro che possono aiutarla. Rima ha bisogno di rimanere nell'amorevole custodia di Alison e Robert.
<P>
Il suo caso è stato sollevato dalla società civile, dalle organizzazioni dei diritti umani e dalle chiese di tutta la Scozia. E' stato menzionato anche alla trasmissione Thought of the Day su Radio Scotland. Cosa può fare la Commissione per tutelare i diritti fondamentali di Rima?
<SPEAKER ID="265" NAME="José Manuel Barroso">
presidente della Commissione - (EN) Mi dispiace, ma non conosco questo specifico caso in Scozia.
<P>
Vorrei fare un'osservazione generale. In questi dibattiti politici non si può pretendere che il presidente della Commissione, anche se è una persona abbastanza laboriosa, possa essere al corrente di tutti i casi che accadono in Europa, pur estremamente delicati e di estrema gravità.
<P>
Naturalmente, vi posso assicurare il nostro interessamento ed esprimiamo la nostra solidarietà a tutte le persone che vedono violati i propri diritti umani, ma per quanto riguarda questo specifico caso non ho qui informazioni sufficienti. Tuttavia sarò più che felice di rispondere per iscritto alla domanda che lei ha appena posto.
<SPEAKER ID="266" NAME="Sonia Alfano" AFFILIATION="ALDE">
- Signor Presidente, onorevoli colleghi, parlo a nome del gruppo ALDE, il mio gruppo politico. Lo scorso 5 marzo, il Presidente della Repubblica italiana, Giorgio Napolitano ha firmato un decreto legge interpretativo, detto anche "salva liste".
<P>
Quel decreto di fatto consente, a campagna elettorale iniziata, di cambiare le regole del gioco. Lo stesso Giorgio Napolitano dal sito del Quirinale afferma che "dalla bozza di decreto prospettatami dal Governo, in un teso incontro giovedì sera, il testo successivamente elaborato dal ministro dell'Interno e dalla Presidenza del Consiglio dei ministri non ha presentato a mio avviso evidenti vizi di incostituzionalità".
<P>
La Costituzione italiana, all'art. 87, comma 5, prevede che il Presidente della Repubblica italiana "promulga le leggi ed emana i decreti aventi valore di legge e i regolamenti". Il Presidente della Repubblica non può assolutamente partecipare alla stesura di procedimenti e di decreti legge. Lo stesso Presidente della Repubblica suo predecessore, Carlo Azeglio Ciampi, giudica ciò un aberrante episodio di torsione del nostro sistema democratico. È evidente che il governo fa ciò che la Costituzione vieta. Quel decreto, Presidente, ha cambiato le regole del gioco a competizione elettorale già inoltrata, permette a chi ha violato la legge di esibire, riammesso alla competizione elettorale.
<P>
Mi chiedo per quale motivo questo Parlamento è sempre pronto ad agire per dare contro a paesi che violano le leggi ma non si rende conto che c'è un paese che fa parte dei 27 Stati membri che viola le leggi.
<P>
(Il Presidente interrompe l'oratore)
<SPEAKER ID="267" NAME="José Manuel Barroso">
presidente della Commissione - (FR) Onorevole Alfano, ancora una volta, per favore non mi chieda di discutere questioni di politica interna. La Commissione ha responsabilità in materia di diritti fondamentali quando il diritto europeo è in corso di attuazione da parte delle istituzioni europee o degli Stati membri.
<P>
Sembrerebbe che nel caso che lei ha citato non sia in discussione l'applicazione del diritto dell'Unione europea. Da quello che ho capito dal suo discorso, questo è un tipico problema relativo al dibattito politico interno, forse con una dimensione relativa alla legge o allo Stato di diritto, ma non spetta alla Commissione europea interferire nei conflitti tra le diverse forze politiche o tra le personalità politiche in ciascuno dei propri Stati membri.
<SPEAKER ID="268" NAME="Ulrike Lunacek" AFFILIATION="Verts/ALE">
(DE) Signor Presidente, Presidente Barroso, la Carta dei diritti fondamentali è, a tutt'oggi, l'unico documento internazionale che vieta la discriminazione fondata sull'orientamento sessuale. In altre parti del mondo vi è persino molto orgoglio per il fatto che l'Europa abbia raggiunto questo obiettivo e altri vorrebbero la stessa cosa per sé stessi.
<P>
All'interno dell'Unione europea, abbiamo il problema che tre stati, cioè Regno Unito, Polonia e Repubblica Ceca, non considerano la Carta dei diritti fondamentali come parte del proprio sistema legislativo europeo. Sarei molto interessato a sapere cosa sta facendo la Commissione, o che cosa si intende fare, per far rispettare i diritti fondamentali di lesbiche, gay, bisessuali e transessuali in tutte le parti dell'Unione europea, in modo da far capire che l'omofobia e la discriminazione per motivi di orientamento sessuale non sono più accettabili, non solo nel campo dell'occupazione, dove naturalmente abbiamo già una direttiva, ma in tutti i settori, e in modo che la gente possa vivere e scegliere senza timore le proprie relazioni sessuali.
<SPEAKER ID="269" NAME="José Manuel Barroso">
presidente della Commissione - (EN) Sono due domande. Non so se posso rispondere ad esse in un minuto.
<P>
Prima di tutto, per quanto riguarda la discriminazione sull'orientamento sessuale, lei sa che la precedente Commissione ha proposto una direttiva contro ogni forma di discriminazione, compresa quella fondata sull'orientamento sessuale in settori al di fuori del lavoro. Siamo impegnati a garantire che la legislazione europea e le misure di attuazione degli Stati membri rispettino pienamente il divieto di discriminazione fondato sull'orientamento sessuale. Questi principi di non discriminazione, come lei sa e ha detto, sono sanciti nella Carta europea dei diritti fondamentali.
<P>
Per quanto riguarda la Polonia e il Regno Unito, il Protocollo chiarisce l'applicazione della Carta in relazione alle leggi e alle iniziative della Polonia e del Regno Unito e la sua valenza giuridica all'interno di questi Stati membri.
<P>
Esso rileva, in particolare, che la Carta non estende la competenza della Corte di giustizia dell'Unione europea o di qualsiasi giudice della Polonia o del Regno Unito a individuare leggi, regolamenti, iniziative, pratiche o azioni di questi Stati membri che siano in contrasto con i diritti fondamentali, le libertà e i principi fondamentali che essa riafferma.
<P>
Quindi dobbiamo ancora vedere come la Corte europea di giustizia interpreterà il protocollo di questi due Stati membri.
<SPEAKER ID="270" NAME="Ashley Fox" AFFILIATION="ECR">
(EN) Presidente Barroso, molti paesi in tutto il mondo hanno accuratamente formulato la tutela dei diritti nelle loro costituzioni. Molti meno possono offrire una reale protezione ai propri cittadini. Lei è d'accordo che ciò che conta non è la struttura della protezione dei diritti, quanto invece il modo in cui si attua la protezione?
<P>
Fra tre mesi nel Regno Unito avremo le elezioni generali. Se vincerà, il partito conservatore abrogherà la legge sui diritti umani e la sostituirà con il nostro disegno di legge sui diritti. Ciò significa che la Convenzione europea sui diritti dell'uomo non sarebbe più direttamente applicabile nel diritto interno del Regno Unito.
<P>
(Esclamazione dall'aula: "Non può farlo!”)
<P>
Presidente Barroso, vuole spiegarci in che misura i piani dell'Unione europea per firmare la Convenzione europea dei diritti dell'uomo terranno conto delle posizioni dei diversi Stati membri?
<P>
Il mio partito chiederà anche una modifica del trattato per garantire che la Carta dei diritti fondamentali non riguardi il Regno Unito. Come farete per garantire che l'Unione europea non interferisca con il diritto del Regno Unito di rinunciare a quelle strutture alle quali non desidera partecipare?
<SPEAKER ID="271" NAME="José Manuel Barroso">
presidente della Commissione - (EN) Ho già risposto in parte alla domanda rispondendo alla domanda precedente.
<P>
Il Regno Unito e altri paesi hanno un protocollo per quanto riguarda la Carta dei diritti fondamentali. Ne hanno diritto. E' una questione che è stata negoziata e noi abbiamo un trattato intergovernativo che la riconosce.
<P>
Detto questo, ovviamente io preferirei che tutti gli Stati membri accettassero la Carta dei diritti fondamentali, perché credo che questa Carta sia una bussola fondamentale per tutte le politiche dell'Unione europea.
<P>
Siamo anche pronti ad aderire alla Convenzione europea dei diritti dell'uomo. Questo completerà il sistema dell'Unione europea per la tutela dei diritti fondamentali.
<P>
Certo, ho molto rispetto al Regno Unito in quanto democrazia e paese dello Stato di diritto. Di fatto è uno dei paesi che nel corso dei secoli hanno dato un contributo fondamentale alla democrazia. Ecco perché mi dispiace davvero che il Regno Unito non voglia stare con tutti i suoi partner in prima linea nella tutela dei diritti umani, non solo a livello nazionale ma anche come progetto europeo.
<SPEAKER ID="272" NAME="Ilda Figueiredo" AFFILIATION="GUE/NGL">
(PT) Signor Presidente, signor Presidente della Commissione, i diritti delle donne e il diritto di vivere con dignità sono diritti umani fondamentali che devono essere promossi dall'Unione Europea.
<P>
Per questo motivo, in considerazione delle evidenti disparità che sono persistenti e addirittura peggiorano, comprese le disparità retributive tra uomini e donne, la povertà e il lavoro precario - tutti i problemi che colpiscono prevalentemente le donne - non è sufficiente pubblicare una Carta dei diritti della donna, che è essenzialmente vaga e imprecisa e che non è stata preceduta da una discussione con le organizzazioni femminili o con il Parlamento stesso.
<P>
Pertanto, chiedo se la Commissione europea sia pronta a dare la priorità alle questioni riguardanti la tutela dei diritti delle donne con misure concrete, in particolare attraverso lo sviluppo della strategia di nuova parità che il Parlamento sta preparando; una relazione della quale mi auguro si tenga conto.
<SPEAKER ID="273" NAME="José Manuel Barroso">
presidente della Commissione - (PT) Venerdì scorso, ho presentato insieme al commissario Reding una Carta dei diritti della donna che ribadisce l'impegno della Commissione in favore della parità di genere e ribadisce anche la nostra volontà di lavorare per progredire in questo campo.
<P>
Nel mese di settembre, la Carta che oggi abbiamo annunciato sarà seguita da una nuova strategia per la parità tra i sessi. Questo ci fornirà un quadro generale e abbastanza completo per l'azione della Commissione in favore dei progressi in materia di parità tra uomini e donne nei settori di cui il mio collega ha appena parlato, dall'occupazione fino agli altri contesti in cui è importante assicurare e garantire tale uguaglianza.
<P>
La Carta non è apparsa dal nulla. La Carta è stata redatta anche in commemorazione dei 15 anni trascorsi dalla Piattaforma d'azione di Pechino, e ciò è avvenuto dopo numerose consultazioni da me intraprese, soprattutto con il gruppo di deputati di questo Parlamento che si è dedicato alla causa delle donne. E' un dato di fatto che domani mattina mi accingo a tenere un altro incontro di questo genere. Ogni anno ho avuto almeno una riunione con i deputati che hanno fatto di questa una delle loro più importanti priorità.
<SPEAKER ID="274" NAME="John Bufton" AFFILIATION="EFD">
(EN) Presidente Barroso, la domanda che vorrei sollevare oggi riguarda la situazione finanziaria della Grecia. L'articolo 121 del trattato di Lisbona viene utilizzato, per la prima volta, per far passare le riforme strutturali in quel paese. La brava gente della Grecia ora si trova incastrata tra l'incudine e il martello, come appare molto chiaramente se lei segue lo spettacolo di quel paese e non il loro governo eletto.
<P>
Questo significa, visto che lei ha inviato i suoi funzionari per risolvere la situazione finanziaria greca, che ora ci si può rivolgere a lei non solo come presidente della Commissione, ma anche come governatore della Grecia? Se le misure che i suoi funzionari applicano in Grecia non funzionano, lei dispone di un piano B? Se è così, significa che la Grecia uscirà dall'eurozona? Infine, non intende inviare i suoi funzionari in altri paesi che attraversano difficoltà finanziarie, per esempio, Portogallo, Spagna e Italia?
<SPEAKER ID="275" NAME="Presidente">
Onorevole Bufton, il nostro tema è l'attuazione del nuovo trattato e il rispetto dei diritti fondamentali: la prego di attenersi a questo argomento.
<P>
Presidente Barroso, lei acconsente a rispondere?
<SPEAKER ID="276" NAME="José Manuel Barroso">
presidente della Commissione - (EN) Signor Presidente, io cerco sempre di essere disponibile alle richieste dei deputati di questo Parlamento.
<P>
La sua domanda, onorevole membro del Parlamento, proviene da un presupposto che non è corretto, vale a dire che la Grecia stia avendo dei problemi perché si trova nell'eurozona. In effetti, ci sono paesi non appartenenti all'area dell'euro che affrontano problemi simili - in alcuni casi, problemi anche più gravi - sia nell'Unione europea sia al di fuori. Ricordo per esempio la grave situazione dell'Islanda, che ora chiede di entrare nell'Unione europea, proprio perché l'Islanda spera un giorno di aderire anche all'euro.
<P>
Quindi, in realtà, è un grosso errore pensare che i problemi della Grecia siano il risultato dell'adesione di quel paese all'euro. E' proprio perché la Grecia non ha rispettato le regole del patto di stabilità e di crescita che ora si trova in difficoltà. Ovviamente, dovrà pagare delle conseguenze per il difficile adeguamento che deve fare.
<SPEAKER ID="277" NAME="Andreas Mölzer" AFFILIATION="NI">
(DE) Presidente Barroso, desidero porle una domanda relativa al problema della conservazione dei dati, dato che all'inizio di questo mese la Corte costituzionale tedesca ha dichiarato nulla la conservazione di tutti i dati delle telecomunicazioni. La misura in cui lo stoccaggio illimitato e incontrollato di dati o di accesso ai dati sia compatibile con i diritti fondamentali rimane controversa. Qui in Parlamento abbiamo detto un chiaro "no” all'accordo SWIFT. A mio parere, anche la direttiva dell'Unione europea sulla conservazione dei dati, probabilmente, ha bisogno di essere valutata alla luce della lista dei diritti fondamentali contenuti nel trattato di Lisbona. Lei, o la Commissione, avete l'intenzione di procedere a un qualche tipo di revisione a questo proposito, per verificare come l'elenco dei diritti fondamentali comprenda la memorizzazione dei dati?
<SPEAKER ID="278" NAME="José Manuel Barroso">
presidente della Commissione - (EN) La protezione dei dati personali è un diritto fondamentale espressamente riconosciuto dall'articolo 8 della Carta europea dei diritti fondamentali.
<P>
Grazie al trattato di Lisbona ora possiamo definire un quadro globale e coerente per la protezione dei dati personali. Questo è essenziale per tutelare la privacy dei nostri cittadini, per garantire un approccio comune a tutte le attività di trattamento dei dati nell'ambito dell'Unione europea, e il Parlamento ovviamente verrà pienamente coinvolto nella riforma del quadro giuridico attuale in quanto la procedura di codecisione si applica anche nei settori dell'ex terzo pilastro.
<P>
Dobbiamo anche garantire che continuino ad essere protetti i diritti fondamentali dei cittadini europei quando i dati personali escono dall'Unione. In questo contesto potrebbe essere importante un accordo tra l'Unione europea e gli Stati Uniti sulla protezione dei dati personali delle persone, e noi stiamo lavorando in quella direzione.
<P>
Attualmente abbiamo in corso consultazioni per garantire la trasparenza e raccogliere le opinioni delle parti interessate e dei cittadini.
<P>
La Commissione prevede di presentare un progetto di raccomandazione per autorizzare i negoziati con gli Stati Uniti.
<SPEAKER ID="279" NAME="Sarah Ludford" AFFILIATION="ALDE">
(EN) Durante l'ultimo decennio, la cooperazione internazionale sulla lotta al terrorismo è stata resa più difficile a causa delle preoccupazioni sui diritti umani, tra cui quelle relative alle pratiche del governo statunitense.
<P>
Avevamo sperato di lasciarci dietro questa questione con l'avvento della amministrazione Obama. Purtroppo apprendiamo che ingiuste commissioni militari e la detenzione a tempo indeterminato senza processo verranno mantenute, anche se Guantanamo è stato chiuso.
<P>
Questa distanza dalle norme di legge nazionali e internazionali rende i progetti transatlantici di condivisione dei dati ancora più problematici di quanto sarebbe altrimenti.
<P>
Quali rimostranze sta avanzando la Commissione nei confronti dell'amministrazione statunitense perché si abbiano processi equi, e per avvertirla che la mancanza di questi sarà pregiudizievole per la cooperazione? Mi auguro che oggi, diversamente dal passato, nella lotta al terrorismo non vi sia il pericolo che l'Unione europea o i suoi Stati membri si associno alle gravi violazioni dei diritti fondamentali.
<SPEAKER ID="280" NAME="José Manuel Barroso">
presidente della Commissione - (EN) Sono orgoglioso che l'Unione europea sia stata la prima, per quanto mi ricordo, a sollevare con un presidente degli Stati Uniti (un ex presidente) la questione della necessità di rispettare i diritti fondamentali e dello Stato di diritto, anche quando si tratta di terrorismo, in particolare per la questione di Guantanamo. Sono stato io stesso e l'allora presidente del Consiglio europeo Schüssel (allora primo ministro austriaco) a sollevare la questione. Questa materia è sempre stata un punto del dialogo con i nostri partner americani. Potete essere sicuri che questo è un argomento da mettere in cima all'ordine del giorno.
<P>
In materia di protezione dei dati riteniamo che dovremmo lavorare anche con gli Stati Uniti alla realizzazione di un quadro giuridico. L'ho detto in una risposta precedente. Allo stesso tempo abbiamo bisogno di disporre di un quadro per combattere insieme il terrorismo. Quindi il problema è trovare il modo giusto di rispondere a due esigenze importanti: la necessità della libertà e del rispetto della protezione dei dati, ma anche il bisogno della sicurezza, perché senza sicurezza non c'è possibilità di libertà.
<SPEAKER ID="281" NAME="Lena Kolarska-Bobińska" AFFILIATION="PPE">
(EN) Signor Presidente, uno dei temi chiave del nuovo trattato di Lisbona è l'accresciuto ruolo ricoperto nel mondo dall'Unione europea.
<P>
Con questo nuovo potenziamento della politica estera, noi come Unione dobbiamo essere più attivi nella promozione e nella difesa dei diritti umani e dei diritti fondamentali nei paesi terzi.
<P>
Che cosa state progettando di fare lei e il commissario Ashton per rafforzare la politica dell'Unione europea in materia di promozione della democrazia? In secondo luogo, lei sosterrà nel prossimo bilancio maggiori finanziamenti per lo strumento europeo per la democrazia e i diritti umani?
<P>
I diritti umani sembrano sempre occupare il secondo e terzo posto nei nostri dialoghi. Penso che abbiamo bisogno di spendere più tempo e denaro nella promozione della democrazia e nella costruzione di una vera dotazione europea per la democrazia. Mi piacerebbe sentire il suo parere su questi temi.
<SPEAKER ID="282" NAME="José Manuel Barroso">
presidente della Commissione - (EN) Le disposizioni del trattato operano per promuovere i diritti umani in tutto il mondo. L'Unione europea ha adottato degli orientamenti in materia di diritti umani su questioni che vanno dalla pena di morte alla prevenzione della tortura e al sostegno ai difensori dei diritti umani.
<P>
Seguendo queste linee guida, l'Unione europea attua una vasta gamma di azioni che vanno dalle dichiarazioni pubbliche alle iniziative diplomatiche, e alle osservazioni dei processi. Io stesso ho sollevato la questione dei diritti umani durante i vertici con i capi di Stato o di governo dei paesi terzi. Proprio di recente, nel vertice che abbiamo avuto la settimana scorsa con il Marocco, abbiamo fatto il punto sui diritti fondamentali.
<P>
L'Unione europea ha creato circa 40 dialoghi sui diritti umani con i paesi partner in tutto il mondo che fungono da specifici forum di discussione dettagliata sul tema. Nell'ambito dello strumento europeo per la democrazia e i diritti umani, la Commissione programma circa 150 milioni di euro ogni anno per il sostegno alle ONG dei diritti umani in tutto il mondo. Cerchiamo di inserire una clausola sui diritti umani in ogni accordo quadro che concludiamo con un paese terzo.
<SPEAKER ID="283" NAME="Simon Busuttil" AFFILIATION="PPE">
(MT) Uno dei principi fondamentali è la libertà di circolazione. In considerazione della questione in corso tra la Libia e la Svizzera, signor Presidente, viene impedito a centinaia di cittadini e di lavoratori dell'Unione europea di entrare in Libia per lavorare. La mia domanda è: cosa sta facendo la Commissione europea per trovare una soluzione a questo problema come questione di urgenza? E il presidente della Commissione europea ritiene accettabile che un paese, cioè la Svizzera, prenda una decisione unilaterale che colpisce tutti i cittadini dell'area Schengen e, in particolare, i lavoratori che hanno bisogno di entrare in Libia al fine di guadagnarsi il pane quotidiano?
<SPEAKER ID="284" NAME="José Manuel Barroso">
presidente della Commissione - (EN) Siamo molto interessati a questo caso. Il commissario Malmström ha già detto che la sospensione da parte della Libia dei visti ai cittadini dell'area Schengen è una misura sproporzionata. Inoltre questa situazione non è coerente con la tendenza positiva dei rapporti tra la Libia e l'Unione europea.
<P>
Sono in corso intensi sforzi diplomatici per trovare una soluzione alla crisi. Uno dei due cittadini svizzeri ha già lasciato la Libia. Questo è un passo positivo.
<P>
Il 22 e il 25 febbraio, rispettivamente, i ministri degli esteri e della giustizia dell'Unione europea hanno discusso la questione e hanno approvato la continuazione degli sforzi diplomatici.
<P>
Ritengo che sia essenziale mantenere un dialogo aperto e fare lo sforzo di capire le posizioni di ciascuna parte, al fine di trovare una soluzione il più presto possibile.
<SPEAKER ID="285" NAME="Olle Ludvigsson" AFFILIATION="S&amp;D">
(SV) Signor Presidente, la ratifica del trattato di Lisbona ha rafforzato il rispetto dei diritti umani fondamentali e dei diritti sindacali. Le sentenze della Corte di giustizia europea in questi ultimi anni, però, mostrano che vi è la necessità di rafforzare ulteriormente la tutela dei diritti sindacali fondamentali. Nei casi Laval, Rüffert, Viking e Lussemburgo, la Corte di giustizia ha costantemente abbassato il valore dei diritti sindacali.
<P>
Queste sentenze hanno reso impossibile garantire la parità di trattamento tra i lavoratori, indipendentemente dalla nazionalità. Per le organizzazioni sindacali non è più possibile garantire la parità di retribuzione e la parità di condizioni di lavoro per i lavoratori distaccati come per i lavoratori domestici. Anch'io, pertanto, accolgo con favore la promessa fatta dal presidente Barroso in Parlamento prima della sua rielezione a presidente della Commissione.
<P>
Ora la mia domanda ora al presidente Barroso è la seguente: quando possiamo aspettarci che la Commissione possa presentare una proposta legislativa per affrontare i problemi sorti dopo le sentenze della Corte europea di giustizia? Il presidente della Commissione può fornirci queste informazioni già oggi?
<SPEAKER ID="286" NAME="José Manuel Barroso">
presidente della Commissione - (EN) Quando queste sentenze sono state rese pubbliche, abbiamo espresso la nostra posizione in modo molto chiaro. Io stesso, e il commissario Špidla che era responsabile per l'occupazione e gli affari sociali, abbiamo chiarito che a nostro modo di vedere quelle decisioni non possono mettere in questione diritti fondamentali quali il diritto di sciopero, il diritto della rappresentanza sindacale e la specificità di alcuni meccanismi di relazioni di lavoro nei nostri paesi.
<P>
Stiamo lavorando su alcune proposte per risolvere questo problema. Temo di non potervi dare ora una data precisa poiché non mi aspettavo questa domanda. Tuttavia posso dirvi che, come ho accennato prima, con l'elezione di questa Commissione - lo ha detto anche il commissario - questo è un problema che affronteremo a breve.
<SPEAKER ID="287" NAME="Bogusław Liberadzki" AFFILIATION="S&amp;D">
(PL)Presidente Barroso, vorrei porle una domanda sui diritti fondamentali e il nuovo trattato, compresa l'azione esterna. Secondo una ricerca condotta dalla commissione per il controllo dei bilanci, il 43 per cento delle transazioni finanziarie non sono corrette. Il nuovo trattato e le nuove soluzioni nel contesto del nostro lavoro per ottenere il rispetto dei diritti fondamentali in tutto il mondo contribuiscono a determinare un ridimensionamento radicale dei livelli di errore nella preparazione, nell'esecuzione e nella rendicontazione del bilancio? Vorrei sottolineare il fatto che il 43 per cento è il livello stimato degli errori finanziari.
<SPEAKER ID="288" NAME="José Manuel Barroso">
presidente della Commissione - (EN) Come lei sa, nel corso degli anni abbiamo lavorato per ridurre gli errori nei conti finanziari dell'Unione europea. Molti di questi errori, come sapete, sono compiuti dagli Stati membri nell'attuazione di numerosi programmi europei.
<P>
Sono incoraggiato dal recente parere da parte della Corte dei conti europea che ha riconosciuto i progressi compiuti finora, ma credo che in questo settore non dovremmo riposare sugli allori. Siamo pronti a lavorare per ridurre tutti i tipi di errore di esecuzione del bilancio dell'Unione europea.
<SPEAKER ID="289" NAME="David Casa" AFFILIATION="PPE">
(MT) Il trattato stabilisce i principi della tutela dei diritti umani fondamentali, e quei paesi che desiderano diventare membri dell'Unione Europea devono garantire la conformità ai requisiti dell'Unione Europea, come hanno fatto Malta e tutti gli altri paesi che hanno aderito nello stesso periodo. Per quanto riguarda la Turchia, non pensa il presidente che ci sia molto che la Turchia deve ancora fare nel campo dei diritti umani? Inoltre, cosa sta facendo la Commissione per garantire che, prima di chiedere alla Turchia di avere l'economia in ordine e prima di qualsiasi altra richiesta, si presti attenzione in primo luogo ai diritti umani fondamentali? Questi sono una priorità ma, mi dispiace dirlo, in Turchia sono inesistenti.
<SPEAKER ID="290" NAME="José Manuel Barroso">
presidente della Commissione - (EN) Francamente non direi "inesistenti”. La Turchia ha compiuto dei progressi in termini di Stato di diritto. Però non crediamo che sia ancora compatibile con le norme europee nel suo livello di rispetto dei diritti fondamentali e dello Stato di diritto. E' proprio questa parte del lavoro che nel corso degli anni abbiamo sviluppato con la Turchia.
<P>
Ogni anno, poiché la Turchia è un paese candidato all'adesione all'Unione europea, la Commissione valuta in termini molto obiettivi le riforme fatte dalla Turchia sul piano dello Stato di diritto e di tutte le questioni connesse ai diritti fondamentali.
<P>
Ad essere onesti, in alcuni settori vi sono stati progressi. Ci sono altre aree in cui chiediamo un maggiore impegno da parte delle autorità turche.
<P>
Ritengo che mantenere aperto questo dialogo, e di fatto i negoziati, per l'adesione della Turchia sia davvero il modo giusto per fare progressi in materia di rispetto dei diritti fondamentali e, in generale, dello Stato di diritto e delle riforme democratiche in Turchia.
<SPEAKER ID="291" NAME="Presidente">
Presidente Barroso, la ringrazio molto per questa discussione molto interessante. Questo è stato il quarto tempo delle interrogazioni in seduta plenaria. Il prossimo sarà tra un mese in occasione della prossima tornata di Strasburgo.
<P>
Con questo si conclude l'ordine del giorno.
<SPEAKER ID="293" NAME="David-Maria Sassoli" AFFILIATION="S&amp;D">
Signora Presidente, onorevoli colleghi, sono state pronunciate pretestuosamente poco fa in quest'Aula parole vergognose nei confronti del Presidente della Repubblica italiana. Credo che l'Ufficio di presidenza di quest'Aula non debba consentire di portare qui dentro questioni di politica nazionale, specie quando si tratta di questioni istituzionali e politiche di grande rilevanza.
<P>
Le ricordo - e ricordo a tutti i colleghi - che la Repubblica italiana non è in vendita, che il Presidente della Repubblica Giorgio Napolitano è il custode della Costituzione italiana. A nome della delegazione italiana del Partito democratico e del Gruppo socialista e democratico invito la presidenza di quest'Aula ad avere maggiore vigilanza sui temi del dibattito e sugli interventi che vengono fatti.
<P>
Mi è dispiaciuto che il Presidente Buzek non sia intervenuto a riprendere un intervento di attacco nei confronti del Presidente della Repubblica che soltanto una settimana fa era in visita al Parlamento europeo.
<P>
(Applausi)
<SPEAKER ID="294" NAME="Presidente">
Sia il commento a cui lei fa riferimento sia le sue dichiarazioni saranno registrate nel processo verbale, e cercherò di tener conto delle vostre richieste durante il punto all'ordine del giorno su cui ora sono Presidente. Sperando di riuscirci.
