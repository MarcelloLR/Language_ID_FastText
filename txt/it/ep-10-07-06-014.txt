<CHAPTER ID="014">
Tempo delle interrogazioni (interrogazioni alla Commissione)
<SPEAKER ID="475" NAME="Presidente">
L'ordine del giorno reca il Tempo delle interrogazioni (B7-0316/2010).
<P>
Saranno prese in esame le interrogazioni rivolte alla Commissione.
<P>
Parte prima
<P>

<P>
Oggetto: Criteri di selezione dei quadri superiori e degli alti dirigenti delle iniziative tecnologiche congiunte (ITC) e sostegno alle PMI
<P>
Alla luce del fatto che, nell'ambito del Settimo programma quadro, sono istituiti diversi partenariati pubblico-privati (PPP), in particolare iniziative tecnologiche congiunte (ITC), che saranno chiamati a gestire autonomamente una parte significativa del bilancio UE (per esempio 470 milioni di euro assegnati al programma per l'idrogeno), potrebbe la Commissione chiarire:
<P>
se la procedura di selezione degli alti dirigenti delle iniziative tecnologiche congiunte (ITC) garantisce l'indipendenza dall'influenza di grandi imprese - sia nella procedura di selezione vera e propria sia per quanto riguarda il CV degli alti dirigenti selezionati;
<P>
se, in tali procedure di selezione, si tiene conto dell'impegno dell'UE di sostenere le PMI, considerando che queste costituiranno la pietra d'angolo del futuro sviluppo industriale in Europa?
<SPEAKER ID="477" NAME="Máire Geoghegan-Quinn">
Membro della Commissione. - La prima parte dell'interrogazione dell'onorevole Gutiérrez-Cortines chiede se la procedura per la selezione degli alti dirigenti delle iniziative tecnologiche congiunte (ITC) garantisce l'indipendenza dall'influenza di grandi imprese.
<P>
La risposta è affermativa. La procedura per la selezione degli alti dirigenti delle ITC segue le linee guida per la nomina dei responsabili degli organismi comunitari e delle imprese comuni. Tali linee guida vengono applicate a tutti gli organismi dell'Unione europea e, pertanto, garantiscono che i processi di selezione delle ITC siano del tutto coerenti con quelli di altri organismi comunitari, quali le agenzie esecutive e di regolazione. Dunque, in tutti gli organismi dell'Unione europea, comprese le ITC, si procede in base alle competenze e al merito, con garanzia di parità di trattamento per tutti i candidati.
<P>
Dunque, come previsto da tali linee guida, gli alti funzionari della Commissione hanno rappresentato la maggioranza sia nelle commissioni di preselezione che in sede dei lavori del comitato consultivo per le nomine. Si tratta delle uniche due fasi della procedure in cui le grandi imprese hanno avuto un qualche ruolo, a parte il ruolo indiretto dei rappresentanti delle imprese al momento di effettuare le nomine, quando hanno espresso il loro voto all'interno del consiglio direttivo a partire da un elenco ristretto di candidati stilato dalla Commissione.
<P>
Si noti come i costi di operativi e di esercizio di tutte le ITC sono parzialmente coperti dalle aziende, per un importo pari al 67 per cento nel caso di ENIAC e ARTEMIS, due iniziative tecnologiche congiunte nei settori delle nanotecnologie e dei sistemi informatici integrati. Ciò dimostra quanto il loro coinvolgimento sia necessario e in linea con la natura delle ITC quali forme di partenariato pubblico-privato.
<P>
La seconda parte dell'interrogazione chiede se l'impegno dell'Unione europea a sostegno delle PMI viene tenuto in considerazione in tali procedure di selezione. La risposta è che, solitamente, i criteri per la selezione del personale per l'operatività quotidiana delle ITC devono essere fondati su competenza e merito, com'è stato detto poc'anzi rispetto alle linee guida per la nomina. In tal senso, la promozione delle PMI rappresenta un'importante obiettivo politico della Commissione che, tuttavia, potrebbe non tradursi facilmente nei criteri per la nomina del personale previsti dallo statuto del personale dell'Unione europea, quale ad esempio il personale delle ITC.
<P>
Il direttore esecutivo e il suo personale sono vincolati dello statuto del personale UE al rispetto dei principi di etica professionale, e pertanto non possono tutelare o rappresentare interessi specifici, né delle PMI né delle grandi aziende. Lo statuto prevede procedimenti disciplinari in caso di violazione di tali vincoli. Ciò detto, le norme che istituiscono le iniziative tecnologiche congiunte sono pensate per le PMI. Contengono disposizioni che incoraggiano e promuovono la partecipazione e la rappresentanza delle PMI a livello dei consigli direttivi.
<SPEAKER ID="478" NAME="Salvador Garriga Polledo" LANGUAGE="ES">
Signor Presidente, il Parlamento e la Commissione condividono questa preoccupazione ma, signora Commissario, alcuni casi specifici ci portano nella direzione opposta. Sappiamo che le iniziative tecnologiche congiunte (ITC) sono "imprese comuni” e che dunque hanno una procedura da seguire nell'effettuare le selezioni. Sappiamo, inoltre, che le persone nominate individualmente non possono provenire direttamente da imprese già rappresentate all'interno de consiglio direttivo.
<P>
Desidero fare riferimento a un caso reale. Per quanto concerne l'ITC per l'idrogeno, il cui bilancio è pari a 470 milioni di euro, la Commissione europea ha effettuato una procedura di selezione che si è conclusa dapprima con una rosa di tre candidati e infine con un unico candidato, un esperto della Commissione proveniente dal mondo delle piccole e medie imprese. Questi, una volta giunto nel consiglio direttivo dell'ITC per l'idrogeno, è stato sostituito da qualcuno proveniente da una grande azienda, ovvero la Toyota Daimler.
<P>
Credo che questo caso specifico sia in totale contraddizione con la risposta che avete dato, la quale sarebbe invece stata logica secondo la procedura. Pertanto, chiederei alla signora Commissario di seguire con attenzione la procedura di selezione.
<SPEAKER ID="479" NAME="Máire Geoghegan-Quinn">
Membro della Commissione. - Sono certamente disposta a seguire da vicino la questione, come avete richiesto. Credo si debba notare che i costi operativi e di esercizio di tutte le ITC sono coperti in parte dalle aziende del settore. Coerentemente rispetto a tale contributo, e nello spirito di una partnership pubblico-privata, un certo coinvolgimento di aziende del settore è previsto nelle linee guida per la nomina del direttore esecutivo.
<P>
Ciò, naturalmente, implica un ruolo di rilievo per gli alti funzionaridella Commissione - i quali sono sempre la maggioranza nel processo di selezione. Il coinvolgimento delle aziende del settore è avvenuto su due piani e potrebbe essere utile un mio accenno in merito: un membro su tre in ogni commissione di preselezione (con diritto di voto), i cui restanti due membri sono il direttore generale della relativa direzione generale all'interno della Commissione, oppure un suo vice, in qualità di presidente, e un direttore della stessa direzione generale. Un osservatore delle aziende del settore fa parte del comitato consultivo per le nomine (senza diritto di voto), e i sei membri del comitato consultivo comitato per le nomine sono alti funzionari della Commissione.
<P>
Tre dei sei rappresentanti delle aziende del consiglio direttivo dell'ITC per le celle a combustibile e l'idrogeno, il quale nomina il proprio direttore esecutivo al momento provengono da PMI. Tale rappresentanza delle piccole e medie imprese è in realtà sancita dalle norme che disciplinano le ITC per le celle a combustibile e l'idrogeno, in base al quale "almeno uno dei rappresentanti del consiglio direttivo espresso dalle aziende del settore deve rappresentare le PMI”.
<P>
Naturalmente, come ho dichiarato all'inizio, sarò lieta di seguire da vicino tali procedure in futuro, così come richiesto dal Parlamento.
<P>
Oggetto: Adesione dell'Unione europea alla Convenzione europea la salvaguardia dei diritti dell'Uomo.
<P>
Recentemente la Corte europea per i diritti dell'uomo ha emesso varie sentenze concernenti disposizioni legislative applicate in Polonia che violano la Convenzione europea per la salvaguardia dei diritti dell'uomo. Fino ad oggi la modalità con cui gli Stati membri dell'Unione europea che sono al contempo membri del Consiglio d'Europa applicavano le sentenze della Corte europea per i diritti dell'uomo rientrava tra le questioni di loro competenza. La prevista adesione dell'Unione europea alla Convenzione europea per la salvaguardia dei diritti dell'uomo modificherà la suddetta prassi? Sono in particolare previsti meccanismi di controllo dell'Unione europea sull'applicazione da parte degli Stati membri dell'UE che appartengono al Consiglio d'Europa delle sentenze della Corte europea dei diritti dell'uomo?
<SPEAKER ID="481" NAME="Algirdas Šemeta">
Membro della Commissione. - L'adesione dell'Unione europea alla Convenzione europea per la salvaguardia dei diritti dell'uomo e delle libertà fondamentali non modificherà il modo in cui viene data esecuzione a una sentenza della Corte europea dei diritti dell'uomo contro uno Stato membro dell'Unione europea da parte di quello stesso Stato membro. Ciò implica che l'accordo di adesione può solo creare degli obblighi sulla base della convenzione stessa e, laddove applicabile, di qualunque protocollo aggiuntivo alla convenzione che l'Unione europea dovesse ratificare in relazione ad atti e provvedimenti adottati dalle istituzioni, organismi, funzionari o agenzie dell'Unione europea, ma non relativamente ad atti o provvedimenti adottati dagli Stati membri.
<P>
Non è attualmente prevista l'introduzione di un meccanismo comunitario per il monitoraggio dell'attuazione di tali sentenze, poiché non esistono le basi legali per poterlo fare. Difatti, il protocollo n. 8 che modifica il trattato di Lisbona dichiara che l'adesione "non incida né sulle competenze dell'Unione né sulle attribuzioni delle sue istituzioni” né "sulla situazione particolare degli Stati membri nei confronti della convenzione europea”. Ciò con riferimento non solo alla portata degli obblighi sostanziali degli Stati membri, ma anche rispetto al modo in cui viene data attuazione a una sentenza della Corte europea dei diritti dell'uomo contro uno Stato membro dell'Unione europea.
<SPEAKER ID="482" NAME="Joanna Senyszyn" AFFILIATION="S&amp;D">
(PL) Grazie, Commissario Šemeta, per la sua risposta. Temo, tuttavia, di non potermi dichiarare soddisfatta. A dire il vero, il monitoraggio dell'attuazione delle sentenze della Corte europea dei diritti dell'uomo sembrerebbe essere essenziale, perché alcuni Stati membri non sono disposti a rispettarle su base volontaria.
<P>
Avrei un'ulteriore interrogazione rispetto alle sentenze della Corte relative alle violazioni della Convenzione europea dei diritti umani e, in particolare, del caso Lautsi contro l'Italia. In una sentenza emessa il 3 novembre 2009, la Corte ha ritenuto che la presenza dei crocefissi nelle aule costituisca una violazione dei diritti umani, e il 15 giugno 2010, nel caso Grzelak contro la Polonia ha ritenuto che la mancata possibilità per uno studente di frequentare delle lezioni di etica nelle scuole polacche costituisca anch'essa una violazione dei diritti umani. La legislazione polacca, ritenuta in difetto in entrambi i casi, è in disaccordo con la bozza ...
<P>
(Il Presidente interrompe l'oratore)
<SPEAKER ID="483" NAME="Algirdas Šemeta">
Membro della Commissione. - Signor Presidente, tenterò di rispondere all'interrogazione. Laddove gli Stati membri intraprendono azioni nell'ambito del diritto comunitario, devono rispettare i diritti fondamentali sanciti dalla Carta e dai principi generali del diritto comunitario. Qualunque violazione di tale obbligo potrebbe condurre a una procedura di infrazione dinnanzi alla Corte di giustizia europea, ai sensi dell'articolo 258 del trattato sul funzionamento dell'Unione europea.
<P>
Tuttavia, si tratta dell'unico strumento procedurale a disposizione dell'Unione europea per garantire il rispetto dei diritti fondamentali da parte di uno Stato membro. Viceversa, laddove gli Stati membri intraprendono azioni al di fuori dall'ambito del diritto comunitario, non esiste attribuzione generale in base ai trattati nel campo dei diritti fondamentali. Pertanto, l'Unione europea è impossibilitata non solo a monitorare in modo generico il rispetto da parte di uno Stato membro dei diritti fondamentali, ma anche se uno Stato membro si attiene alle sentenze della Corte europea dei diritti dell'uomo.
<SPEAKER ID="484" NAME="Lidia Joanna Geringer de Oedenberg" AFFILIATION="S&amp;D">
(PL) Commissario Šemeta, sono certa che la Commissione parteciperà alla procedura negoziale sull'adesione dell'Unione europea alla convenzione. Al suo interno, una delle questioni più determinanti sarà quella del rapporto tra la Corte di giustizia europea e la Corte dei diritti dell'uomo di Strasburgo. Secondo la Commissione, come si deve garantire il mantenimento delle prerogative della Corte di giustizia europea in ambito interpretativo rispetto al diritto comunitario?
<SPEAKER ID="485" NAME="Sarah Ludford" AFFILIATION="ALDE">
(EN) Da un punto di vista tecnico e legale, comprendo la risposta del signor Commissario. Da un punto di vista politico e dei diritti fondamentali, invece, non ha alcun senso, ed è in conflitto con gli articoli 6 e 7 del trattato, in base ai quali l'Unione europea e i suoi Stati membri osserveranno la convenzione. Infatti, l'articolo 7 prevede un meccanismo per fare sì che gli Stati membri non violino i diritti umani. Dunque, come conciliare le dichiarazioni della Commissione con il meccanismo previsto dall'articolo 7?
<P>
Abbiamo bisogno di un meccanismo di valutazione inter pares e di sistemi di monitoraggio. Temo che questa risposta dimostri come mai la Commissione sia così debole nel perseguire le violazioni dei diritti umani negli Stati membri.
<SPEAKER ID="486" NAME="Algirdas Šemeta">
Membro della Commissione. - I negoziati debbono garantire che il controllo interno preliminare della Corte di giustizia dell'Unione europea, esercitato in conformità con il diritto primario, sia anche applicabile in casi in cui sia chiamata in causa la conformità di un provvedimento di un'istituzione, di un organismo, o ufficio, o agenzia dell'Unione europea rispetto a una convenzione, nell'ambito di in un caso portato dinnanzi la Corte europea dei diritti dell'uomo, senza che la Corte di giustizia europea abbia avuto l'opportunità di emettere una sentenza in merito alla conformità di tale provvedimento rispetto ai diritti fondamentali definiti a livello dell'Unione europea.
<P>
Qualunque espediente procedurale che consenta alla Corte di giustizia dell'Unione europea di valutare la conformità di tali provvedimenti con i diritti fondamentali dovrebbe essere tesa a salvaguardare la sussidiarietà della procedura dinnanzi alla Corte europea dei diritti dell'uomo, senza condurre a ritardi irragionevoli della procedura stessa.
<SPEAKER ID="488" NAME="Sarah Ludford" AFFILIATION="ALDE">
(EN) Signor Commissario, per quanto concerne gli articoli 6 e 7, a suo parere, quale significato hanno questi articoli alla luce della sua risposta e dei meccanismi per dare seguito alle violazioni?
<SPEAKER ID="489" NAME="Algirdas Šemeta">
Membro della Commissione. - Desidero informarla che proseguono i lavori all'interno del Consiglio d'Europa rispetto ai miglioramenti nell'attuazione delle sentenze della Corte europea dei diritti dell'Uomo. Pertanto, si sta continuando a lavorare su tale questione.
<SPEAKER ID="490" NAME="Presidente">
Auguriamoci, allora, che non ci voglia troppo tempo.
<P>

<P>
Oggetto: Cooperazione internazionale in materia di paradisi fiscali e società offshore
<P>
Nel quadro degli sforzi di lotta alla frode e all'evasione fiscale, l'Unione europea negozia accordi con paesi terzi considerati "paradisi fiscali", come ad esempio il Liechtenstein e la Svizzera. Un accordo con tali paesi è stato presentato agli Stati membri dell'UE per essere ratificato.
<P>
Se la Commissione dispone di dati sui principali paesi terzi che vengono scelti dai capitali europei ai fini dell'evasione fiscale costituendo società offshore?
<P>
Se, oltre agli accordi bilaterali che sono certamente di notevole importanza, l'UE intende concludere accordi multilaterali di cooperazione internazionale per far fronte con successo all'evasione fiscale?
<SPEAKER ID="492" NAME="Algirdas Šemeta">
Membro della Commissione. - Posso confermare che, l'anno scorso, la Commissione ha presentato al Consiglio una proposta di accordo tra l'Unione europea e i suoi Stati membri e il principato del Liechtenstein per la lotta alla frode e a qualsiasi altra attività illegale, e per garantire lo scambio di informazioni in campo fiscale. Inoltre, la Commissione ha presentato al Consiglio un progetto di mandato per l'apertura di negoziati riguardanti accordi di questo tipo con Andorra, Monaco, San Marino e Svizzera.
<P>
Sia il progetto di accordo con il principato del Lichtenstein che il progetto di mandato sono ancora fermi in Consiglio, in quanto alcuni Stati membri nutrono delle riserve di tipo politico e collegano questi dossier al la revisione della direttiva europea sui redditi da risparmio. Credo che tali progetti di accordo e di mandato non debbano essere ostaggio della revisione della direttiva europea sui redditi da risparmio, poiché sono diretti alla lotta contro la frode in un momento in cui esiste un bisogno ancora più urgente di tutelare i nostri interessi finanziari.
<P>
La Commissione non ha informazioni specifiche che indichino quali siano i principali paesi terzi in cui i gestori fondi europei scelgano di istituire delle società offshore per evadere le tasse. Tuttavia, sono convinto che gli accordi proposti contribuiranno al miglioramento del modo in cui circola questo genere di informazioni, e sono degli strumenti essenziali per promuovere una politica di governance in ambito fiscale che si regge sui tre seguenti principi: la trasparenza, lo scambio di informazioni e la maggiore libertà di concorrenza fiscale.
<P>
L'obiettivo di tale politica non è prendere di mira i paradisi fiscali in quanto tali, bensì raggiungere un accordo con il maggior numero possibile di paesi terzi sui principi comuni di collaborazione e trasparenza. Il Consiglio ECOFIN sostiene tali principi e ha riconosciuto la necessità di promuoverli nel modo quanto più geograficamente esteso possibile.
<P>
Il progetto di accordo con il principato del Liechtenstein e il progetto di mandato per i negoziati con quattro altre giurisdizioni costituiscono un esempio eccellente di un approccio europeo coerente. Questi infatti forniscono un quadro multilaterale di regole minime sullo scambio di informazioni e assistenza tra le parti, che dovrebbero consentire agli Stati membri dell'Unione europea e ai paesi terzi di combattere in modo più efficace frode e evasione fiscale. Tuttavia, la Commissione sta facendo di più per promuovere la sua politica di trasparenza, scambio di informazioni e maggiore libertà di concorrenza fiscale presso i paesi terzi. Ciò avviene principalmente per mezzo di iniziative che riguardano i rapporti con i paesi terzi quali la valorizzazione della collaborazione amministrativa, il codice di condotta sulla tassazione delle imprese, la comunicazione in ambito di politica fiscale e suoi sviluppi, e la collaborazione con i paesi in via di sviluppo per la promozione della governance in materia fiscale. La Commissione è anche molto attiva, unitamente agli Stati membri, all'interno di organizzazioni internazionali quali l'OCSE, in particolare nel Global Forum sugli scambi di informazioni e il relativo gruppo di peer review.
<SPEAKER ID="493" NAME="Georgios Papanikolaou" AFFILIATION="PPE">
(EL) Signor Presidente, signor Commissario, da ciò che avviene nella realtà e da quanto ha dichiarato quest'oggi, appare evidente che gli Stati membri non possono affrontare in modo efficace questo problema così importante con i soli meccanismi a loro disposizione. Naturalmente, è superfluo dire che questo genere di evasione fiscale danneggia gravemente la crescita e conduce a flussi di capitali basati non sul criterio del profitto, bensì sul metodo migliore per evadere le tasse.
<P>
Esiste un altro approccio, come quello adottato in Spagna e negli Stati Uniti, in cui i controlli sui depositi sono meno rigidi e, pertanto, questi paradisi fiscali diventano meno allettanti. Certamente, in ogni caso, ciò non può accadere negli Stati membri che non dispongono di meccanismi di controllo efficaci, poiché si subirebbero delle perdite di reddito.
<P>
La mia domanda, pertanto, è la seguente: quali sono le priorità della Commissione, quale la sua strategia, qual è il suo approccio in questo sforzo e quali equilibri intende preservare ...
<P>
(Il Presidente interrompe l'oratore)
<SPEAKER ID="494" NAME="Algirdas Šemeta">
Membro della Commissione. - Innanzitutto, devo dire che quando sono in corso negoziati con paesi terzi, ovvero con i paesi da me citati, la Commissione svolge tali negoziati a nome dei 27 Stati membri, con un approccio multilaterale nella negoziazione di questioni relative all'evasione fiscale. Lei solleva una questione molto interessante e noi stiamo esaminando varie tipologie di evasione fiscale. Come lei ha giustamente indicato, gli evasori fiscali si stanno adeguando ai cambiamenti nei controlli; ecco perché abbiamo il gruppo "Codice di condotta”, all'interno del quale cerchiamo di garantire l'applicazione del codice e non solo a livello degli Stati membri; cerchiamo anche di incoraggiare i paesi terzi ad applicare i principi di questo codice di condotta. Questo ci consentirebbe di compiere dei progressi nella gestione dell'evasione fiscale.
<SPEAKER ID="495" NAME="Janusz Władysław Zemke" AFFILIATION="S&amp;D">
(PL) Desidero rivolgerle la seguente domanda: da quanto ha detto quest'oggi, siamo di fronte a una buona proposta che, tuttavia, non si riesce a far entrare in vigore. La proposta è stata bloccata da un gruppo di Stati membri. Se mi consente, vorrei chiederle - dato che comprendo che lei non possa rivelarci quali siano questi Stati membri - quanti sono gli Stati membri che si oppongono a questa proposta e quali argomenti hanno invocato? Immagino che abbiamo addotto delle motivazioni per giustificare le loro posizioni.
<SPEAKER ID="496" NAME="Seán Kelly" AFFILIATION="PPE">
(EN) Stamattina ho ascoltato un eurodeputato britannico dire che il Regno Unito starebbe molto meglio se non facesse parte dell'Unione europea, e godesse, piuttosto, degli stessi accordi di Norvegia e Svizzera. Il Commissario ha qualcosa da dire a tale proposito? Abbiamo forse degli accordi con questi paesi che sono troppo accomodanti e che, pertanto, li incoraggiano a restare fuori dall'Unione, mentre invece incoraggiamo gli Stati membri a lasciare l'Unione europea per poter accedere a soluzioni di questo genere?
<SPEAKER ID="497" NAME="Algirdas Šemeta">
Membro della Commissione. - Riguardo agli accordi europei, vi sono due Stati membri che continuano a nutrire riserve di carattere politico nei confronti di questa proposta e che desiderano adottare un approccio a "blocchi”, ovvero collegare una proposta di modifica della direttiva europea sui redditi da risparmio alla proposta di collaborazione reciproca, nonché alla proposta che riguarda i negoziati con gli Stati membri sopraccitati.
<P>
Si tratta di un argomento a cui stiamo lavorando e la Presidenza belga ne sta facendo una questione prioritaria per il corso della Presidenza stessa. Spero che riusciremo a compiere progressi in questo settore.
<P>
Sono spiacente, ma la parte iniziale della seconda interrogazione non era molto chiara.
<SPEAKER ID="498" NAME="Presidente">
Onorevole Kelly, se non le dispiace, dovrebbe riformulare brevemente la sua interrogazione. La prima parte non era molto chiara.
<SPEAKER ID="499" NAME="Seán Kelly" AFFILIATION="PPE">
(EN) Non è stato forse un eurodeputato britannico a dire che il Regno Unito starebbe meglio se non fosse membro dell'Unione europea e beneficiasse, invece, di disposizioni in materia finanziaria simili a quelle di cui godono Svizzera e Norvegia? La Commissione concorda con questa dichiarazione? Stiamo forse concedendo a paesi come Svizzera e Norvegia condizioni troppo vantaggiose, specie per quanto concerne l'argomento dell'interrogazione dell'onorevole Papanikolaou? Dovremmo cambiare approccio nei confronti di tali paesi, per incoraggiarli ad aderire all'Unione europea, invece di mantenere la situazione attuale in cui gli Stati membri dicono che farebbero meglio a non essere membri dell'Unione europea come la Svizzera e la Norvegia?
<SPEAKER ID="500" NAME="Algirdas Šemeta">
Membro della Commissione. - Non desidero fare dichiarazioni sul fatto che sia vero o meno che il Regno Unito starebbe meglio fuori dall'Unione europea. Lascerò la questione nelle mani di chi ha rilasciato tali dichiarazioni.
<P>
In materia di concorrenza fiscale nociva, di evasione e frode fiscale, e per quanto riguarda la Norvegia, ci troviamo ora in una fase negoziale con questo paese. Si stanno registrando progressi sostanziali in questo settore e spero che riusciremo a raggiungere un accordo su tali specifiche problematiche.
<P>
Come ho detto nella mia introduzione, abbiamo anche chiesto al Consiglio di darci un mandato per negoziare un accordo simile con la Svizzera. Stiamo ora affrontando il pacchetto attuale, il quale comprende tre direttive e la questione del Lichtenstein. Solo quando saranno state risolte tali questioni potremo ottenere un mandato per i negoziati con la Svizzera e con altri paesi europei che non sono membri dell'Unione europea.
<P>
Per quanto concerne la Svizzera, siamo anche in attesa che un altro argomento - l'applicazione del codice di condotta in materia di fiscalità aziendale.. Recentemente, il Consiglio ci ha chiesto di avviare un dialogo con le autorità svizzere su cosa pensino a proposito dell'applicazione dei principi del codice di condotta in Svizzera. La Commissione ha avviato tale dialogo la settimana scorsa. In qualche momento futuro vi informerò dei progressi registrati in tale settore.
<P>
Parte seconda
<P>
Oggetto: Cooperazione transfrontaliera Serbia-Macedonia-Kosovo
<P>
Quali sono, a parere della Commissione, le possibilità di collaborazione e sviluppo transfrontalieri nella regione di confine tra la Serbia meridionale, la Macedonia e il Kosovo, in particolare nella Valle di Preševo, che appartiene alla Serbia e la cui popolazione è albanese? Com'è possibile promuovere in tale regione lo Stato di diritto, gli investimenti, le infrastrutture e il traffico frontaliero locale?
<SPEAKER ID="502" NAME="Štefan Füle">
Membro della Commissione. - In effetti la Commissione europea è consapevole della situazione e delle preoccupanti condizioni economiche della regione della Serbia meridionale, compresa la zona della Valle di Preševo. Storicamente si tratta di un'area sottosviluppata e attualmente questa è la regione più povera della Serbia. A partire dal 2000 la Commissione ha iniziato a erogare contributi finanziari rilevanti a favore di quest'area.
<P>
Gli obiettivi sono la riduzione delle disparità tra la Serbia meridionale e il resto del paese in termini di condizioni di vita e servizi pubblici, nonché garantire che quest'area svolga appieno il proprio ruolo all'interno delle istituzioni statali con competenze di pianificazione, investimenti futuri e relativa attuazione. Per quanto concerne la cooperazione transfrontaliera in base allo strumento di assistenza preadesione per la regione a cui si riferisce l'interrogazione, ciò dipenderà dai progressi futuri nelle relazioni tra i partner coinvolti.
<P>
Nel frattempo, l'Unione europea continuerà a incoraggiare e a sostenere lo stato di diritto, gli investimenti nelle infrastrutture, e il traffico frontaliero locale in questa regione per mezzo degli strumenti a propria disposizione. Questi comprendono la missione dell'Unione europea sullo stato di diritto in Kosovo, e le attività che l'Unione europea sostiene in base agli strumenti di assistenza preadesione per la Serbia, l'ex repubblica iugoslava di Macedonia e il Kosovo.
<P>
Per quanto concerne il Kosovo, la comunicazione della Commissione dell'ottobre 2009 comprendeva un certo numero di proposte importanti che il Consiglio Affari Generali del dicembre 2009 le aveva chiesto di portare avanti. Di conseguenza, il Kosovo incomincerà a beneficiare a tutti gli effetti dal progetto di cooperazione transfrontaliera finanziato dall'Unione europea più avanti nel corso dell'anno. La Commissione mobiliterà la componente II dello strumento di assistenza preadesione per la cooperazione tra Kosovo e Albania e tra Kosovo ed ex repubblica iugoslava di Macedonia nel corso del 2010, e intende includere anche il la cooperazione tra Kosovo e Montenegro a partire dall'anno prossimo.
<P>
La Commissione continuerà a seguire da vicino le iniziative messe in campo in quest'ambito mediante il dialogo strutturato con le autorità, nonché attraverso le relazioni annuali, di cui la prossima sarà pubblicata nel novembre 2010.
<SPEAKER ID="503" NAME="Bernd Posselt" AFFILIATION="PPE">
(DE) Signor Presidente, signor Commissario, grazie della sua eccellente risposta. Lei stesso proviene da una meravigliosa regione europea, l'Euregio Egrensis. A mio avviso dovremmo sostenere il traffico frontaliero locale, in particolare nella regione oggetto dell'interrogazione, dove i confini non resteranno aperti a lungo, affinché la gente non debba mettersi in coda assieme ai turisti per recarsi, ad esempio nei campi di loro proprietà al di là del confine. Dobbiamo agevolare l'accesso agli ospedali nelle regioni transfrontaliere, come anche il riconoscimento dei titoli di istruzione. Si tratta di un settore in cui il lavoro da fare è ancora tanto e desidero chiederle di attribuire alla questione un'elevata priorità. La gente ne soffre molto in quelle zone.
<SPEAKER ID="504" NAME="Štefan Füle">
Membro della Commissione. - In effetti, questa sarebbe una delle mie priorità in questa zona. Non c'è stato tempo per discutere a fondo dell'importanza della cooperazione regionale, specie in quella particolare regione. La questione da lei sollevata è già stata oggetto delle mie consultazioni con il Consiglio di cooperazione regionale a seguito della proficua conferenza di Sarajevo. Pertanto, resterà una delle mie priorità nelle relazioni con entrambi i paesi della regione e con gli organismi regionali in grado di assisterci in questo sforzo condiviso.
<SPEAKER ID="505" NAME="Nikolaos Chountis" AFFILIATION="GUE/NGL">
(EL) Signor Presidente, signor Commissario, come lei probabilmente saprà, è sorta una situazione esplosiva nel Kosovo poiché, venerdì scorso, una bomba a mano è stata lanciata in mezzo a una folla di dimostratori serbi per protestare contro l'apertura di uffici del governo kosovaro a Mitrovica.
<P>
Dato che la Corte internazionale dell'Aia dovrebbe emettere una sentenza a luglio relativamente alla dichiarazione unilaterale di indipendenza del Kosovo, desidero chiederle se ritiene che tale iniziativa, ovvero l'apertura di un ufficio, sia stata intrapresa con spirito provocatorio e se si sarebbe dovuto evitarla.
<SPEAKER ID="506" NAME="Georgios Papanikolaou" AFFILIATION="PPE">
(EL) Signor Presidente, la questione della cooperazione transfrontaliera è estremamente importante, e desidero ringraziare il signor Commissario della sua risposta.
<P>
Tuttavia, desidero mettere a verbale che il titolo dell'interrogazione sull'elenco ufficiale del Parlamento è inaccettabile. Il nome riconosciuto a livello internazionale è ex repubblica iugoslava di Macedonia. Questo è il nome ufficiale di questo paese e lei sa molto bene che sono in corso dei negoziati tra la Grecia e questo paese per risolvere la questione. ÉÉ inaccettabile che tale argomento venga iscritto nell'elenco ufficiale delle discussioni al Parlamento europeo.
<SPEAKER ID="507" NAME="Štefan Füle">
Membro della Commissione. - Dopo aver parlato con i due capi di governo - il Primo ministro Gruevski e il Primo ministro Papandreou - sono in grado di confermare che le discussioni per la risoluzione della questione sollevata dall'onorevole parlamentare hanno raggiunto uno stadio molto avanzato. Auspico che questi leader utilizzino questa opportunità per risolvere tale problematica, consentendo così alla repubblica ex iugoslava di Macedonia e al suo governo di avviare i negoziati per l'adesione.
<P>
Per rispondere alla prima domanda, un paio di settimane fa mi sono trovato nel Kosovo settentrionale a riferire dei programmi della Commissione in occasione dell'apertura di alcuni uffici dell'Unione europea. In quel contesto ho dichiarato che dobbiamo assicurarci del fatto che qualunque iniziativa a favore dei cittadini del Kosovo - e naturalmente dei cittadini di altri paesi della regione - deve essere accessibile a tutti, evitando che si formino delle sacche in cui i cittadini non hanno tali possibilità.
<P>
Lei ha assolutamente ragione a sottolineare il fatto che prima della sentenza della Corte internazionale di giustizia dovremmo evitare qualunque iniziativa che possa rendere la situazione più violenta o esplosiva. Detto ciò, dopo quel tragico episodio, la baronessa Ashton, Alto rappresentante e Vicepresidente della Commissione, ha avuto dei colloqui telefonici con i capi di governo di Pristina e Belgrado, invitandoli a proseguire con la loro politica di moderazione, specie in vista dell'approssimarsi della sentenza della Corte internazionale di giustizia.
<P>
Oggetto: Piena attuazione da parte della Turchia dell'accordo di associazione e del protocollo aggiuntivo
<P>
Nella relazione della Commissione per il 2009 sui progressi della Turchia si afferma: "... La Turchia non ha attuato pienamente il protocollo aggiuntivo all'accordo di associazione... È urgente che il paese rispetti il suo obbligo di attuare pienamente, in maniera non discriminatoria, il protocollo aggiuntivo...".
<P>
Considerando che per il quarto anno consecutivo la Turchia non ha attuato il protocollo aggiuntivo, in che modo ritiene la Commissione che si debba esercitare pressione su questo paese affinché dia piena attuazione all'accordo di associazione e al protocollo aggiuntivo, visto che gli sforzi compiuti finora non hanno dato risultati? Vi è un impegno della Turchia a firmare il protocollo entro il 2010?
<SPEAKER ID="509" NAME="Štefan Füle">
Membro della Commissione. - La Commissione ribadisce, a tutti i livelli del caso e a ogni occasione che le si presenti, il proprio invito alla Turchia affinché dia piena attuazione al protocollo aggiuntivo relativo all'accordo di associazione e rimuova tutti gli ostacoli alla libera circolazione dei beni, comprese le restrizioni ai trasporti diretti con Cipro.
<P>
La Commissione continuerà a riferire, all'interno della propria relazione annuale, in merito a tutte le questioni rientranti nella dichiarazione del Consiglio europeo del 2005. Essa presenterà una relazione oggettiva, basata sui fatti, relativamente agli eventuali progressi o meno in relazione a tali questioni, così come ha fatto l'anno scorso e l'anno precedente. Su queste basi, il Consiglio sarà in grado di valutare la situazione e di trarre le adeguate conclusioni.
<SPEAKER ID="510" NAME="Nikolaos Chountis" AFFILIATION="GUE/NGL">
(EL) Signor Commissario, molte grazie per la sia risposta.
<P>
Desidero porre la seguente interrogazione aggiuntiva: in una recente dichiarazione, il Presidente Christofias della Repubblica di Cipro ha collegato l'apertura dei nuovi capitoli della procedura di preadesione della Turchia all'apertura del porto di Famagusta, ponendo in evidenza che il porto potrebbe essere consegnato alle Nazioni Unite e operare sotto l'egida dell'Unione europea, posto che vi fu una proposta simile in passato, nel 2006, che venne accolta dalle Nazioni Unite.
<P>
Dunque, desidero chiedere la sua opinione e la sua reazione alla proposta delChristofias.
<SPEAKER ID="511" NAME="Štefan Füle">
Membro della Commissione. - Esiste un numero di questioni attualmente in discussione, direttamente o indirettamente, all'interno dei negoziati per una composizione globale della questione Cipro. Il ruolo della Commissione è assolutamente chiaro in questo caso: non solo sosteniamo entrambi i leader impegnati a cercare una soluzione a tale problematica sotto la guida delle Nazioni Unite, ma abbiamo anche mandato l'inviato personale del Presidente della Commissione ad assistere le parti per tutta la durata della discussione con gli strumenti a disposizione dell'Unione europea.
<P>
Esistono altri elementi che probabilmente non rientrano direttamente nella discussione, ma che sono interconnessi. Uno di questi è stato da lei sollevato. Il ruolo della Commissione è di invitare entrambe le parti e gli altri paesi interessati o coinvolti a fare qualsiasi cosa per trovare una soluzione; bisogna essere fantasiosi nell'identificare una soluzione, e se avere fantasia implica risolvere anche questo problema allora la Commissione lo proporrà. Altrimenti, auspichiamo con forza che la questione da lei sollevata venga affrontata e risolta nel quadro dei negoziati per una soluzione globale.
<SPEAKER ID="512" NAME="Presidente">
Prima di rispondere all'interrogazione supplementare dell'onorevole Kelly, desidero informare i colleghi che termineremo la seduta alle 20.30. Non solo in quanto questo è l'orario iscritto all'ordine del giorno, ma anche perché gli interpreti devono avere tempo di mangiare prima di riprendere per le 21.00.
<P>
Tuttavia, il prossimo membro della Commissione, il Commissario De Gucht, inizierà per le 20.15, e poiché le seguenti interrogazioni sono inammissibili - n. 27, 28, 29, 30 e 31 - il Commissario De Gucht partirà dall'interrogazione n. 32 dell'onorevole Tarabella
<P>
Riguardo all'interrogazione dell'onorevole Crowley, non risultano sostituti per l'onorevole stesso; pertanto, l'interrogazione non verrà presentata e passiamo ora all'interrogazione dell'onorevole Howitt per una risposta congiunta.
<P>
Onorevole Gallagher, chiedo a un membro del personale di venire a parlare con lei. Torniamo all'onorevole Kelly. Siamo alla sua seconda e ultima interrogazione supplementare.
<SPEAKER ID="513" NAME="Mairead McGuinness" AFFILIATION="PPE">
(EN) Signor Presidente, onde evitare che lei - oppure i suoi colleghi - pensi che le interrogazioni sul Mercosur a nome mio e di altri colleghi siano inammissibili perché non sono delle buone interrogazioni, voglio dire che ritengo che siano inammissibili in quanto la questione è prevista all'ordine del giorno giovedì.
<P>
É importante ricordare che gli autori delle interrogazioni non potevano sapere questo fatto. Infatti, è da tempo che tentiamo di ottenere una discussione sui negoziati bilaterali del Mercosur. Per questa ragione ritengo che l'interrogazione dovrebbe essere valutata come ammissibile, e ritengo che dovrebbe essere possibile porre tale interrogazione in questa sede: non sono l'unico eurodeputato coinvolto, vi sono numerosi altri colleghi che desiderano sollevare la questione e sono certo che anche altri ancora desiderano condividere questo sforzo. Desidero solo che sia messo a verbale il motivo per l'esclusione di tali interrogazioni dall'elenco di questo Tempo delle interrogazioni, ed esorto i colleghi a sostenerci nella discussione che si terrà qui giovedì.
<SPEAKER ID="514" NAME="James Nicholson" AFFILIATION="ECR">
(EN) Signor Presidente, non voglio essere responsabile di un ritardo, poiché so che tempi sono stretti. Sono del tutto d'accordo con quanto appena dichiarato dall'onorevole McGuinness. Devo dire che sono molto adirato per il metodo utilizzato. So che le regole esistono per essere adattate, ma si tratta di un argomento scottante e avremmo dovuto poter sentire questa sera la risposta all'interrogazione, proprio in modo sostenere con maggiore vigore la discussione di giovedì mattina.
<SPEAKER ID="515" NAME="Presidente">
Mi risulta che entrambi siate autori dell'interrogazione orale e pertanto mi congratulo con voi per aver ottenuto una discussione sull'argomento giovedì mattina. In questo modo disporremo di una possibilità molto più ampia di discussione. Dunque, non faremo alcun cambiamento in questa sede, ma la ringrazio delle sue osservazioni. Cercheremo di fare in modo di informare tutti per tempo in futuro.
<SPEAKER ID="516" NAME="Pat the Cope Gallagher" AFFILIATION="ALDE">
(EN) Signor Presidente, il mio ufficio ha informato l'ufficio della Presidenza del fatto che avrei sostituito l'onorevole Crowley per la sua interrogazione.
<SPEAKER ID="517" NAME="Presidente">
Sono spiacente, ma il problema è che non siamo stati informati dall'onorevole Crowley stesso, e mi dicono che questa è la procedura prevista. Vediamo come fare. Onorevole Gallaher, se può avere un momento di pazienza ora vediamo cosa si può fare.
<SPEAKER ID="518" NAME="Seán Kelly" AFFILIATION="PPE">
(EN) Personalmente sono più interessato alla questione degli atleti turco-ciprioti e gradirei sentire la Commissione in merito, poiché io stesso sono uno sportivo e ritengo che un atleta in marcia non dovrebbe incontrare altri confini che non quelli posti dalle proprie capacità. Se tale situazione esiste, il Comitato olimpico è forse intervenuto per appianare la situazione? Infatti, non si può chiedere alla Commissione di risolvere tutti i problemi da sola.
<SPEAKER ID="519" NAME="Štefan Füle">
Membro della Commissione. - Riguardo alla questione specifica, devo dire che il problema dell'isolamento degli atleti turco-ciprioti dovrebbe essere risolto attraverso il dialogo interno cipriota in corso, con negoziati volti a identificare le soluzioni globali a cui ho fatto riferimento in precedenza.
<P>
Il quadro delle Nazioni Unite offre un'opportunità per questo genere di negoziati. In questi casi, l'Unione europea non ha la competenza per effettuare degli interventi. Questa deplorevole situazione è il risultato della questione cipriota ancora irrisolta. Come ho già dichiarato, la Commissione sostiene con vigore i leader delle due comunità presenti a Cipro coinvolti nelle trattative in corso per una soluzione globale.
<P>
Una soluzione rapida della questione Cipro risolverebbe il problema sollevato dall'onorevole parlamentare, ma posso aggiungere che gli sportivi turco ciprioti dovrebbero essere liberi di decidere a quale federazione intendono aderire. Non dovrebbero esservi pressioni da alcuna parte. Come ho già dichiarato, si tratta di una questione da risolvere con il dialogo interno cipriota.
<P>
Oggetto: Pace in Medio Oriente
<P>
Nonostante la nostra vicinanza al Medio Oriente e nonostante gli sforzi per coordinare una politica estera unitaria, l'Unione europea resta un giocatore periferico negli sforzi per fare avanzare il processo di pace tra israeliani e palestinesi.
<P>
In che modo la Commissione utilizza la politica europea di Vicinato per arrivare a risultati positivi che contribuiscano a far sopportare questa situazione?
<SPEAKER ID="521" NAME="Štefan Füle">
Membro della Commissione. - L'Unione europea è uno dei protagonisti del processo di pace in Medio Oriente, sia da un punto di vista politico che pratico. A livello politico, il ruolo dell'Unione europea si fonda su forti rapporti bilaterali con tutti i partner in questa importante regione. La politica europea di Vicinato ha fornito un quadro per tali rapporti bilaterali adattabile rispetto alle esigenze dei singoli paesi.
<P>
Gli incontri nell'ambito della politica europea di Vicinato rappresentano una piattaforma per condurre una discussione in modo regolare, approfondito e stabile su diverse questioni, tra cui quelle connesse al processo di pace in Medio Oriente.
<P>
L'Unione europea ha fatto ricorso agli incontri nell'ambito della politica europea di Vicinato con Israele e con i palestinesi per affrontare diversi aspetti: questioni di natura politica, discussioni di casi specifici relativi ai diritti umani, la situazione sul campo, il nostro operato a livello degli aiuti, ecc. In ogni caso, il contesto fornito dalla politica europea di Vicinato ha contribuito a consolidare un flusso stabile di informazioni nonché la condivisione delle opinioni.
<P>
Su un piano pratico, l'Unione europea progetta il suo considerevole sostegno a favore di questa regione quale risultato di consultazioni bilaterali nell'ambito della politica europea di Vicinato. L'Unione europea, ad esempio, è uno dei principali sostenitori degli sforzi per la costituzione di uno Stato palestinese, e dell'impegno a prestare soccorso alle popolazioni di profughi in tutto il Medio Oriente. Parallelamente a dei stretti rapporti bilaterali, l'Unione europea ha sostenuto in modo consistente un approccio multilaterale al processo di pace nel Medio Oriente. L'Unione per il Mediterraneo offre ai paesi della regione un'altra sede di discussione per il processo di pace in Medio Oriente.
<P>
In aggiunta a ciò, l'Unione europea - assieme a Stati Uniti, Russia e le Nazioni Unite - fa parte del "quartetto” che sostiene gli attuali negoziati di avvicinamento tra Israele e palestinesi. In una sua riunione del 19 marzo 2010, il quartetto ha riferito che un accordo di pace che copra tutte le questioni sullo status finale dovrebbe essere concluso entro 24 mesi.
<SPEAKER ID="522" NAME="Gay Mitchell" AFFILIATION="PPE">
(EN) Desidero ringraziare il signor Commissario per la sua risposta. Signor Commissario, non è preoccupato dal fatto che gli Stati arabi del Medio Oriente non riescano mai a rispettare gli impegni che si assumono in materia di aiuti umanitari in questa regione? É successo una sola volta negli ultimi vent'anni - credo nella metà degli anni '80 - mentre i contribuenti tartassati dell'Unione europea onorano gli impegni presi anche in momenti difficili. Cos'ha fatto lei per portare l'attenzione sulla questione?
<P>
In secondo luogo, mi sembra che dai riscontri forniti ieri dal direttore delle operazioni a Gaza dell'agenzia delle Nazioni Unite per il soccorso e l'occupazione dei profughi palestinesi, guidata dalla commissione Sviluppo, emerge che gli sforzi intrapresi da questo organismo non governativo sono riusciti ad esercitare delle pressioni sul governo israeliano nel settore degli aiuti umanitari. Cosa che, invece, noi non siamo stranamente riusciti a fare.
<P>
Tutti sappiamo quale sarà il risultato - una soluzione a due Stati. Abbiamo il tracciato di pace, ma non necessitiamo forse di nuovi modi per comunicare il nostro messaggio sia agli israeliani che ai palestinesi della regione?
<SPEAKER ID="523" NAME="Štefan Füle">
Membro della Commissione. - Desidero iniziare da dove si è interrotta l'onorevole Mitchell.
<P>
Dovremmo sfruttare appieno i canali esistenti e trovarne di nuovi e adeguati. Il processo di pace del Medio Oriente, e questa regione in particolare, sono effettivamente un ambito in cui è molto serrata la collaborazione con l'Alto rappresentante e Vicepresidente della Commissione. Si tratta di un settore in cui ci attendiamo di raccogliere i frutti dell'operato del servizio esterno e della politica esterna del dopo-Lisbona, che riunisce l'approccio comunitario e gli strumenti delle nostre politiche comuni in materia di sicurezza e politica estera.
<P>
Per quanto concerne la prima parte della sua interrogazione, sono orgoglioso del fatto che l'Unione europea sia uno dei maggiori paesi donatori, come anche del fatto che l'UE ora stia orientando tali aiuti nella direzione della costruzione di uno Stato. Allo stesso tempo, sono preoccupato del fatto che altri paesi, specie quelli più ricchi della regione, non stiano facendo abbastanza per eguagliare i nostri sforzi.
<SPEAKER ID="524" NAME="Gay Mitchell" AFFILIATION="PPE">
(EN) C'era una seconda parte della mia interrogazione che riguardava la necessità di comunicare il nostro messaggio in modo diverso. Le organizzazioni non governative arrivano, impongono il loro messaggio all'interno dell'ordine del giorno, per poi giungere a una situazione in cui dicono che i mezzi pacifici non sono efficaci. Abbiamo forse bisogno di nuove modalità di comunicazione del nostro messaggio?
<SPEAKER ID="525" NAME="Štefan Füle">
Membro della Commissione. - Sono desolato, credevo di aver risposto a quell'interrogazione all'inizio della mia risposta.
<P>
La mia risposta è affermativa. Ne abbiamo bisogno, ne stiamo discutendo e ci stiamo coordinando in modo stretto con l'Alto rappresentante e Vicepresidente della Commissione, su quale sia il modo migliore per farlo, e su come abbinare, in questa particolare regione, gli strumenti a disposizione del Servizio esterno dell'Unione europea a seguito dell'entrata in vigore del trattato di Lisbona.
<SPEAKER ID="526" NAME="Chris Davies" AFFILIATION="ALDE">
Il nostro rappresentante speciale, Tony Blair, ha dato l'impressione che Israele intenda allentare il blocco della striscia di Gaza. Eppure, questa mattina abbiamo saputo da John Ging, il direttore delle operazioni dell'UNRWA, che, in pratica, sebbene il cibo possa ora entrare in Israele, la gente non può permettersi di acquistarlo, poiché non sono consentite attività commerciali o di business che possano dare lavoro generando un reddito sufficiente.
<P>
Molti di noi hanno trovato ingannevole la politica di Israele. Il mese scorso, il Parlamento ha chiesto alla Commissione e al Consiglio di passare dalle parole alle azioni concrete. La Commissione ha il potere di esercitare pressioni su Israele per mezzo dell'Accordo di associazione. Quando assisteremo a delle azioni da parte della Commissione per garantire che si possa alleviare la situazione di Gaza?
<SPEAKER ID="527" NAME="Štefan Füle">
Membro della Commissione. - Per la verità, in ogni caso, non sono sicuro che l'Accordo di Associazione sia il contesto migliore in cui esercitare pressioni.
<P>
L'onorevole Davies è certamente al corrente della disponibilità di Israele a fare un salto nelle relazioni tra Stato di Israele e Unione europea - i cosiddetti Statuti avanzati - ma, anche in virtù delle ragioni citate dagli onorevoli parlamentari, tale desiderio non ha avuto un riscontro positivo da parte dell'Unione europea.
<P>
In questo momento preciso serve una soluzione politica alla chiusura di Gaza. La baronessa Ashton, Alto rappresentante e Vicepresidente della Commissione, è coinvolta quasi quotidianamente nella ricerca di una soluzione per questo problema specifico. Stavo per recarmi nella regione, ma abbiamo concordato che sarebbe preferibile prima individuare una soluzione politica per l'apertura della regione e poi fare in modo che la Commissione appuri il modo migliore per dare assistenza in questa zona, andando al di là degli aiuti umanitari.
<SPEAKER ID="528" NAME="Presidente">
Porgo le mie scuse alla baronessa Ludford, che ha ormai lasciato l'Aula. Avevo precedentemente detto che non saremmo giunti alla sua interrogazione, mentre, invece non è così, dato che gli interroganti del Commissario De Gucht non sono presenti in Aula.
<P>

<P>
Oggetto: Progressi democratici in Georgia and Azerbaigian
<P>
Come giudica la Commissione i chiari progressi in termini di democratizzazione e di diritti dell'uomo che hanno avuto luogo in Georgia (nel contesto delle ultime elezioni) e in Azerbaigian? Intende premiare quei paesi che hanno compiuto progressi in materia di rispetto delle norme europee?
<SPEAKER ID="530" NAME="Štefan Füle">
Membro della Commissione. - Il rispetto dei diritti umani e dei valori fondamentali e l'adesione agli standard democratici sono al centro della politica europea di Vicinato. La Commissione segue l'attuazione dei piani d'azione tra UE e Azerbaigian e Georgia sin dalla loro firma nel 2006. Tale monitoraggio viene registrato nella relazione annuale della Commissione, che viene pubblicata ogni anno in primavera.
<P>
Nel caso dell'Azerbaigian, la valutazione dell'anno scorso indica uno sviluppo non regolare in materia di democratizzazione e diritti umani. Abbiamo notato alcuni sviluppi positivi, ma continuiamo a essere preoccupati soprattutto per la libertà di espressione e per la libertà dei mezzi di comunicazione, valutazione condivisa dal Parlamento europeo nella sua risoluzione del 17 dicembre 2009.
<P>
Per quanto concerne la Georgia, nel 2009 questo paese ha compiuto degli ottimi progressi nell'attuazione del piano d'azione della politica europea di Vicinato, con particolare riferimento allo stato di diritto, alla riforma del sistema giudiziario, alla governance, e alla lotta alla corruzione. I diritti umani vengono discussi regolarmente in sede di Dialogo sui diritti umani tra Unione europea e Georgia, con due incontri già realizzati nel 2009. Il prossimo incontro si terrà Tbilisi proprio questa settimana al fine di valutare lo stato di avanzamento.
<P>
La Commissione segue gli sviluppi in entrambi i paesi, anche con riferimento agli impegni presi nell'ambito del Consiglio d'Europa e dell'OCSE. La Commissione continua, a vari livelli, a dar voce ai propri timori presso le amministrazioni di Azerbaijan e Georgia.
<P>
La Commissione valuta i progressi compiuti nella sua relazione annuale sull'attuazione dei piani d'azione concordati con i paesi partner. A partire dal prossimo anno, gli stanziamenti finanziari per i partner dello strumento europeo di vicinato e partenariato rifletteranno, in modo obiettivo e trasparente, il grado di condivisione effettivo dei valori soggiacenti alla politica europea di Vicinato nell'ambito della governance democratica e del rispetto dei diritti umani e delle libertà fondamentali.
<P>
Inoltre, il partenariato orientale, consente nuovi e ambiziosi accordi di associazione tra Unione europea e quei paesi partner che sono desiderosi e capaci di osservare gli impegni che ne conseguono, ivi compresi gli impegni a livello di governance.
<SPEAKER ID="531" NAME="Jacek Włosowicz" LANGUAGE="PL">
Commissario Füle, la ringrazio della sua risposta. Tuttavia, la domanda era: è possibile o è prevista una qualche forma di approvazione o incentivo nell'ambito dell'operato della Commissione, per attirare l'attenzione sul fatto che i paesi che concordano con quanto stabilito congiuntamente in questi settori e che vi si attengono possano contare su un premio particolare?
<SPEAKER ID="532" NAME="Štefan Füle">
Membro della Commissione. - Sono d'accordo con l'approccio che vede nella politica europea di Vicinato una riforma per le riforme. Quanto più i nostri partner si impegnano a favore delle riforme, tanto più la Commissione risulta attiva nel sostenerli al fine di garantire che le riforme siano adottate e attuate.
<P>
Se guardiamo ai paesi del Partenariato orientale, costatiamo il fatto che questa politica sta effettivamente funzionando. Disponiamo dello stesso insieme di strumenti - l'Accordo di associazione, l'Accordo di integrazione economica, nonché di una metodologia per affrontare le questioni relative alla mobilità e ai visti. Se guardiamo ai partecipanti del Partenariato orientale, vediamo una grande differenza nel loro atteggiamento verso le riforme e nell'atteggiamento della Commissione verso quegli stessi paesi. Potrei citare la Moldova quale esempio - un paese con il quale abbiamo avviato i negoziati sull'accordo di adesione, con il quale stiamo dialogando in materia di visti, e con cui, mi auguro, partiranno a breve i negoziati per l'Accordo di integrazione economica, che sappiamo essere un insieme di accordi approfonditi ed esaurienti sul libero scambio.
<P>

<P>
Oggetto: Violazione delle regole del commercio equo da parte degli importatori europei
<P>
Nel corso degli ultimi mesi vari scandali e cause giudiziarie hanno evidenziato la violazione da parte degli importatori e distributori europei delle regole più elementari del commercio equo (orari di lavoro, lavoro minorile, ore straordinarie ecc...), che pure certificano il contrario mediante pubblicità fraudolente e sedicenti etichette etiche.
<P>
Può la Commissione far sapere in che modo inserisce gli obblighi di rispetto delle norme sociali di minima dell'OIL negli accordi commerciali da essa negoziati per l'Unione europea? In che modo controlla essa il rispetto di tali obblighi e quali sanzioni adotta in caso di violazioni accertate, come nella recente causa LIDL, conclusasi con una condanna da parte di un tribunale tedesco?
<P>
Oggetto: Commercio equo
<P>
Il Parlamento europeo, il Consiglio e la Commissione europea hanno tutti riconosciuto che iniziative in materia di commercio equo e solidale contribuiscono allo sviluppo sostenibile e introducono una maggior equità nel commercio, il che rappresenta uno degli obiettivi del nuovo trattato sull'UE. Anche i cittadini europei hanno mostrato il loro sostegno ai prodotti equosolidali facendo registrare un enorme incremento nelle vendite, in particolare nello Stato membro dell'interrogante, il Regno Unito, dove sono aumentate del 12%. Inoltre centinaia di amministrazioni locali stanno diventando città equosolidali.
<P>
Il Commissario Mandelson ha assunto nel 2006 il coordinamento delle questioni relative al commercio equo e solidale nella DG Commercio. Intende la Commissione mantenere tale incarico? In che modo la Commissione intende garantire la coerenza di tutte le sue politiche per assicurare che le iniziative in materia di commercio equo possano contribuire a una maggiore equità nel commercio internazionale?
<SPEAKER ID="534" NAME="Karel De Gucht">
Membro della Commissione. - I progetti di commercio equo - ovvero, i cosiddetti progetti di garanzia di sostenibilità privata, per utilizzare il loro alquanto impegnativo nome originale - hanno un ruolo importante da svolgere nel promuovere lo sviluppo e nell'informare la scelta del consumatore. Uno dei loro maggiori vantaggi è dato dalla loro natura non governativa. Come espresso nella comunicazione della Commissione del 2009 in relazione a tali sistemi, il coinvolgimento dei governi dovrebbe essere limitato, in modo da non interferire con la natura dinamica del commercio equo e con il manifestarsi delle preferenze del consumatore.
<P>
Devo anche ammettere che vengono lasciati ampi margini per generare confusione nel consumatore. É per questo che la Commissione sostiene gli sforzi di enti quali la ISEAL Alliance, il Centro per il commercio internazionale e l'UNCTAD, al fine di ottenere una maggiore chiarezza in merito ai criteri per la sostenibilità utilizzati nei vari sistemi.
<P>
All'interno della Commissione, la responsabilità per i progetti di commercio equo-solidale è condivisa tra diversi Commissari, a seconda delle iniziative coinvolte. Pertanto, ad esempio, i servizi dei Commissari Tajani e Barnier, hanno assunto l'iniziativa nella predisposizione di una guida per una gestione degli appalti socialmente sostenibile. Quelli del Commissario Dalli si occupano di informazione ai consumatori dell'UE, e quelli del Commissario Piebalgs seguono i progetti nei paesi in via di sviluppo.
<P>
La Direzione Generale Commercio, attualmente svolge un ruolo di coordinamento per garantire che le iniziative politiche comunitarie siano coerenti e compatibili con la comunicazione del 2009, e sono disposto a mantenere tale ruolo di coordinamento in linea con gli impegni assunti dai miei predecessori.
<SPEAKER ID="535" NAME="Linda McAvan" AFFILIATION="S&amp;D">
(EN) Sono lieta di sentire che intende assumere il coordinamento. I suoi servizi le forniranno tutte le indicazioni necessarie in materia di commercio equo; mi chiedo, invece, quanto lei sia stato coinvolto nella questione degli appalti sociali da parte del Commissario Barnier. Abbiamo bisogno di un coordinamento, in quanto abbiamo scoperto alcune settimane fa che la formulazione di quel testo - che sarà disponibile a breve - avrebbe potuto danneggiare il commercio equo.
<P>
Fortunatamente il Commissario Barnier è intervenuto, ma credo che una mancanza di coerenza nel testo originario fosse evidente. Pertanto, nel vostro servizio, in qualità di gruppo di coordinamento, entrate in relazione con tutti i diversi servizi. Quanto crede che questo sistema possa funzionare in concreto?
<SPEAKER ID="536" NAME="Karel De Gucht">
Membro della Commissione. - La questione sarà affrontata congiuntamente dai diversi servizi, e faremo in modo da coordinarci assiduamente con gli altri Commissari coinvolti affinché, come risultato di questo coordinamento, si sviluppi una politica comunitaria impostata sulle basi della comunicazione del 2009. Se necessario, mi rivolgerò direttamente ai miei colleghi Commissari.
<SPEAKER ID="537" NAME="Presidente">
Grazie di essere stato così breve, signor Commissario.
<P>
Poiché l'autore non è presente, l'interrogazione n. 34 decade.
<P>

<P>
Oggetto: Progetto di accordo di libero scambio UE-Colombia
<P>
Può dire la Commissione se è del parere che l'accordo di libero scambio negoziato e siglato richiederà la ratifica dei parlamenti nazionali degli Stati membri dell'UE?
<P>
Oggetto: Accordo di libero scambio UE-Colombia
<P>
Successivamente alla firma dell'accordo di libero scambio UE - Colombia, avvenuta il mese scorso a Madrid, può la Commissione indicare quando si prevede che l'accordo verrà sottoposto all'approvazione del Parlamento? Può la Commissione confermare che una clausola sui diritti umani è stata concordata con la Colombia e comunicare se il testo di tale clausola è stato trasmesso al Parlamento?
<P>
La suddetta clausola sui diritti umani dovrebbe prevedere la sospensione dell'accordo in caso di violazioni dei diritti umani. Può pertanto la Commissione fornire i dettagli della procedura di sospensione dell'accordo, vale a dire indicare se essa prende da sola l'iniziativa di proporre la sospensione dell'accordo e se è necessaria una maggioranza qualificata o una decisione all'unanimità da parte del Consiglio per sostenere tale proposta? Inoltre, può la Commissione indicare qual è il ruolo che il Parlamento e terze parti interessate alla questione, come i sindacati, potranno svolgere in ogni eventuale proposta o decisione di sospendere l'accordo?
<P>
Potrebbe la Commissione confermare inoltre se sarà necessaria la ratifica dell'accordo da parte del parlamento nazionale e quale calendario e procedura si applicherebbero in questo caso?
<SPEAKER ID="539" NAME="Karel De Gucht">
Membro della Commissione. - Sarò molto breve, poiché si tratta di un argomento che potremmo invece discutere lungamente. Vorrei dire solo che i negoziati sull'accordo di libero scambio tra l'Unione europea e la Colombia e il Perù sono effettivamente stati conclusi in tempi recenti, ma non sono ancora stati formalmente siglati.
<P>
Il testo dell'accordo è attualmente sottoposto a un'analisi legale, in modo da garantire la coerenza e la corrispondenza dei due testi negoziati in lingua inglese e spagnola. Tale disamina dovrebbe concludersi in autunno di quest'anno e quando i testi definitivi saranno siglati dai negoziatori la Commissione li presenterà al Consiglio per la firma e la conclusione dell'accordo di libero scambio.
<P>
Tale accordo verrà formalmente presentato dal Consiglio al Parlamento europeo per ottenerne il consenso in seguito all'adozione della decisione del Consiglio a favore della sua firma. Nella fase attuale è difficile prevedere la data esatta in cui ciò avverrà, ma è probabile che si tratti della seconda metà del 2011.
<P>
Non è ancora chiaro se i parlamenti nazionali saranno invitati a ratificare tali accordi. La Commissione esaminerà la questione dell'eventuale necessità di una ratifica da parte degli Stati membri appena il testo definitivo dell'accordo di libero scambio sarà disponibile, tenendo conto della nuova distribuzione delle competenze tra Unione europea e Stati membri prevista dal trattato di Lisbona.
<P>
Sono in grado di confermare che l'accordo con la Colombia e il Perù comprende un'ampia clausola sui diritti umani. Poiché tale clausola costituisce un elemento essenziale delle nostre relazioni essa può, nel caso di una sua violazione, comportare la sospensione unilaterale delle preferenze commerciali in assenza di una consultazione preliminare. Tale sospensione avverrebbe con una decisione a maggioranza qualificata del Consiglio, sulla base di una proposta della Commissione o dell'Alto rappresentante dell'UE per gli affari esteri e la politica di sicurezza, ai sensi dell' articolo 218, paragrafo 9 del trattato sul funzionamento dell'Unione europea.
<P>
L'intero testo dell'accordo, compresa la clausola sui diritti umani, verrà trasmesso alla commissione Commercio internazionale, nel marzo di quest'anno, alla conclusione dei negoziati.
<SPEAKER ID="540" NAME="Richard Howitt" AFFILIATION="S&amp;D">
(EN) Grazie signor Commissario della sua risposta. Potrebbe riferirci se lei fosse al corrente dei documenti trapelati dei servizi segreti del governo colombiano DAS che dimostrano che esistevano attività di intelligence potenzialmente illegali in territorio europeo contro l'organizzazione umanitaria belga Broederlijk Delen, contro la Federazione internazionale per i diritti dell'uomo, Amnesty International di Madrid e altri validi organismi che si battono per i diritti umani, nonché contro la sottocommissione parlamentare per i diritti umani?
<P>
Concorda che si tratta di informazioni serie e pertinenti sulle quali indagare e che sono determinanti per le nostre intenzioni rispetto alla bozza di accordo di libero scambio con la Colombia?
<SPEAKER ID="541" NAME="David Martin" AFFILIATION="S&amp;D">
(EN) L'Alto rappresentante ha descritto i diritti umani come il filo d'argento che unirà tutte le nostre iniziative di politica esterna. La Commissione è in grado di riferirci la sua valutazione della probabile reazione della Colombia alla firma dell'accordo di libero scambio? Quale analisi ha effettuato per dimostrare, oppure per smentire, il fatto che ciò andrà a beneficio della situazione dei diritti umani invece di porvi degli ostacoli?
<P>
Ho udito le parole del signor Commissario a proposito della clausola di sospensione. Ne sono lieto, ma prima di siglare tale accordo, dobbiamo essere chiari sul fatto che un tale accordo farà progredire i diritti umani invece di farli retrocedere. Desidero sapere se sia stata fatta una qualche valutazione in tal senso.
<SPEAKER ID="542" NAME="Karel De Gucht">
Membro della Commissione. - Innanzitutto, in merito alle presunte attività di spionaggio da parte dei servizi segreti, siamo a conoscenza della questione e ne teniamo conto molto seriamente. La Commissione, tra l'altro, ha sollevato la questione presso il governo colombiano nel corso della visita del direttore del DAS alla Commissione nel marzo 2010, e per mezzo dei contatti tra la delegazione dell'UE a Bogotá e il DAS e altri dipartimenti governativi. Continueremo a seguire molto da vicino la questione.
<P>
Per quanto concerne l'interrogazione dell'onorevole Martin, abbiamo effettivamente fatto la valutazione a cui allude. Alla fin fine, si tratta di una valutazione politica. Lei sa quali siano i rimedi - sono quelli giusti. Tuttavia, sono d'accordo con lei sul fatto che prima di discutere dei rimedi, bisogna essere certi del fatto che la questione in sé, ovvero il fatto di giungere a un accordo di libero scambio, promuova effettivamente i diritti umani o, quanto meno, non costituisca un ostacolo per gli stessi. La nostra valutazione, e la mia personale valutazione politica, data la situazione complessiva della Colombia, è che concludere un accordo di libero scambio con questo paese andrà a beneficio dei diritti umani.
<SPEAKER ID="543" NAME="Presidente">
La ringrazio, signor Commissario. Grazie onorevoli colleghi per le vostre interrogazioni. La Presidenza del Parlamento europeo è del tutto imparziale e indipendente, ma auspico una vittoria dell'Olanda.
<P>
Le interrogazioni che non hanno ricevuto risposta per mancanza di tempo riceveranno una risposta per iscritto (Cfr. Allegato).
<P>
Con questo si conclude il Tempo delle interrogazioni.
<P>
(La seduta, sospesa alle 20.30, riprende alle 21.00)
