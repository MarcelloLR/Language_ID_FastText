<CHAPTER ID="016">
Tempo delle interrogazioni (Commissione) 
<SPEAKER ID="310" NAME="Presidente">
. - L'ordine del giorno reca il Tempo delle interrogazioni (B6-0462/2008).
<P>
Saranno prese in esame le interrogazioni rivolte alla Commissione.
<P>
Prima parte
<P>

<P>
Oggetto: Limiti del deficit di bilancio nella zona euro
<P>
In base alle regole del patto di stabilità e di crescita dell'Unione europea, i paesi della zona euro dovrebbero mantenere il deficit di bilancio entro il 3 per cento del PIL.
<P>
Può la Commissione fornire una valutazione aggiornata in merito al rispetto di tali regole?
<P>
Ritiene la Commissione che le attuali disposizioni finanziarie siano sufficientemente flessibili da consentire ai governi di reagire alle difficoltà economiche ma abbastanza rigorose da garantire la sostenibilità delle finanze pubbliche?
<P>
In quali circostanze, ammesso che ce ne siano, si può consentire ai paesi della zona euro di superare la soglia del 3 per cento di deficit?
<SPEAKER ID="312" NAME="Andris Piebalgs">
membro della Commissione. - (EN) L'oggetto della prima domanda è trattato diffusamente nella relazione della Commissione sulle finanze pubbliche nell'UEM del 2008. L'unica importante evoluzione di bilancio che il documento non cita è il recente avvio della procedura per eccesso di disavanzo nei confronti del Regno Unito.
<P>
Poiché, secondo le previsioni della Commissione, il disavanzo di bilancio del Regno Unito supererà il valore di riferimento del 3 per cento negli esercizi 2008-2009 e 2009-2010, ai sensi dell'articolo 104, paragrafo 6, del trattato, il Consiglio quest'anno ha deciso che nel Regno Unito effettivamente esiste una situazione di disavanzo eccessivo. Nella stessa occasione, ai sensi dell'articolo 104, paragrafo 7, del trattato, il Consiglio ha stabilito il termine di un anno per la correzione del disavanzo eccessivo.
<P>
Più in generale, in linea con il mandato conferitole dal trattato e dal patto di stabilità e di crescita, la Commissione tiene sotto costante controllo le evoluzioni economiche e di bilancio degli Stati membri ed è pronta ad attivare gli strumenti di sorveglianza di bilancio laddove necessario.
<P>
La risposta alla seconda domanda è affermativa, soprattutto in riferimento al braccio correttivo. Dopo la riforma del 2005 i disavanzi eccessivi sono stati corretti e, allo stato attuale, solo Ungheria e Regno Unito sono sottoposti a procedura di disavanzo eccessivo. Complessivamente, nel 2007 la zona euro ha registrato il disavanzo pubblico strutturale più contenuto dal 1973. Tuttavia, l'applicazione del braccio preventivo a volte non è stata uniforme. Per tale motivo, nella dichiarazione di Berlino dell'aprile 2007 i ministri delle Finanze dell'area euro si sono impegnati a raggiungere gli obiettivi di bilancio a medio termine entro e non oltre il 2010. In linea di principio l'impegno è stato riaffermato quest'anno. Al contempo la riforma del 2005 ha introdotto nel patto una logica economica tale da garantire, qualora necessario, una reazione flessibile a gravi perturbazioni, soprattutto grazie alla clausola di flessibilità rivista e all'integrazione delle passività implicite negli obiettivi a medio termine.
<P>
Il funzionamento del patto rivisto è ampiamente documentato nelle relazioni della Commissione sulle finanze pubbliche nell'UEM del 2006, 2007 e 2008 e nelle relative comunicazioni. Nella relazione di quest'anno viene anche presentata la metodologia proposta per l'integrazione delle passività implicite negli obiettivi a medio termine.
<P>
Per quanto attiene alla terza domanda, in base al patto di stabilità e di crescita riformato i disavanzi di bilancio degli Stati membri dell'UE possono superare il valore di riferimento del 3 per cento senza comportare l'esistenza di un disavanzo eccessivo solo in circostanze molto limitate. Nello specifico, i disavanzi devono sempre essere vicini alla soglia fissata e temporanei. Inoltre, il superamento del valore di riferimento deve essere eccezionale e/o includere un disavanzo registrato in condizioni di grave recessione economica, definita come crescita negativa o diminuzione cumulata della produzione.
<P>
Se il disavanzo si avvicina al valore di riferimento ed è temporaneo occorre prendere in considerazione molti altri fattori, ma in modo estremamente equilibrato. Tra i vari fattori importanti figurano, ad esempio, le spese per la ricerca e lo sviluppo che promuovono la crescita, pur escludendo a priori la deduzione diretta di qualsiasi voce di spesa dal disavanzo. Infine, deve comunque essere garantito un miglioramento minimo annuo del saldo di bilancio pari allo 0,5 per cento del PIL.
<SPEAKER ID="313" NAME="Mairead McGuinness" AFFILIATION="PPE-DE">
. - (EN) Mi prenderò del tempo per assimilare tutti i dettagli che ha fornito nella risposta. Lei ha citato, nello specifico, il Regno Unito. Ovviamente sono interessata alla situazione irlandese, e tra qualche settimana in Irlanda ci aspettiamo una stangata fiscale. Vorrei che facesse qualche commento, se possibile, sui colloqui avuti con il ministro irlandese riguardo al nostro disavanzo e, in effetti, sapere se supereremo il valore di riferimento e che impatto questo avrà dal punto di vista europeo.
<SPEAKER ID="314" NAME="Andris Piebalgs">
membro della Commissione. - (EN) Analizziamo sempre i fatti. I colloqui tra il mio collega, il commissario Almunia, e i colleghi irlandesi sono volti a ottenere maggiori informazioni, ma noi analizziamo i fatti e le cifre alla fine dell'anno. Ecco perché, purtroppo, non posso rispondere alla domanda, ma è più che comprensibile. Come ho detto oggi, sono in corso procedure per disavanzi eccessivi nei confronti di Regno Unito e Ungheria.
<SPEAKER ID="315" NAME="Richard Corbett" AFFILIATION="PSE">
. - (EN) La Commissione accetta che, a differenza del patto di stabilità, nel trattato il 3 per cento non sia considerato un limite, bensì un valore di riferimento? La relazione della Commissione su uno Stato membro che supera il valore di riferimento deve tenere conto - cito l'articolo 104, paragrafo 3, del trattato - "di tutti gli altri fattori significativi, compresa la posizione economica e di bilancio a medio termine dello Stato membro”.
<P>
Lei non ritiene che negli ultimi giorni e settimane le posizioni economiche degli Stati membri siano necessariamente cambiate, e che forse è utile concedere un maggiore margine di flessibilità?
<SPEAKER ID="316" NAME="Andris Piebalgs">
membro della Commissione. - (EN) Credo che quando diamo il via alle procedure abbiamo a disposizione un buon numero di informazioni. Il tre per cento è esattamente la soglia che abbiamo preso in considerazione. Se viene superata non iniziamo la procedura solo in circostanze molto eccezionali. In sostanza, il 3 per cento è il limite di riferimento, e credo che seguiremo le procedure che abbiamo sempre seguito. Non cambieremo i parametri, neppure nella situazione attuale.
<SPEAKER ID="317" NAME="Presidente">
. - Annuncio l'
<P>
Oggetto: Crisi dei mutui subprime e regolamentazione finanziaria
<P>
In primavera i mercati finanziari sono stati caratterizzati da persistenti problemi economici ed è stata esercitata una continua pressione sui mercati finanziari globali, anche a causa dell'aggravarsi della crisi dei subprime, e ora che sia Fannie Mae sia Freddy Mac ricevono capitali dallo Stato americano, il mercato dei subprime è stato scosso alla base. Nel mese di luglio l'interrogante si trovava a Washington dove ha incontrato diversi senatori secondo i quali il rimedio alla crisi dei subprime non è ancora stato trovato e il problema non sarà risolto prima del 2010.
<P>
Secondo la Commissione, per quanto tempo si protrarrà la crisi finanziaria? In che modo interpreta la Commissione il segnale lanciato ai mercati dal governo americano che ha deciso di salvare gli istituti in difficoltà, anche se solitamente non erano protetti dallo Stato, in primo luogo Bear Stearns, come è noto a tutti, e ora anche Fannie May e Freddy Mac?
<P>
In conclusione, qual è il parere della Commissione sugli aggiornamenti attuali e futuri riguardanti la normativa esistente, quali il processo Lamfalussy e la direttiva sui requisiti di capitale? Non ritiene che vi sia un rischio elevato che le modifiche attuali oltrepassino i limiti a tal punto da danneggiare la competitività del mercato finanziario europeo?
<SPEAKER ID="318" NAME="Andris Piebalgs">
membro della Commissione. - (EN) I mercati finanziari internazionali sono in subbuglio da circa un anno, ed è molto difficile prevedere quando finirà questa situazione vista l'interazione tra le perdite che si accumulano nel sistema finanziario e la congiuntura economica globale in costante peggioramento. L'attuale situazione dei mercati finanziari dimostra come il problema che sembrava inizialmente limitato a uno specifico segmento di mercato, ovvero agli Stati Uniti e ai mutui subprime, possa rapidamente colpire l'intero sistema finanziario internazionale.
<P>
Le perdite legate ai mutui americani subprime si sono diffuse attraverso mercati interconnessi e complessi prodotti finanziari, portando al dissesto di molti importanti mercati del credito. I problemi di funzionamento di questi ultimi hanno fatto sentire le ripercussioni più gravi nel settore bancario, dove sono state registrate perdite sostanziali e le carenze di liquidità hanno richiesto il sostegno delle banche centrali.
<P>
Ciononostante, in Europa e negli Stati Uniti alcuni istituti finanziari sono stati salvati dall'insolvenza dopo avere avuto gravi difficoltà di accesso alla liquidità. Questi interventi del settore pubblico hanno evidenziato il timore di rischi di stabilità finanziaria e, in generale, sono stati accolti in maniera positiva dai mercati finanziari.
<P>
Negli Stati Uniti, in seguito alla vendita fraudolenta dei mutui subprime in passato, la rinegoziazione dei contratti di mutuo continuerà fino a metà 2009. I problemi del mercato finanziario internazionale rimangono gravi - oggi avete già discusso di questi temi - sia per gli sviluppi del settore finanziario che per le implicazioni del contesto economico in via di peggioramento.
<P>
L'incertezza sull'effettiva portata e localizzazione delle perdite di credito continua a minare la fiducia degli investitori, mentre le perdite totali ad ora riferite dalle banche sono ben inferiori alle stime delle perdite complessive calcolate nell'intero sistema finanziario, basate su varie proiezioni delle future perdite sui mutui.
<P>
Le banche sono sempre più costrette a ricapitalizzare, spesso a costi elevati e in difficili condizioni di mercato. Inoltre, i problemi del settore bancario si manifestano sempre più con l'inasprimento delle condizioni di credito e una minore concessione dei prestiti bancari.
<P>
E' possibile che i maggiori costi finanziari intrinseci e l'accesso ridotto al credito si accompagnino ad altri fattori negativi nel quadro dell'economia globale, quali l'elevato prezzo del greggio e la crescente inflazione.
<P>
Con questi presupposti, la situazione economica dell'Unione europea e dell'area euro si è ulteriormente aggravata dopo le previsioni della Commissione di primavera 2008. Le prospettive economiche sono diverse negli Stati membri. Con il peggioramento delle condizioni economiche, i bilanci delle banche continueranno a essere sotto pressione.
<P>
Le fragili condizioni di mercato richiedono una vigilanza continua da parte delle autorità pubbliche, in particolare banche centrali, supervisori e ministri delle finanze, per monitorare gli sviluppi di mercato; non si può inoltre escludere la necessità di ricorrere a ulteriori interventi in caso di una crisi sistemica.
<P>
Più in generale, vengono promosse azioni concrete per rimediare alle debolezze dei mercati finanziari. In seguito alla discussione del Consiglio "economia e finanza” dell'ottobre 2007, è stata adottata una tabella di marcia per l'attuazione di misure normative.
<P>
Sebbene la tabella di marcia si applichi solo all'Unione europea, è in linea con iniziative analoghe a livello globale. Gli obiettivi che si propone sono migliorare la trasparenza, risolvere i problemi di valutazione, rafforzare la vigilanza prudenziale delle banche ed esaminare le problematiche strutturali di mercato analizzando i punti deboli del quadro normativo e formulando provvedimenti politici adeguati. La Commissione si sta adoperando per realizzare la tabella di marcia entro i termini previsti, tra cui iniziative concrete per migliorare la trasparenza a favore di investitori, mercati e autorità di regolamentazione, rivedere i requisiti patrimoniali delle banche e regolamentare le agenzie di rating del credito.
<P>
A tale proposito la Commissione ha ultimato la consultazione esterna sulle modifiche proposte alla direttiva sui requisiti patrimoniali e intende avanzare una proposta nei prossimi mesi.
<P>
Essa, inoltre, sta esaminando la normativa sulle agenzie di rating del credito e, in tale contesto, ha avviato una consultazione pubblica alla fine di luglio 2008.
<P>
Sono stati compiuti progressi anche nella collaborazione in materia di vigilanza tra i vari Stati dell'Unione europea con l'entrata in vigore di un nuovo protocollo d'intesa all'inizio di luglio 2008.
<P>
Più in generale, uno degli scopi della revisione del processo Lamfalussy è migliorare il nuovo sistema di vigilanza con cui la Commissione, ad esempio, intende rivedere le decisioni sul comitato di vigilanza dell'Unione europea.
<P>
Nell'ambito delle sue iniziative, la Commissione è perfettamente cosciente della dimensione globale della risposta richiesta e, in tal senso, stiamo coordinando i nostri interventi con i partner.
<SPEAKER ID="319" NAME="Olle Schmidt" AFFILIATION="ALDE">
. - (EN) A volte le domande non hanno più ragion d'essere e questa forse è un po' datata, devo ammetterlo, ma ringrazio la Commissione per avere risposto così onestamente. La mia raccomandazione, e il mio timore, è che si stia reagendo in maniera eccessiva e spero che la Commissione ne tenga conto. Sono d'accordo, dobbiamo agire e reagire, ma senza esagerare, perché occorre mantenere un approccio equilibrato. In caso contrario, e credo occorra tenerlo presente a lungo termine, potremmo compromettere la crescita in Europa. Sono quindi a favore di un approccio equilibrato, e confido che la Commissione garantirà l'applicazione di queste misure in maniera adeguata.
<SPEAKER ID="320" NAME="Andris Piebalgs">
membro della Commissione. - (EN) Credo che la Commissione sia veramente equilibrata. Abbiamo avuto un'ora di dibattito in cui molti deputati hanno invocato un intervento molto rapido, ma la Commissione sta veramente adottando un approccio equilibrato.
<SPEAKER ID="321" NAME="DanutBudreikait" AFFILIATION="ALDE">
(LT) Oggi si è tenuto un dibattito sulla crisi finanziaria mondiale e sul suo impatto sulla nostra economia. Un deputato ha citato il fatto che, nel suo paese, una banca ha già dichiarato bancarotta. Lei è a conoscenza di pericoli imminenti di fallimento delle banche nei nostri paesi, i paesi dell'Unione europea?
<SPEAKER ID="322" NAME="Paul Rübig" AFFILIATION="PPE-DE">
. - (DE) Vorrei avere ragguagli riguardo alla situazione attuale sul rapporto tra acquisti reali e operazioni finanziarie nel settore energetico. Propone la Commissione di indicare chiaramente nelle statistiche quali sono gli acquisti reali di energia e cosa viene semplicemente scambiato sui mercati finanziari, e prevede di adottare norme sulle vendite allo scoperto?
<SPEAKER ID="323" NAME="Andris Piebalgs">
membro della Commissione. - (EN) Il mio paese, la Lettonia, ha molte banche, e indubbiamente potevano verificarsi casi di insolvenza. Credo che il nostro sia un mercato piuttosto avanzato; tutto succede sotto la supervisione della banca centrale, e quanto meno non ci sono stati turbamenti di nessun genere sui mercati finanziari lettoni. Posso garantire, quindi, che il mercato finanziario lettone è molto stabile e non ha avuto perturbazioni. Tuttavia, è molto importante sottolineare il ruolo che deve svolgere la supervisione bancaria e quanto è importante che le banche commerciali rispettino tutte le condizioni imposte in tal senso.
<P>
Per quanto riguarda gli acquisti energetici, con il consenso dell'onorevole deputato risponderò per iscritto perché credo sia una domanda molto specifica e mi è difficile ora fornire una cifra precisa.
<SPEAKER ID="324" NAME="Presidente">
. - Annuncio l'
<P>
Oggetto: Sicurezza nei trasporti aerei
<P>
Il recente disastro aereo della Spanair a Madrid, che ha mietuto numerose vittime, e l'atterraggio di emergenza del Boeing 737 della Ryanair a Limoges, che ha causato 26 feriti, suscitano nuovamente interrogativi sulla sufficienza e sull'efficacia dell'attuazione dell'"arsenale” comunitario legislativo e di controllo nell'ambito della sicurezza dei trasporti aerei. Il regolamento (CE) n. 1899/2006/stabilisce espressamente che è fatto obbligo agli operatori aerei di attuare programmi di prevenzione degli incidenti e di sicurezza dei voli nonché i requisiti da rispettare per le operazioni di volo di qualsiasi aereo civile (certificazione, supervisione, manutenzione, strumenti ed equipaggiamenti, sicurezza, ecc.).
<P>
Può la Commissione dire se ritiene soddisfacenti e sufficienti tali disposizioni o se è convinta che sia necessario fissare un quadro di controllo più rigoroso per gli operatori aerei? Come valuta la Commissione l'attuazione sino ad oggi della direttiva 2003/42/CErelativa all'adozione di un sistema di segnalazioni di incidenti e di eventi gravi nell'ambito della sicurezza? Ritiene soddisfacente il rafforzamento sinora attuato dei meccanismi di controllo e dei sistemi di allerta rapida applicati alle compagnie la cui sicurezza è dubbia, e il rafforzamento delle ispezioni di conformità effettuate dall'Agenzia europea per la sicurezza aerea presso le autorità aeronautiche degli Stati membri nonché i dati comunicati per redarre la lista nera?
<SPEAKER ID="325" NAME="Andris Piebalgs">
membro della Commissione. - (EN) Riguardo all'applicazione delle norme comunitarie relative alle operazioni di volo degli aeromobili, la Commissione non è a conoscenza di punti deboli o stratagemmi adottati nei confronti della normativa in materia di sicurezza aerea che solo di recente, il 16 luglio 2008, è diventata applicabile nella Comunità. La serie di prescrizioni tecniche per le operazioni di volo degli aeromobili è in continuo mutamento e riflette l'evoluzione delle conoscenze scientifiche. Ciò è possibile grazie a un costante monitoraggio del lavoro degli operatori; pertanto, in questa fase, la Commissione non ritiene indispensabile adottare un quadro di controllo più rigoroso.
<P>
Con riferimento all'applicazione delle norme comunitarie relative alla segnalazione di taluni eventi, la Commissione è soddisfatta del fatto che tutti gli Stati membri si siano dotati di un sistema di segnalazione obbligatoria e raccolgano le informazioni all'interno di banche dati nazionali. Le norme prevedono un sistema di scambio d'informazioni e la loro diffusione. Lo scambio di informazioni non è ancora pienamente operativo poiché, in base al regolamento della Commissione, richiede un accordo sui singoli protocolli tra ogni Stato membro e la Commissione per l'aggiornamento del repertorio centrale. Commissione e Stati membri stanno lavorando attivamente su questo punto, ma in questa fase le informazioni sono già disponibili a livello nazionale.
<P>
La diffusione delle informazioni è correttamente attuata in base al regolamento della Commissione del 24 settembre 2007. L'applicazione della tutela della riservatezza delle informazioni è stata recepita dalle normative nazionali, ma solo il tempo ci permetterà di valutare l'efficienza di queste disposizioni che rappresentano il fondamento di un valido sistema di segnalazione dando la necessaria fiducia gli informatori.
<P>
Per quanto attiene al controllo degli operatori aerei caratterizzati da una situazione dubbia in fatto di sicurezza, la Commissione può garantire all'onorevole deputato che applica scrupolosamente le disposizioni delle norme comunitarie relative all'imposizione dei divieti operativi per i vettori aerei che non ottemperano ai requisiti in materia di sicurezza. Oggi, in Europa, il 54 per cento di tutte le ispezioni a terra degli aeromobili riguarda operatori europei. Ciò significa che la Commissione dedica pari attenzione alle prestazioni in termini di sicurezza sia negli operatori aerei europei che in quelli non europei. Grazie alla sua costante e stretta collaborazione, le autorità dell'aviazione civile degli Stati membri stanno intensificando la supervisione dei propri vettori. I risultati delle ispezioni a terra si sono rivelati uno strumento di prevenzione particolarmente utile per evitare ai vettori aerei di vedersi imporre restrizioni operative in territorio europeo.
<P>
In riferimento alle ispezioni in materia di standardizzazione effettuate dall'AESA presso le autorità nazionali dell'aviazione civile, la Commissione desidera rassicurare l'onorevole parlamentare che è grazie alla stretta collaborazione e alla fiducia reciproca tra le autorità civili degli Stati membri e l'AESA che l'agenzia e le autorità oggetto delle ispezioni stanno definendo e mettendo a punto soluzioni sostenibili. A conferma del buon rapporto di collaborazione, dopo l'adozione delle norme in materia nel 2006 l'agenzia è riuscita a raddoppiare il numero di ispezioni, e le misure di salvaguardia imposte a uno Stato membro alla fine dell'anno sono state revocate questa settimana.
<SPEAKER ID="326" NAME="Rodi Kratsa-Tsagaropoulou" AFFILIATION="PPE-DE">
(EL) Sono molto grata alla Commissione per la risposta data ma nutro qualche dubbio, signor Commissario. Gli incidenti aerei si verificano relativamente di rado se paragonati al numero di voli, ma sono comunque incidenti che causano molte vittime, fanno nascere dubbi nell'opinione pubblica e compromettono la fiducia nella politica e nelle ispezioni da noi effettuate.
<P>
Da parte sua non ho visto proporre nessuna misura né affidare nuove missioni o responsabilità nell'organizzazione della sicurezza. La questione riguarda non solo gli operatori aerei, ma anche le agenzie civili responsabili delle ispezioni negli Stati membri. Riguarda anche la lista nera: su quali criteri si basa? La appoggerete? Non mi ha dato una risposta che tenga debito conto delle conseguenze di questi incidenti e dei problemi creati, al di là dei tragici effetti sulla vita umana.
<SPEAKER ID="327" NAME="Andris Piebalgs">
membro della Commissione. - (EN) Le posso garantire che in Europa il sistema di sicurezza è ai più alti livelli. Si vede molto chiaramente che è applicato, e siamo dotati di tutte le misure adeguate.
<P>
Purtroppo questo non impedisce il verificarsi di incidenti. Mi dispiace molto che siano rimaste uccise delle persone, ma ciò non è imputabile alla scarsa efficacia dei livelli di sicurezza nell'Unione europea.
<P>
Non appena sapremo che cosa ha causato l'incidente effettueremo le analisi, e se occorrerà rafforzare alcune misure lo faremo.
<P>
Oggi, però, posso garantirle che la sicurezza aerea europea è conforme alle norme più rigorose esistenti al mondo.
<SPEAKER ID="328" NAME="Jörg Leichtfried" AFFILIATION="PSE">
. - (DE) La situazione è la seguente. L'Agenzia europea per la sicurezza aerea (AESA) assume sempre più competenze per garantire un livello di sicurezza uniforme in Europa, e ciò è estremamente positivo. Questa è la seconda volta che si ampliano le sue competenze. Quello che non vediamo, però, è un aumento di bilancio per l'AESA, né l'individuazione di altre fonti di finanziamento. Ci sono due possibilità. La prima è non trattare tutte le agenzie sullo stesso piano. Non mi spingo ad affermare, come certi colleghi, che se alcune agenzie cessassero di funzionare nessuno se ne accorgerebbe. L'AESA è diversa: se non ha soldi, vengono messe a repentaglio vite umane.
<P>
La seconda possibilità è il finanziamento tramite terzi, il che significa incrementare il finanziamento dell'AESA con una specie di imposta applicata ai biglietti. La mia domanda è: quale di queste due possibilità preferirebbe?
<P>
Signora Presidente, se posso vorrei anche fare un breve commento che esula dall'ordine del giorno: appoggio pienamente quanto detto dal collega polacco riguardo allo svolgimento della seduta.
<SPEAKER ID="329" NAME="Andris Piebalgs">
membro della Commissione. - (EN) Personalmente credo che, per qualsiasi agenzia, il finanziamento diretto con i soldi dei contribuenti sia la soluzione migliore perché, basandosi esclusivamente sul reddito proprio, non si può mai garantire la puntuale erogazione del servizio pubblico. Penso quindi che la cosa migliore sia il finanziamento di un'agenzia tramite bilancio, ma se c'è la possibilità di raccogliere altri fondi deve comunque essere valutata. In ogni caso, ogni bilancio viene discusso secondo la procedura e normative severe imposte dalla legislazione europea.
<P>
Seconda parte
<SPEAKER ID="331" NAME="Presidente">
. - Annuncio l'
<P>
Oggetto: Funzionamento sicuro delle centrali nucleari per la produzione di energia
<P>
Oggi l'Unione europea deve far fronte a una serie di problemi per la copertura del suo fabbisogno energetico vieppiù crescente. Stante che le risorse di petrolio e il gas naturale, al pari delle fonti energetiche rinnovabili, coprono in parte il fabbisogno in questione, si affaccia prepotentemente alla ribalta la soluzione del ricorso all'energia nucleare. Al contempo i cittadini europei sono sempre più inquieti quanto al funzionamento sicuro degli impianti nucleari e alla corretta gestione delle scorie nucleari soprattutto a seguito dei recenti incidenti avvenuti in Francia e in Slovenia.
<P>
È lecito quindi che sorgano numerosi interrogativi su quanto sia sicuro il funzionamento degli impianti nucleari in tutti quanti gli Stati membri dell'UE, come pure sulla futura costruzione di nuove centrali nucleari in Turchia e in altri paesi balcanici e su quali garanzie vengono offerte per il loro funzionamento sicuro. Ha la Commissione elaborato uno studio sull'opportunità o meno di costruire nuove centrali nucleari? A quali conclusioni è arrivata? Ha infine calcolato quale sarà il grado di dipendenza dell'UE dall'energia nucleare nel prossimo futuro?
<SPEAKER ID="332" NAME="Andris Piebalgs">
membro della Commissione. - (EN) Attualmente il nucleare rappresenta il 30 per cento della produzione di energia elettrica dell'Unione europea e produce i due terzi dell'elettricità senza emissioni di carbonio. Nel 2030, il fabbisogno energetico dell'UE crescerà del 20 per cento e quello di energia elettrica del 38 per cento.
<P>
Pertanto, la percentuale di energia elettrica nel fabbisogno energetico complessivo passerà dal 20 al 23 cento. La capacità produttiva di elettricità aumenterà del 31 per cento ma, secondo le ipotesi di base di PRIMES studiate dalla Commissione, la quota di energia nucleare usata in tal senso diminuirà dal 30 al 20 per cento.
<P>
Inoltre, nel riesame della politica energetica dell'UE recentemente pubblicato, l'Agenzia internazionale per l'energia ha concluso che "la capacità nucleare dell'UE comincerà a diminuire da adesso, a meno che nel prossimo futuro non vengano realizzati consistenti investimenti per prolungare la durata di vita delle centrali e per sostituire gli impianti giunti al termine della loro vita operativa.”
<P>
E' di competenza dei singoli Stati membri decidere se affidarsi al nucleare per la produzione di energia elettrica e se promuovere nuovi progetti o continuare con la politica di abbandono del nucleare. Qualora gli Stati membri decidessero di investire in una nuova produzione di energia nucleare, la Commissione farà tutto il possibile per garantire che i nuovi progetti in materia soddisfino i requisiti più elevati di sicurezza e di non proliferazione stabiliti dal trattato Euratom.
<P>
La garanzia di un elevato livello di sicurezza e di controllo durante l'intero ciclo di vita di un impianto nucleare rappresenta un'altra priorità nell'allargamento dell'Unione europea e, in relazione ai paesi terzi, nello strumento per la cooperazione in materia di sicurezza nucleare.
<P>
La Commissione segue gli investimenti in corso nel settore nucleare sul territorio europeo. Nel 2007, essa ha adottato il programma indicativo nucleare che offre una panoramica della situazione del nucleare nell'Unione europea. Al momento, nel quadro del riesame strategico della politica energetica, la Commissione sta aggiornando questa comunicazione che dovrebbe essere disponibile entro la fine del 2008.
<P>
La Commissione ha altresì promosso due iniziative per approfondire il dibattito sul futuro del nucleare e stabilirne i requisiti per lo sviluppo. La prima si chiama "gruppo ad alto livello sulla sicurezza nucleare e la sicurezza della gestione dei residui” ed è volta a individuare i problemi relativi alla sicurezza nucleare da trattare in via prioritaria e a raccomandare azioni da avviare a livello europeo.
<P>
La seconda, il "forum europeo sull'energia nucleare”, vuole essere una piattaforma per un vasto e trasparente scambio di opinioni tra le parti in causa sulle possibilità e sui rischi legati all'energia nucleare.
<SPEAKER ID="333" NAME="Emmanouil Angelakas" AFFILIATION="PPE-DE">
(EL) Signora Presidente, signor Commissario, a quanto vedo dovremo aspettare fino alla fine dell'anno per vedere i risultati di questi studi e poter giungere a conclusioni migliori.
<P>
Volevo sentire il commento del commissario su informazioni note sin dallo scorso anno: la Russia sta costruendo una centrale nucleare galleggiante, che sarà ultimata nel 2010 e inviata in una regione periferica del paese. Si prevede di costruirne altre sei da distribuire a paesi che ne facciano richiesta o hanno già espresso un interesse in tal senso.
<P>
In termini di sicurezza, qual è il suo commento al riguardo?
<SPEAKER ID="334" NAME="Andris Piebalgs">
membro della Commissione. - (EN) Anche la Russia fa parte dell'Agenzia internazionale per l'energia atomica, e la tecnologia nucleare russa è in linea con le norme internazionali. Quindi, se un paese vuole dotarsene, esistono norme internazionali cui la Russia si attiene.
<P>
L'Unione europea potrebbe utilizzare la tecnologia russa del settore, a condizione che la Commissione esprima un parere positivo al riguardo. A livello di norme, la tecnologia russa compete con altri fornitori di tecnologie.
<P>
Quindi, non significa che è meno sicura solo perché è russa.
<SPEAKER ID="335" NAME="Justas Vincas Paleckis" AFFILIATION="PSE">
. - (EN) Signor Commissario, vorrei chiederle nuovamente informazioni riguardo alla nostra famosa centrale atomica di Ignalina.
<P>
Di recente il nostro primo ministro ha incontrato il presidente della Commissione europea Barroso, e nei nostri documenti sembra che la vicenda assuma toni diversi: c'è la possibilità che venga prorogato il funzionamento dell'impianto.
<P>
Qual è la sua opinione al riguardo, e cosa raccomanderebbe al governo lituano in questa situazione?
<SPEAKER ID="336" NAME="Zita Pleštinská" AFFILIATION="PPE-DE">
. - (SK) Le centrali e gli impianti nucleari sono tra le strutture più attentamente monitorate a livello di sicurezza.
<P>
La prospettiva di ricorrere all'ingegneria nucleare in Slovacchia, le attività che richiedono la costruzione del terzo e del quarto reattore di Mochovce, e l'impegno della Repubblica slovacca di spegnere i reattori di Jaslovské Bohunice nel 2006 e 2008 sono compiti difficili per la Slovacchia.
<P>
Signor Commissario, perché la Commissione si mostra politicamente prudente nella costruzione della centrale nucleare di Mochovce? La Commissione nutre veramente delle riserve sulla sua sicurezza?
<SPEAKER ID="337" NAME="Andris Piebalgs">
membro della Commissione. - (EN) Inizierò da Ignalina perché molte volte mi sono espresso su questa questione.
<P>
Durante i negoziati di adesione la Lituania e le parti negoziali, ovvero gli altri Stati membri, hanno convenuto che per motivi di sicurezza avrebbe dovuto essere chiusa entro la fine del 2009. Questo trattato è di diritto primario ed è ratificato da tutti gli Stati membri. La Commissione non rientra in questo processo. La Commissione è il custode del trattato e il suo ruolo è verificare il rispetto delle leggi.
<P>
Pertanto non posso comunicare nessun cambiamento di posizione, perché la posizione della Commissione è decisa dal trattato. Cosa si può fare? Credo che il trattato preveda anche disposizioni generali a sostegno dei cambiamenti della Lituania nel settore energetico: si tratta, se non mi sbaglio, di un intero pacchetto di 1,3 miliardi di euro da destinare a settori che potrebbero potenziare l'approvvigionamento energetico del paese mediante il rafforzamento dell'interoperabilità, l'investimento in misure di efficienza energetica e il finanziamento di fonti alternative. Questa è dunque la via da seguire perché, a mio avviso, il trattato non può in alcun modo essere modificato, in quanto solo una conferenza intergovernativa e una ratifica possono cambiare un diritto primario dell'Unione europea.
<P>
Per quanto riguarda Mochovce, la Commissione ritiene che la questione sia esattamente uguale a quella di Ignalina: l'approccio non è diverso. Per Mochovce però abbiamo analizzato la situazione e, al giorno d'oggi, esistono requisiti specifici per le nuove sfide che siamo chiamati ad affrontare. Abbiamo visto che non esistono solo problemi legati alla sicurezza in generale, ma anche alla sicurezza dell'impianto, ad esempio nel caso in cui si utilizzi un velivolo per colpire le centrali nucleari. La tecnologia proposta per i nuovi reattori non ne ha tenuto sufficientemente conto. Per tale motivo abbiamo chiesto all'operatore di adottare, insieme all'autorità di controllo nucleare slovacca, ulteriori misure per garantire che una centrale nucleare non subisca danni permanenti anche qualora venisse colpita in tal modo.
<SPEAKER ID="338" NAME="Presidente">
. - Annuncio l'
<P>
Oggetto: Investimenti nelle priorità della prima generazione a favore della seconda generazione
<P>
Il progetto di relazione Claude Turmes (2008/0016/COD) sulla proposta di direttiva concernente la promozione dell'uso dell'energia proveniente da fonti rinnovabili, che sta attualmente percorrendo il suo iter attraverso le commissioni parlamentari, riesamina l'obiettivo vincolante del Consiglio e della Commissione in materia di uso di biocarburanti ed energie rinnovabili nei trasporti in quanto la ricerca e lo sviluppo di seconda generazione non hanno realizzato progressi decisivi.
<P>
Non è comunque il caso di definire una chiara politica regolamentare per gli investitori nei biocarburanti di prima generazione? Per quale motivo? Si tratta esattamente degli stessi investitori che per la ricerca e lo sviluppo di seconda e terza generazione costruiranno impianti che possono facilmente essere convertiti in base alle esigenze della tecnologia di seconda e terza generazione. Non possono permettersi di non investire in R&S per gli impianti di prossima generazione in quanto altrimenti le loro strutture diverrebbero obsolete.
<SPEAKER ID="339" NAME="Andris Piebalgs">
membro della Commissione. - (EN) La Commissione concorda con il parere espresso dall'onorevole deputato sulla necessità di definire una chiara politica regolamentare per gli investitori nei biocarburanti di prima generazione allo scopo di arrivare a quelli di seconda generazione.
<P>
La Commissione considera i biocarburanti di prima generazione un passaggio obbligato per giungere ai biocarburanti di seconda generazione usando i materiali ligno-cellulosici come materie prime.
<P>
Senza una buona base produttiva interna per i biocarburanti di prima generazione, i prodotti efficienti e innovativi avranno difficoltà a penetrare sul mercato. Detto questo, una chiara politica regolamentare è di fondamentale importanza non solo per promuovere la crescita nell'industria dei biocarburanti, ma anche per evitare impatti negativi sull'ambiente. Lo sviluppo dei biocarburanti, inoltre, non deve avere conseguenze negative sulla sicurezza alimentare, né influenzare i prezzi dei generi alimentari.
<P>
Al tempo stesso, non si deve dubitare che la Commissione voglia accelerare lo sviluppo dei biocarburanti di seconda generazione.
<P>
La direttiva proposta sulla promozione dell'uso dell'energia da fonti rinnovabili specifica chiaramente che, nel calcolo per verificare il rispetto degli obblighi nazionali in materia di biocarburanti, il contributo dei biocarburanti prodotti a partire da rifiuti, da residui e da materie cellulosiche di origine non alimentare è considerato equivalente al doppio di quello di altri biocarburanti.
<P>
Oltre a questo, gli Stati membri sono tenuti a spiegare come hanno strutturato i loro regimi di sostegno a favore dei biocarburanti di seconda generazione.
<P>
L'Unione europea, inoltre, sostiene ampiamente le ricerche in corso per lo sviluppo di tecniche produttive di seconda generazione. Le attività condotte nell'ambito del settimo programma quadro di ricerca dell'UE si concentrano maggiormente sui biocarburanti di seconda generazione e, in particolare, sui processi BTL (biomass to liquids).
<P>
La ricerca deve quindi prevedere studi pilota a livello tecnico ed economico per garantire un rapporto costi-benefici che non sia solo economicamente vantaggioso, ma consenta anche di raggiungere gli obiettivi comunitari di limitare i cambiamenti climatici e assicurare prezzi dei generi alimentari accessibili a tutti i cittadini del pianeta.
<P>
La politica e la proposta della Commissione, quindi, rispondevano effettivamente all'esigenza di sviluppare biocarburanti di seconda generazione utilizzando anche, se necessario, quelli di prima generazione, ma in maniera sostenibile.
<SPEAKER ID="340" NAME="Liam Aylward" AFFILIATION="UEN">
. - (EN) Signor Commissario, posso chiederle perché crede che l'Unione europea non dia sufficienti informazioni sui vantaggi di avere obiettivi forti e coerenti in materia di biocarburanti, soprattutto in un mondo in cui l'offerta è più limitata? Vorrei farle questa domanda in relazione al biodiesel, che può dare un contributo significativo nel migliorare la sicurezza dell'approvvigionamento energetico europeo. Il biodiesel può essere prodotto secondo principi di sostenibilità senza compromettere la disponibilità alimentare da lei citata, ed è l'unica energia rinnovabile in cui l'Europa detiene un'ampia e forte leadership.
<SPEAKER ID="341" NAME="Andris Piebalgs">
membro della Commissione. - (EN) La proposta della Commissione non scoraggia lo sviluppo dell'industria del biodiesel e il suo utilizzo nel settore dei trasporti, soprattutto perché il settore della raffinazione soffre particolarmente della non produzione di diesel nell'Unione europea. Quindi non la stiamo scoraggiando ma credo che, senza chiare condizioni in materia di sostenibilità, il danno causato dal fallimento di un progetto si ripercuoterà sull'intero settore. L'attenzione posta sui biocarburanti è così forte ora che non possiamo permetterci di avere progetti sbagliati, perché questo comporterebbe la fine per l'intero settore.
<P>
Vi spiego perché sono tanto interessato alla politica dei biocarburanti. Nell'ambito dei trasporti abbiamo automobili più efficienti, e in quest'aula ci sono stati dibattiti molto accessi sulle automobili. Inoltre assistiamo a un cambiamento nelle modalità di trasporto, ma in molti casi le persone preferiscono ancora usare l'automobile. Infine si iniziano a usare i carburanti alternativi, uno dei quali è il biocarburante. Bisogna ricordare, però, che viene prodotto su terreni che potrebbero produrre anche generi alimentari: ecco perché ritengo che pur essendo una misura positiva - e indubbiamente lo è - debbano essere adottate tutte le precauzioni necessarie.
<SPEAKER ID="342" NAME="Teresa Riera Madurell" AFFILIATION="PSE">
(ES) Signor Commissario, in relazione ai biocarburanti realtà e finzione spesso si mescolano confondendo facilmente la popolazione e causando danni alla ricerca, all'innovazione e agli investimenti industriali in questo settore.
<P>
La Commissione ha considerato l'ipotesi di lanciare una campagna informativa a livello europeo, rigorosa e obiettiva, che possa chiarire la situazione?
<SPEAKER ID="343" NAME="Avril Doyle" AFFILIATION="PPE-DE">
(EN) In effetti avrebbe potuto dare un'unica risposta alle due domande, ma credo che il messaggio subliminale nella domanda del collega irlandese sia, se ho ben capito, che vorrebbe si facessero investimenti di prima generazione, o che la legislazione fosse a loro favore, o quanto meno che non dovremmo scusarci se la legislazione promuove gli investimenti di prima generazione, poiché conducono alla seconda e alla terza generazione.
<P>
Pongo la domanda in maniera leggermente diversa, e tramite la presidente le chiedo, signor Commissario: la normativa in questo settore non dovrebbe, in linea di principio, essere totalmente slegata dalla tecnologia?
<SPEAKER ID="344" NAME="Andris Piebalgs">
membro della Commissione. - (EN) E' meglio che inizi con il secondo punto. Credo che, dopo il dibattito sul petrolio, dobbiamo essere coscienti che potremmo trovarci di fronte a una situazione analoga con una crescita imprevista della domanda in altri settori, e i generi alimentari sono una vera necessità di base per l'uomo. Quindi abbiamo bisogno di tecnologie che diano maggiori opportunità. Maggiori opportunità sicuramente sono offerte dall'utilizzo di cose che normalmente vengono buttate. Per questo motivo, quindi, ritengo sia assolutamente necessario promuovere la seconda generazione. Aggiungo che forse neppure questo è sufficiente, perché in questo caso non corriamo rischi. Abbiamo bisogno di nuove tecnologie. Non si tratta solo di volere sostituire il petrolio con i biocarburanti, ma di avere le tecnologie che eliminino questo tipo di concorrenza, o la limitino. Ecco perché - anche se in teoria tutte le tecnologie dovrebbero essere sullo stesso piano - credo comunque che la seconda generazione meriti un'attenzione particolare.
<P>
Per quanto riguarda l'informazione, credo che questo rientri in un settore più ampio dell'informazione. Esistono programmi educativi, perché qui non si parla di educazione ai biocarburanti ma alla sostenibilità e all'efficienza energetica; si tratta di adottare un atteggiamento totalmente diverso nei confronti dell'ambiente e sapere che qualsiasi cosa si usi ha una sua provenienza che causa sempre qualche danno. Qualche volta, parlando di biocarburanti, ci dimentichiamo che si produce anche il petrolio, talvolta con sabbia bituminosa. Recentemente sono state pubblicate foto sui luoghi in cui viene prodotto: non si tratta di un'azienda agricola e anche questa è una vera sfida. Penso quindi che ognuno di noi, quando utilizza energia, dovrebbe cercare di farlo il più efficientemente possibile e usare energia più verde, anche se costa un po' di più.
<SPEAKER ID="345" NAME="Presidente">
. - Annuncio l'
<P>
Oggetto: Biocarburanti
<P>
Nel quadro della definizione degli obiettivi per i biocarburanti, la priorità non dovrebbe essere attribuita al biodiesel, anziché al bioetanolo?
<SPEAKER ID="346" NAME="Andris Piebalgs">
membro della Commissione. - (EN) La Commissione riconosce che nell'Unione europea c'è una maggiore richiesta di biodiesel che di bioetanolo per sostituire il diesel, che potrebbe ridurre il consumo di benzina.
<P>
In questo contesto si può prevedere che, nei prossimi anni, il consumo di biodiesel sul territorio europeo rimarrà più elevato di quello di bioetanolo. Tuttavia, la Commissione ritiene non sia indispensabile avere obiettivi specifici dal punto di vista tecnologico in quanto sia il biodiesel sia il bioetanolo possono svolgere un ruolo importante nel ridurre la dipendenza petrolifera del settore europeo dei trasporti.
<P>
Detto questo, è la seconda generazione che promuove separatamente il biodiesel o il bioetanolo, ma comunque la domanda nel mercato europeo è sicuramente più alta per il diesel. Non credo che dovremmo fare distinzioni tra etanolo e diesel, ma che dovremmo incoraggiare la seconda generazione, non la prima.
<SPEAKER ID="347" NAME="Avril Doyle" AFFILIATION="PPE-DE">
. - (EN) Può fare un commento ed esprimere un parere sulla questione riguardante la sostenibilità del ciclo di vita dei biocarburanti, o dei carburanti da trasporto in generale, nella relazione Turmes? In altre parole, sulle riduzioni complessive di CO2 dall'inizio alla fine includendo la produzione della coltura, il metodo di produzione, il trasporto, la raffinazione e l'utilizzo. Qual è la sua posizione riguardo alla percentuale di riduzione di CO2? E' a favore del 40-45 per cento o del 35 per cento?
<SPEAKER ID="348" NAME="Andris Piebalgs">
membro della Commissione. - (EN) Personalmente rimarrei sul 35 per cento perché è importante che, se poniamo condizioni che vietano completamente i biocarburanti sul mercato e si rischia di esercitare troppo influenza, si passi al petrolio e si vada oltre, arrivando magari alla tecnologia liquida e del carbone.
<P>
Questo è peggio che mantenere la soglia del 35 per cento, che significherebbe chiaramente ridurre le emissioni di CO2.
<P>
Rimango quindi sul 35 per cento. Ora dipende dai negoziati con Parlamento e Consiglio. Se si deciderà una quota diversa me ne farò una ragione, ma credo che il 35 per cento sia abbastanza rigida perché nel Collegio, quando si è discusso della percentuale, avevamo comunque diverse opinioni e questa è già un compromesso tra le due soglie: quella che crede nei biocarburanti e quella che ne ha paura. Il 35 per cento è stato in realtà un compromesso.
<SPEAKER ID="349" NAME="Zita Pleštinská" AFFILIATION="PPE-DE">
. - (SK) Signora Presidente, oggi stiamo cercando possibili strade da percorrere nel campo delle fonti energetiche alternative. Insieme al collega, onorevole Rack, a luglio sono andata in Nuova Zelanda: ero attratta dall'uso dell'energia geotermica. La regione in cui vivo, Stará Ľubovňa in Slovacchia, ha fonti geotermiche simili ma il loro sviluppo richiede ingenti risorse finanziarie.
<P>
Qual è la posizione della Commissione riguardo all'uso delle fonti geotermiche nella produzione di energia?
<SPEAKER ID="350" NAME="Reinhard Rack" AFFILIATION="PPE-DE">
. - (DE) Vorrei sollevare un punto che non è ancora stato approfondito nel dibattito. I biocarburanti, il biodiesel e il bioetanolo hanno classificazioni e valori di efficienza diversi, anche per le emissioni di CO2. Un tema che non si è veramente discusso è l'effettivo consumo di energia nella produzione di questi carburanti. Il commissario potrebbe fare un commento al riguardo?
<SPEAKER ID="351" NAME="Andris Piebalgs">
membro della Commissione. - (EN) Siamo molto ottimisti sullo sviluppo dell'energia geotermica, e credo che il progetto di direttiva in fase di discussione e il pacchetto clima-energia agevoleranno il ricorso alle energie rinnovabili, inclusa quella geotermica.
<P>
Perché non si usa in questo momento? In parte perché non è sufficiente concentrarsi sulle energie rinnovabili. E' molto più semplice trasferire i costi dei combustibili fossili ai consumatori, perché per usare le energie rinnovabili, come quella geotermica, occorrono investimenti di capitale, per i quali occorre avere un contesto specifico favorevole e che si concentri su queste fonti energetiche. Sono quindi convinto che una fonte energetica rinnovabile come quella geotermica si svilupperà molto di più nell'Unione europea, e non solo per la produzione di energia: a Copenaghen, ad esempio, è usata per il riscaldamento urbano. Esistono diverse applicazioni di questa tecnologia, che crescerà sul territorio europeo.
<P>
Per quanto attiene al tenore energetico, è vero che i biocarburanti hanno basso tenore energetico e occorrono volumi più consistenti, e credo non vi siano dubbi sul fatto che sostituiremo il petrolio con i biocarburanti. Perlomeno qui guido una macchina alimentata a biocarburante, e l'unico svantaggio è che devo andare in una stazione di servizio molto più spesso, ma non mi pesa. Per questo dico che è diverso, ma non così diverso da farmi cambiare atteggiamento.
<P>
Questo sarà un problema con la macchina elettrica. Al momento è molto più lenta, perlomeno a questo stadio - sto parlando delle macchine da città. Forse c'è bisogno di una via di mezzo, perché se si viaggia su lunghe distanze i veicoli elettrici potrebbero non essere adeguati, ma per i veicoli alimentati a biocarburante non c'è problema.
<SPEAKER ID="352" NAME="Presidente">
. - L'interrogazione n. 41 è giudicata irricevibile e le interrogazioni dal n. 42 al n. 45 riceveranno risposta per iscritto. Poiché vertono sullo stesso argomento, annuncio congiuntamente:
<P>
l'
<P>
Oggetto: Politica di fissazione dei prezzi nel settore delle telecomunicazioni
<P>
A seguito dell'intervento regolatore della Commissione volto a disciplinare le tariffe relative ai costi delle chiamate di roaming, il commissario responsabile della Società dell'Informazione ha preannunciato la limitazione delle tariffe del roaming dei dati relativo ai servizi di telefonia mobile a partire dall'estate 2009 allo scopo principale di ridurre i divari esistenti nel settore dei servizi dei messaggi di testo (SMS).
<P>
Come risponde la Commissione alle richieste dell'industria di perseguire una politica "populista” e al tentativo di raffrenare il mercato attraverso tattiche di "fissazione dei prezzi” invece di creare i presupposti per una sana competizione nel settore delle telecomunicazioni? Come affronterà la dichiarata riluttanza dell'industria a conformarsi alla limitazione in questione? Ritiene che la politica di fissazione dei prezzi dovrebbe essere adottata anche in altri settori del mercato interno unico?
<P>
l'
<P>
Oggetto: Diminuzione dei prezzi degli SMS scambiati in un altro Stato membro (roaming)
<P>
Il Gruppo dei regolatori europei (GRE) che riunisce i 27 regolatori europei, da un anno chiede alla Commissione di porre un massimale ai prezzi degli SMS inviati e ricevuti in uno Stato membro diverso dallo Stato di origine. La Commissione aveva dato fino all'1 luglio 2008 agli operatori perché abbassassero i prezzi degli SMS e di Internet per i messaggi inviati e ricevuti in occasioni di spostamenti nella UE. Essi non hanno reagito e penalizzano pesantemente i consumatori.
<P>
Può far sapere la Commissione quali misure preveda di prendere per forzare gli operatori a diminuire i prezzi esorbitanti degli SMS e di Internet fatturati ai consumatori che si spostano nella UE e se prevede di prorogare oltre il 2010 la fissazione di un massimale dei prezzi delle comunicazioni mobili introdotto nel 2007?
<P>
l'
<P>
Oggetto: Regolamento europeo sul roaming
<P>
Può la Commissione indicare quali sono con esattezza i progressi finora raggiunti per quanto riguarda il regolamento europeo sul roaming? Ha avuto successo la riduzione volontaria delle tariffe di roaming per i messaggi di testo e per i servizi di trasmissione dati all'interno del settore della telefonia mobile?
<P>
e l'
<P>
Oggetto: Tariffe di roaming
<P>
Alla luce dell'impegno della Commissione di fissare norme sui massimali per le tariffe di roaming relative alla trasmissione transfrontaliera di messaggi e dati, può la Commissione indicare quali azioni ha intrapreso per garantire che i cittadini che abitano e viaggiano nelle zone di confine di un particolare Stato non incorrano in oneri causati dal roaming involontario?
<SPEAKER ID="354" NAME="Viviane Reding">
membro della Commissione. - (EN) Sapete che ieri la Commissione ha deciso in merito a una proposta sul secondo pacchetto roaming che, questa volta, verte sugli SMS e sul roaming dei dati. Il Parlamento ricorderà molto bene che questa analisi di mercato è stata condotta su richiesta dell'assemblea che, durante l'adozione del pacchetto roaming vocale a giugno dello scorso anno, ha chiesto nell'articolo 11 del regolamento che la Commissione tornasse sulla questione degli SMS e del roaming dei dati a tempo debito nel 2008. E' ciò che la Commissione ha fatto, e sapete che abbiamo proposto massimali di costo.
<P>
Questo mi porta alla questione della fissazione dei prezzi. No, noi non fissiamo i prezzi. Noi fissiamo massimali sotto i quali gli operatori hanno la flessibilità di competere e innovare con offerte di roaming inferiori alla tariffa massima prevista o con altri pacchetti che i clienti possono scegliere. La flessibilità è quindi garantita.
<P>
Per quanto riguarda gli SMS, i fatti rivelano che i prezzi sono stati più o meno statici lo scorso anno e rimangono a livelli che non possono essere giustificati dal costo soggiacente, e il mercato degli SMS presenta più o meno gli stessi problemi del mercato del roaming vocale.
<P>
A febbraio di quest'anno sono andata al congresso mondiale dell'associazione GSM a Barcellona e ho lanciato un monito agli operatori del settore. Ho parlato personalmente con i leader del settore comunicando loro che avevano tempo fino all'1 luglio per decidere da soli una riduzione dei prezzi. Come abbiamo visto, dallo scorso anno a quest'anno i prezzi per il roaming SMS non sono minimamente cambiati. La nostra proposta, quindi, è di porre un massimale di 11 centesimi per le tariffe al dettaglio e di 4 centesimi per le tariffe all'ingrosso.
<P>
Per quanto riguarda il roaming dati, abbiamo previsto misure per far fronte ai noti casi delle bollette esorbitanti, in cui i clienti che tornano da una o due settimane all'estero si trovano a pagare diverse migliaia di euro perché hanno usato il telefono cellulare per scaricare dati proprio come fanno a casa, dove lo scaricamento dati può costare dai 5 ai 15 centesimi a megabyte. All'estero può arrivare fino a 16 euro a megabyte, quindi potete immaginare le bollette che si possono ricevere se non si è informati.
<P>
Ecco perché abbiamo proposto diverse misure. La prima misura punta alla trasparenza per informare i cittadini che oltrepassano un confine sul costo del roaming dati. La seconda è una misura in base a cui il consumare può fissare, insieme all'operatore, un massimale oltre il quale non è più disposto a pagare e le comunicazioni vengono interrotte; la terza è legata al fatto che abbiamo constatato come l'intero problema sia dovuto a tariffe all'ingrosso eccessivamente gonfiate che gli operatori si impongono reciprocamente. Proponiamo quindi un massimale all'ingrosso di un euro a megabyte, sperando che in tal modo si possano poi definire prezzi normali da offrire al consumatore.
<SPEAKER ID="355" NAME="Georgios Papastamkos" AFFILIATION="PPE-DE">
(EL) Signora Presidente, prima di esporre la mia domanda complementare desidero congratularmi con il commissario Reding per la votazione odierna del Parlamento europeo a favore del pacchetto comunicazioni elettroniche. Questa è l'ennesima iniziativa che porta la sua impronta, signora Commissario, come la politica che ha fermamente promosso sulle tariffe di roaming.
<P>
Tuttavia, questa politica sul roaming non rischia forse di spingere le società europee di telefonia mobile ad applicare una pratica seguita nei paesi terzi, in base a cui i consumatori pagano non solo quando fanno telefonate, ma anche quando le ricevono?
<SPEAKER ID="356" NAME="Marian Harkin" AFFILIATION="ALDE">
. - (EN) Innanzi tutto desidero congratularmi con il commissario per il pacchetto roaming. Credo che sarà una buona notizia per molti utenti telefonici dell'Unione europea. La mia domanda nello specifico verte sulle tariffe di roaming involontario quando ci si trova vicino a un confine - personalmente ho molta esperienza in questo senso. Ho sentito ciò che ha detto sull'iniziativa in materia di trasparenza, e cioè che quando si attraversa un confine gli utenti verrebbero informati dei costi. Questo però non era riferito alle chiamate: vorrei chiedere se prevede iniziative in tal senso e, in caso contrario, se prenderebbe in considerazione l'iniziativa sulla trasparenza che ha appena citato nella risposta?
<SPEAKER ID="357" NAME="Viviane Reding">
membro della Commissione. - (EN) Signora Presidente, innanzi tutto ringrazio l'onorevole deputato per le congratulazioni che, però, vorrei rimettere al Parlamento poiché l'assemblea, in una situazione molto difficile con cinque direttive da discutere su temi molto complicati, ha fatto un ottimo lavoro. Posso non essere d'accordo al cento per cento su quello che il Parlamento ha votato, ma oggi l'assemblea ha messo in programma il mercato unico delle telecomunicazioni. Ora il Consiglio deve analizzare quanto proposto dal Parlamento e cercare di trovare il modo per concretizzare questo pacchetto sulle telecomunicazioni a favore dell'industria e dei consumatori.
<P>
Per quanto riguarda il roaming non c'è il rischio che, imponendo una diminuzione dei prezzi, gli operatori cerchino di aumentarli in altra maniera? Già l'anno scorso, quando abbiamo introdotto il pacchetto roaming vocale, abbiamo sentito che gli operatori sarebbero stati costretti ad aumentare il costo nazionale delle chiamate vocali, ma poi è successo esattamente il contrario. Cosa è successo quindi? Innanzi tutto i cittadini, invece di spegnere i telefoni quando sono all'estero, adesso li usano. Il volume delle chiamate vocali è aumentato vertiginosamente del 34 per cento in un solo anno.
<P>
In secondo luogo, vista la concorrenza presente a livello nazionale, i prezzi nazionali non sono aumentati bensì diminuiti del 10-12 per cento. L'onorevole deputato ricorda le polemiche scoppiate a un certo punto per il metodo "bill and keep” (fattura e conserva). Spetta agli operatori decidere che tipo di sistema di fatturazione adottare. Il sistema europeo non si basa sull'uso del "bill and keep”: questo è il sistema americano. Ho appena visto che i prezzi negli Stati Uniti sono più bassi rispetto ai prezzi europei, e ho detto molto chiaramente agli operatori che loro dovrebbero scegliere il modello da utilizzare. Questo non spetta al commissario, perché sono loro a dover intrattenere i rapporti con i clienti. L'unica cosa che mi preme è che vi sia trasparenza, che i prezzi non oltrepassino limiti inaccettabili e che tutti i consumatori europei possano sentirsi a casa quando viaggiano in Europa e comunicano in Europa.
<P>
Per quanto attiene alla domanda sul roaming involontario sì, ne siamo coscienti. Venendo dal Lussemburgo potete immaginare quante lamentele ricevo dai consumatori su questo punto, perché alcuni lussemburghesi che vivono in zone di confine hanno un operatore in salotto, un altro in cucina e un terzo in camera, quindi sono perfettamente a conoscenza del problema. Per questo motivo abbiamo sollevato la questione con i regolatori nazionali e stiamo monitorando la cosa insieme al Gruppo dei regolatori europei. Continueremo a farlo anche con i regolatori nazionali. Abbiamo inoltre potenziato le iniziative in materia di trasparenza sui dati e sugli SMS nel pacchetto che è ora all'esame del Parlamento europeo. Vi sono già stati sviluppi positivi nel roaming involontario, ad esempio in Irlanda, dove si è fatto un buon lavoro da entrambe le parti del confine. Credo che questo sia un fattore positivo, e credo che anche gli operatori dovrebbero essere molto coscienti del problema del roaming involontario. Anche se è solo una piccolissima percentuale della popolazione a esserne colpita, è responsabilità degli operatori cercare di risolverlo.
<SPEAKER ID="358" NAME="Paul Rübig" AFFILIATION="PPE-DE">
. - (DE) Anch'io desidero congratularmi per il risultato della votazione odierna. Vorrei sapere se prevede di definire un programma di lavoro per il BERT con obiettivi stabiliti e un calendario concordato per progredire chiaramente anche nella cooperazione interstatale. Dopo tutto di recente abbiamo letto su New Europe, la fonte di notizie dell'Europa, che il roaming sarebbe costato ai consumatori europei 30 miliardi di euro.
<P>
La ringrazio per avere affrontato la questione del roaming con spirito propositivo. A suo avviso, è anche necessario definire un programma d'azione affinché gli Stati membri si facciano carico di alcune incombenze individuate dal Parlamento europeo? Occorre una nuova istituzione per farlo?
<SPEAKER ID="359" NAME="Reinhard Rack" AFFILIATION="PPE-DE">
. - (DE) Signora Commissario, come ha sentito è stata giustamente encomiata e i cittadini le esprimono il loro consenso perché le telecomunicazioni europee sono diventate meno costose, e probabilmente i prezzi diminuiranno ulteriormente in futuro.
<P>
In questo contesto, se posso, vorrei fare a lei una domanda che mi si pone spesso. Non sono certo che lei sia responsabile di questo settore quindi le chiedo, se necessario, di rimetterla a chi di dovere. Nel settore delle telecomunicazioni, la Commissione e il commissario possono garantire che la concorrenza si svolga in maniera efficace e che i servizi diminuiscano di prezzo mediante l'imposizione di massimali e di altre misure. Stando così le cose, perché non si può fare lo stesso quando si parla di petrolio e dei relativi prodotti? Perché abbiamo una situazione in cui i prezzi normalmente si spingono solo in una direzione, ovvero verso l'alto?
<SPEAKER ID="360" NAME="Viviane Reding">
membro della Commissione. - (DE) Signora Presidente, in realtà dovrebbe essere il commissario Piebalgs a rispondere a questa domanda, gliela trasmetterò. Un sistema di roaming per i prodotti petroliferi: non sarebbe male!
<P>
Per quanto riguarda il calendario di cui ha chiesto l'onorevole Rübig, ora ci stiamo occupando del secondo pacchetto roaming. Immagino che il Parlamento sarà molto rapido nel produrre un parere al riguardo, di modo che il pacchetto possa essere velocemente concluso prima della fine della Presidenza francese.
<P>
Ho inoltre parlato con la Presidenza francese del Consiglio questo pomeriggio. La Presidenza del Consiglio si occuperà della questione e farà in modo che il Consiglio produca il più rapidamente possibile un'analisi delle proposte della Commissione per far entrare in vigore le nuove disposizioni entro i termini previsti il 1o luglio 2009. Questo è quello che i cittadini - i consumatori - si aspettano dal Parlamento e dal Consiglio.
<SPEAKER ID="361" NAME="Brian Crowley" AFFILIATION="UEN">
. - (EN) Signora Presidente, voglio solo scusarmi per la mia assenza quando il commissario ha risposto alla mia interrogazione. Ero bloccato in un altro incontro. Sono molto spiacente.
<SPEAKER ID="362" NAME="Presidente">
. - Grazie onorevole Crowley, e grazie per non avere insistito di avere un'ulteriore risposta.
<P>

<P>
Oggetto: Interruzione delle trasmissioni dell'emittente televisiva cinese NTDTV
<P>
Il 16 giugno 2008 le trasmissioni dell'emittente New Tang Dynasty Television (NTDTV) sono state improvvisamente interrotte dal gestore Eutelsat su tutto il territorio cinese, a motivo di una "anomalia nell'alimentazione elettrica” del satellite. Da allora Eutelsat non ha fornito alcuna spiegazione soddisfacente sulle cause dell'interruzione e NTDTV non sa se siano in atto dei tentativi intesi a risolvere tali problemi tecnici. NTDTV è la principale emittente televisiva indipendente in lingua cinese e l'unica che, fino al 16 giugno, poteva essere ricevuta senza censura in Cina. I suoi programmi sono trasmessi in cinese e in inglese. Già nel 2005 Eutelsat aveva tentato di non rinnovare il contratto di trasmissione con NTDTV per l'Asia, ma tale tentativo era stato evitato grazie a interventi a livello internazionale.
<P>
Quali misure intende adottare la Commissione per far sì che l'emittente televisiva indipendente NTDTV possa riprendere a trasmettere in Cina?
<SPEAKER ID="364" NAME="Viviane Reding">
membro della Commissione. - (EN) Rimango a disposizione dell'onorevole Crowley se dopo vuole parlare con me e ha una domanda complementare.
<P>
Per quanto riguarda l'interrogazione sull'interruzione delle trasmissioni dell'emittente televisiva cinese NTDTV, la Commissione era perfettamente a conoscenza del problema e ha pertanto chiesto a Eutelsat di chiarire la situazione.
<P>
Abbiamo ricevuto una lettera da Eutelsat in cui rispondeva che la perdita irreversibile di uno dei due pannelli solari V5 è stata confermata sia da Eutelsat sia dal produttore del satellite, Thales Space.
<P>
Per mantenere in funzione il satellite Eutelsat ha spento i quattro trasponditori che forniscono servizi televisivi digitali diretti via satellite tenendo in funzione gli altri 20 trasponditori usati per i servizi di telecomunicazione.
<P>
Poiché Eutelsat non gestisce altri satelliti che garantiscano la copertura dell'Asia, ha fornito ai propri clienti e al prestatore di servizi di NTDTV un elenco dei satelliti della concorrenza che forniscono una disponibilità e una copertura adeguate.
<P>
Eutelsat ha altresì sottolineato che i propri satelliti supportano emittenti di qualsiasi canale, cultura e opinione politica e si astiene dall'esprimere il minimo giudizio sulla loro posizione politica e ideologica. Eutelsat ha ribadito alla Commissione di non avere agito contro NTDTV per ordine del governo cinese o di chiunque altro. NTDTV, in effetti, viene ancora trasmessa su uno dei suoi satelliti europei.
<P>
Eutelsat ha infine fornito dettagli tecnici che dimostrano che, per ricevere NTDTV, erano necessarie antenne paraboliche piuttosto grandi: ciò rendeva abbastanza improbabile che gran parte della popolazione della Repubblica popolare cinese potesse ricevere il canale.
<SPEAKER ID="365" NAME="Paul Rübig" AFFILIATION="PPE-DE">
. - (DE) Può fornire una stima sui tempi necessari al ripristino delle trasmissioni e dell'erogazione del servizio? La mia seconda domanda è legata a questa: crede che saremo in grado di creare una "Europa senza frontiere” anche per la televisione, dove sarà possibile ricevere tutte le emittenti televisive nazionali in tutta Europa?
<SPEAKER ID="366" NAME="Viviane Reding">
membro della Commissione. - (EN) Con riferimento alla prima domanda, Eutelsat ci ha comunicato che il guasto è irreversibile e che non è possibile riprendere la trasmissione dei servizi televisivi. Si tratta quindi di una questione prettamente tecnica. Purtroppo la capacità di trasmissione è ridotta al 50 per cento, quindi anche l'energia sfruttabile è ridotta al 50 per cento. Si tratta di un problema tecnico che, purtroppo, non si può risolvere.
<P>
Vengo ora alla domanda più basilare dell'onorevole deputato riguardo alla possibilità di avere, un giorno, una "Europa senza frontiere” per la televisione. Non ci siamo ancora arrivati. Abbiamo la nostra direttiva televisione senza frontiere, che ora viene attuata mediante una direttiva sui servizi audiovisivi senza frontiere, con cui spero ardentemente che i servizi video on demand possano diffondersi in tutta Europa. Il sogno, ovviamente, è che un giorno non vi siano più confini e che i cittadini, ovunque si trovino, possano ricevere qualsiasi canale televisivo. Non ci siamo ancora arrivati perché la vendita dei diritti è ancora governata dai sistemi nazionali. Un giorno, l'Europa arriverà al punto in cui i diritti potranno essere venduti anche a livello europeo. Sono a favore di questo. Non posso imporlo ma ne sono a favore, e credo che progressivamente passeremo dalla vendita nazionale alla vendita europea dei diritti.
<SPEAKER ID="367" NAME="Presidente">
. - Chiedo scusa agli ultimi due interroganti per il commissario Reding, ma le interrogazioni nn. 51 e 52 riceveranno risposta per iscritto.
<P>

<P>
Oggetto: L'irlandese come lingua ufficiale di lavoro dell'Unione europea
<P>
Come intende la Commissione attuare la sua nuova strategia per il multilinguismo, con particolare riguardo al rafforzamento dell'irlandese come lingua ufficiale di lavoro dell'Unione europea?
<SPEAKER ID="369" NAME="Leonard Orban">
membro della Commissione. - (RO) La nuova strategia della Commissione europea sul multilinguismo intitolata "Il multilinguismo: una risorsa per l'Europa e un impegno comune” è stata adottata il 18 settembre 2008. Il tema principale della strategia è la diversità linguistica e il miglior modo per utilizzarla e svilupparla al fine di promuovere il dialogo interculturale, stimolare la competitività delle imprese europee e migliorare le competenze e le capacità dei cittadini europei nel trovare lavoro.
<P>
La strategia si concentra sulla promozione dell'apprendimento e dell'utilizzo delle lingue straniere negli Stati membri, e non sul regime linguistico interno delle istituzioni europee. Riaffermiamo il nostro impegno nello sviluppare la capacità dei cittadini di comunicare in due lingue diverse dalla loro lingua madre; al tempo stesso, sottolineiamo la necessità di mettere a disposizione dei cittadini una più ampia gamma di lingue da scegliere in base ai propri interessi. La Commissione si baserà sui programmi comunitari esistenti, in particolare il programma di apprendimento permanente, per sostenere gli Stati membri nella promozione delle lingue straniere grazie all'attuazione di questa strategia.
<P>
Con il regolamento n. 1 del Consiglio del 15 aprile 1958, modificato dall'articolo 1 (CE) del regolamento n. 920/2005 del Consiglio del 13 giugno 2005, l'irlandese è diventato una lingua ufficiale di lavoro delle istituzioni dell'Unione europea a partire dall'1 gennaio 2007. Tuttavia, gli articoli 2 e 3 del regolamento prevedono una parziale deroga, rinnovabile ogni 5 anni, riguardante l'uso dell'irlandese da parte delle istituzioni europee. In pratica la deroga prevede che, allo stato attuale, siano tradotti da e verso la lingua irlandese solo le proposte di regolamento nell'ambito della procedura di codecisione e alcuni documenti attinenti, oltre alla corrispondenza diretta al pubblico.
<P>
Pertanto, in conformità a tali disposizioni, la Commissione ha effettuato tutte le traduzioni in irlandese necessarie al processo legislativo, ed è riuscita a trasmetterle entro i termini previsti. Inoltre, sono state formulate risposte in irlandese a interpelli rivolti alla Commissione da cittadini o entità giuridiche. La Commissione ha altresì iniziato a pubblicare la versione irlandese delle sue principali pagine web, dando priorità ai contenuti che possono rivestire particolare interesse per le persone di lingua irlandese.
<P>
Per quanto riguarda l'interpretazione, la direzione generale Interpretazione è in grado di soddisfare tutte le richieste di interpretazione da e verso l'irlandese avanzate dal Consiglio, dalla Commissione e dalle commissioni, e farà il possibile per continuare a farlo in futuro dotandosi delle risorse necessarie.
<SPEAKER ID="370" NAME="Seán Ó Neachtain   -" AFFILIATION="UEN">
(GA) Signora Presidente, sono molto grato alla Commissione del sostegno dimostrato e dei progressi compiuti con la lingua irlandese. C'è un proverbio in irlandese che recita "la sua mancanza d'uso va a suo discapito”. Ho solo trenta secondi e non posso sprecare tempo. Un minuto è il tempo massimo che mi è normalmente concesso in Parlamento per esprimermi nella mia lingua.
<P>
Vorrei chiedere al commissario se la Commissione sarebbe lieta di vedere uno sviluppo della lingua irlandese, e se fosse possibile utilizzarla in maggiore misura qui in assemblea e nelle altre istituzioni, soprattutto all'interno delle commissioni, dove ci sarebbe più tempo per parlarla. Una lingua non sopravvive se parlata solo per alcuni secondi.
<SPEAKER ID="371" NAME="Leonard Orban">
membro della Commissione. - (RO) Se guardiamo le richieste rivolte alla Commissione europea, siamo lieti di constatare che non solo sono state soddisfatte, ma che ci si è spinti oltre. La Commissione europea ha fatto più del dovuto. Tuttavia sono necessari ulteriori sforzi congiunti per promuovere la lingua irlandese su più ampia scala. Questi sforzi devono essere portati avanti sia dalle istituzioni comunitarie sia dalle autorità irlandesi e dalla società irlandese in generale. Ad esempio abbiamo bisogno di più interpreti e traduttori di irlandese, ma è un obiettivo difficile da raggiungere se non vengono stanziate ingenti risorse a livello nazionale, ovvero in Irlanda.
<P>
Per tale motivo sto lavorando in stretta collaborazione con le autorità irlandesi per incoraggiare e stimolare chi vuole imparare e acquisire le competenze necessarie per lavorare in ambito linguistico presso le istituzioni comunitarie.
<P>
Vorrei inoltre sottolineare che collaboriamo strettamente con le autorità irlandesi nei vari sviluppi della lingua irlandese, non solo per gli aspetti istituzionali. Facciamo del nostro meglio per dare un contributo alla terminologia irlandese e, come ho detto, c'è una forte cooperazione in corso con tutte le parti interessate.
<SPEAKER ID="372" NAME="Presidente">
. - L'interrogazione n. 54 dell'onorevole Higgins è stata ritirata.
<P>

<P>
Oggetto: Multilinguismo delle istituzioni europee
<P>
La Commissione europea ha programmi di tirocinio che pubblicizza nelle sole lingue inglese, francese e tedesco. La Commissione europea pubblica i bandi EIDHR nelle sole lingue inglese, francese e spagnolo, chiedendo di ricevere solamente in queste lingue i progetti delle organizzazioni europee, indipendentemente dalla loro nazionalità. La Commissione europea registra il sito della propria campagna antidiscriminazione, come molti altri, nella sola lingua inglese, mostrando sulla pagina d'accesso loghi in questa sola lingua.
<P>
Che politiche intende mettere in pratica la Commissione affinché il multilinguismo, sempre difeso pubblicamente e sancito in modo formale in tutti i propri documenti, sia veramente attuato, a partire dalle proprie attività quotidiane?
<SPEAKER ID="374" NAME="Leonard Orban">
membro della Commissione. - (RO) Il programma di stage della Commissione europea è rivolto a laureati che non abbiano mai effettuato uno stage europeo e abbiano una buona conoscenza di almeno una delle lingue di lavoro della Commissione europea: inglese, francese o tedesco. Si tratta di una necessità di ordine pratico che consente allo stagista di partecipare alle attività svolte dai nostri servizi beneficiando appieno del tirocinio. Tutte le informazioni pratiche e le spiegazioni ai candidati sono disponibili solo in queste tre lingue. Le regole inerenti al programma di stage, invece, sono disponibili in tutte le lingue ufficiali dell'Unione in vigore dal giorno dell'adozione della decisione della Commissione.
<P>
Per svolgere la missione di cui all'articolo 177 del trattato, il numero di lingue ammissibili per le proposte dello strumento europeo per la democrazia e i diritti umani deve limitarsi alle lingue correntemente usate e capite nei rispettivi paesi terzi. Tuttavia, i documenti inviati dalle organizzazioni non governative a supporto delle richieste di aiuto esterno sono ora accettati in tutte le lingue ufficiali dell'Unione europea tramite PADOR, il sistema on line usato per le ONG.
<P>
Per quanto riguarda le azioni di sensibilizzazione e di coordinamento realizzate esclusivamente nell'Unione europea e rivolte solo ai cittadini europei, valuteremo le candidature presentate nella lingua o nelle lingue del rispettivo Stato membro. Infatti, sulla prima pagina della campagna on line contro la discriminazione compare un logo in inglese, che però fornisce l'accesso a pagine web in quasi tutte le lingue ufficiali dell'Unione europea.
<P>
In conformità al piano d'azione per una migliore comunicazione con i cittadini, nel 2006 la Commissione ha creato un servizio di traduzione in rete nell'ambito della direzione generale Traduzione, aumentando in tal modo la sua capacità di comunicare in più lingue. Ciononostante, vista la rapida evoluzione di internet e la necessità di garantire, in primis, traduzioni legali, in conformità al regolamento n. 1 la Commissione deve sempre cercare di garantire il giusto equilibrio tra fornire informazioni pertinenti e aggiornate agli interessati dell'Unione europea e garantire il carattere multilinguistico di tutti i siti web della Commissione.
<P>
Il principio generale che vige nell'uso delle lingue sulle pagine web è adattare la lingua di ogni sito ai destinatari. Pertanto, la Commissione assicura la traduzione nel maggior numero di lingue possibili di siti web o parti di un sito che rivestono interesse per tutti i cittadini, mentre i temi più tecnici, di interesse solo per gli specialisti, sono disponibili in un numero limitato di lingue o esclusivamente in lingua originale. Analogamente, le informazioni che si presume rimangano valide per lunghi periodi sono pubblicate in più lingue rispetto a quelle di carattere più provvisorio.
<P>
Gli obblighi della Commissione sanciti dal regolamento n. 1 prevedono la traduzione di tutti i regolamenti, le direttive, le proposte legislative e le comunicazioni ufficialmente approvate inviate dalla Commissione alle istituzioni in tutte le lingue ufficiali; le risposte alle lettere dei cittadini vengono invece fornite nella lingua del destinatario o dei destinatari. Oltre ad assolvere a questi compiti, e in conformità al principio di multilinguismo e multiculturalismo, la Commissione si impegna a fare tutto il possibile per garantire il trattamento paritario dei cittadini, delle culture e delle lingue.
<SPEAKER ID="375" NAME="Marco Cappato" AFFILIATION="ALDE">
. - Signora Presidente, onorevoli colleghi, innanzitutto io ritengo che la distinzione che lei ha portato e proposto tra quei documenti di carattere tecnico e documenti - se ho capito bene dall'interpretazione - invece di interesse pubblico, mi sembra una distinzione particolarmente pericolosa e scivolosa, perché proprio documenti di carattere tecnico possono essere, in realtà di grande interesse pubblico.
<P>
Il problema è semplice: i documenti che sono unicamente documenti di lavoro seguono un regime linguistico, ma tutti i documenti che sono potenzialmente rivolti al pubblico, anche se di carattere tecnico, questi devono cadere in un regime di assoluto plurilinguismo, nel senso di traduzione in tutte le lingue. In particolare, io trovo, assolutamente incomprensibile perché i bandi sui progetti di promozione della democrazia e dei diritti umani debbano essere accessibili soltanto nella lingua inglese, francese e spagnola. I siti devono essere oltre che multilingue, registrati in tutte le lingue e per concludere anche il bollettino interno d'informazione Commission en direct, anche quello non si comprende perché debba essere quasi esclusivamente in lingua inglese.
<SPEAKER ID="376" NAME="Leonard Orban">
membro della Commissione. - (RO) Come ho detto la Commissione europea è, da una parte, vincolata dagli obblighi giuridici in conformità al regolamento n. 1 del 1958, e non c'è alcun dubbio sul rispetto di questi obblighi; dall'altra vi sono alcune questioni, come quelle da lei citate, legate alle traduzioni pubblicate sui siti web della Commissione europea, dove la Commissione e le altre istituzioni comunitarie si trovano ad affrontare un grande dilemma.
<P>
Da una parte non è possibile fornire tutte le versioni multilingue di questi siti web; è semplicemente impossibile garantire un totale multilinguismo per tutti i documenti che compaiono sui siti web della Commissione, dati i limiti di questa istituzione in termini di risorse umane e finanziarie.
<P>
Dall'altra quello che stiamo facendo è aumentare il numero dei documenti che si possono tradurre nel maggior numero possibile di lingue ufficiali dell'UE senza pregiudicare i nostri obblighi giuridici e considerando i limiti delle risorse cui ho accennato. Abbiamo dato prova di flessibilità quando ci sono state avanzate varie richieste, e siamo pronti a dimostrare nuovamente la stessa flessibilità nei limiti delle nostre possibilità fisiche.
<SPEAKER ID="377" NAME="Presidente">
. - Mi dispiace di dovere deludere altri interroganti, ma vista l'ora temo che dovremo concludere.
<P>
Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).
<SPEAKER ID="379" NAME="Robert Evans" AFFILIATION="PSE">
. - (EN) Il mio è un richiamo indiretto al regolamento. Il commissario Orban e io ci conosciamo da tempo, quindi spero che accolga la mia osservazione con il giusto spirito. Una delle sue risposte in effetti è durata sei minuti e, poiché in futuro cercheremo di fare molte domande, mi chiedo se prossimamente forse non possa provare a rispondere in maniera un po' più mirata e succinta a vantaggio di tutti gli onorevoli colleghi.
<SPEAKER ID="380" NAME="Presidente">
. - Onorevole Evans, abbiamo discusso la questione con il vicepresidente Wallström. Sappiamo che la Commissione cerca di fornire risposte più complete possibili per soddisfare le nostre aspettative, ma questo ovviamente riduce il numero dei deputati in grado di partecipare. Grazie a tutti, sono sicura che riceverete risposte esaurienti per iscritto.
<P>
(La seduta, sospesa alle 19.15, riprende alle 21.00.)
