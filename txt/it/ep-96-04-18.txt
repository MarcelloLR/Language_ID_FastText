<CHAPTER ID=1>
Approvizione del processo verbale
<SPEAKER ID=1 NAME="Presidente">
Il Processo verbale della seduta di ieri è stato distribuito.
<P>
Vi sono osservazioni?

<SPEAKER ID=2 LANGUAGE="EN" NAME="Kellet-Bowman">
Signor Presidente, dal verbale di ieri risulta che mi sono astenuto sull'emendamento 22 alla relazione Oostlander. Era mia intenzione votare a favore dell'emendamento. È stata colpa mia e non un difetto della macchina. È possibile la rettifica, per cortesia?

<SPEAKER ID=3 NAME="Presidente">
Sarà fatta la rettifica.

<SPEAKER ID=4 LANGUAGE="EN" NAME="Wynn">
Signor Presidente, ieri sono riuscito a raggiungere l'Aula proprio mentre veniva approvato il verbale - avevo partecipato a un'altra riunione. Se fossi stato presente avrei fatto una rettifica. Il verbale di ieri dice che abbiamo approvato il verbale di martedì, ma in effetti il verbale di martedì era errato in quanto ometteva il riferimento alla mia presentazione della relazione di discarico per il bilancio generale e il FED. Il mio intervento è durato 13 minuti. Non sarò il miglior oratore del mondo ma 13 minuti sono parecchi da lasciare fuori. Sarei grato se si potesse correggere questo nel verbale di martedì.

<SPEAKER ID=5 NAME="Presidente">
Ne prendiamo nota.
<P>
(Il Parlamento approva il processo verbale)

<CHAPTER ID=2>
Cooperazione monetaria
<SPEAKER ID=6 NAME="Presidente">
L'ordine del giorno reca la discussione sulla relazione (A4-0053/96), presentata dall'onorevole Garriga Polledo, a nome della commissione per i problemi economici e monetari e la politica industriale, sul rafforzamento della cooperazione monetaria mondiale per una migliore regolamentazione dei mercati monetari e finanziari.

<SPEAKER ID=7 NAME="Garriga Polledo">
Signor Presidente, mi dispiace che il Commissario de Silguy sia assente; egli mi ha fatto gentilmente sapere che non avrebbe potuto venire e quindi do il benvenuto alla Commissaria Wulf-Mathies.
<P>
In secondo luogo, vorrei dire che credo di avere elaborato una relazione che raccoglie consenso. Ho accettato un notevole numero di emendamenti in sede di commissione parlamentare perché penso che la posizione del Parlamento europeo, su una questione tanto importante, dovrebbe fondarsi su una maggioranza significativa dell'Assemblea. Per quanto concerne l'aspetto concreto, signor Presidente, vorrei sottolineare che l'obiettivo principale della relazione è di fornire una risposta comune dell'Unione europea, volta al rafforzamento della cooperazione monetaria su scala globale e non tanto di introdurre proposte di regolamentazione dei mercati e per questa ragione non accetterò gli emendamenti del Gruppo Verde al Parlamento europeo.
<P>
Onorevoli colleghi, partiamo dal fatto evidente che la globalizzazione dell'economia e la crescita sorprendente dei mercati hanno diminuito l'efficacia delle politiche economiche tradizionali, debilitando anche l'autonomia dei governi nazionali al momento della fissazione dei loro obiettivi macroeconomici. Per esempio, nel 1995, il valore giornaliero delle transazioni sul mercato internazionale dei cambi ha superato la cifra di un miliardo e trecentomila milioni di dollari, il che significa più del doppio delle riserve dei paesi industrializzati. In dodici anni il valore giornaliero delle transazioni si è moltiplicato per venti.
<P>
Secondo la relazione questa forza dei mercati internazionali è buona e generalmente benefica per le economie nazionali e per l'insieme dei sistemi economici a condizione che vengano migliorati, perfezionati e rafforzati i meccanismi internazionali di cooperazione economica e monetaria.
<P>
Il mercato internazionale di capitali consente che paesi con scarsa capacità di risparmio interno possano accedere immediatamente al risparmio esterno, spesso a condizioni finanziarie eccezionalmente interessanti. Ciò consente di finanziare delle politiche di sviluppo economico che questi paesi non potrebbero altrimenti finanziare. In generale le condizioni che i mercati richiedono per l'assegnazione di questo risparmio esterno, sono precisamente le condizioni che figurano a lettere d'oro in qualsiasi manuale di politica economica e secondo le quali le economie nazionali debbono mantenere dei bassi tassi di inflazione e tenendo accuratamente sotto controllo i loro disavanzi pubblici.
<P>
Quando i governi nazionali abbandonano l'ortodossia, i mercati s'incaricano di procedere agli adeguamenti che i governi non hanno osato fare e di solito gli adeguamenti realizzati dai mercati rappresentano un costo sociale inaccettabile, e oltre a produrre una reazione sproporzionata, ciò aggrava la situazione economica del paese, basti ricordare il cosiddetto «effetto tequila», o la crisi del Sistema monetario europeo.
<P>
Accettando quindi che i mercati internazionali abbiano raggiunto una autonomia esistenziale molto superiore alla capacità dei governi di influire individualmente su detti mercati, l'alternativa che suggerisco oggi a questo Parlamento è di rafforzare la cooperazione internazionale, tramite il quadro istituzionale esistente, inserendo la promettente esperienza dell'Unione economica e monetaria. Chiediamo pertanto che l'attuale sistema monetario internazionale, basato sull'egemonia del dollaro, si evolva inglobando altre monete e includendo naturalmente il futuro euro al fine di minimizzare i rischi delle fluttuazioni del dollaro così da esprimere molto meglio la composizione dei flussi internazionali del commercio. Chiediamo inoltre ai governi di perseguire la stabilità dei tassi di cambio, sulla base di sane politiche monetarie e fiscali, che mantengano bassi i tassi di interesse, il tasso d'inflazione ed i livelli di disavanzo pubblico. Insistiamo espressamente che, nel Fondo monetario internazionale, vengano rafforzate le procedure di controllo multilaterale, la prevenzione delle crisi finanziarie e la completa trasmissione delle informazioni a tutti gli agenti che operano sul mercato. Chiediamo anche che l'imprescindibile collaborazione fra i governatori delle Banche centrali venga attuata tramite la Banca dei Regolamenti Internazionali.
<P>
In fondo, signor Presidente, questa relazione intende suggerire che l'esperienza dell'Unione europea nell'avanzare verso l'Unione economica e monetaria, grazie alla cooperazione economica e alla applicazione di criteri di convergenza, potrebbe servire da esempio a livello mondiale di come rafforzare la cooperazione monetaria per ottenere condizioni generali di crescita economica sostenuta, per creare occupazione e non essere fonte di inflazione.
<P>
Signor Presidente, concludo ringraziando i colleghi per i loro contributi e i loro emendamenti, in particolare gli onorevoli Randzio-Plath e Katiforis. Ricordo alla Commissaria Wulf-Mathies che questo Parlamento ha rivolto una richiesta formale alla Commissione affinché, alla fine della terza fase, venga elaborato un Libro bianco sul futuro ruolo dell'Unione economica e monetaria sullo scacchiere mondiale.

<SPEAKER ID=8 LANGUAGE="EN" NAME="Harrison">
Signor Presidente, questa relazione sul potenziamento della collaborazione mondiale in campo monetario allo scopo di assicurare una migliore regolamentazione dei mercati monetari e finanziari arriva al momento opportuno. Dopotutto, qui in Europa sappiamo fin troppo bene come un'attività svolta da una qualsiasi parte del mondo può avere un impatto profondo altrove, anche in Europa. Non mi riferisco soltanto al crollo della Barings Bank a Londra in seguito a operazioni sul mercato di Singapore ma anche alle conseguenze scaturite dall'abbassamento dei tassi d'interesse negli Stati Uniti nel 1995. Il tasso d'interesse del marco tedesco rimase alto, con enormi ripercussioni a catena sull'economia dell'Europa e sulla sua capacità di risollevarsi dopo la pausa economica - per prendere in prestito un'espresssione prediletta dalla Commissione.
<P>
Se questo è vero nell'Europa odierna, si immagini la situazione dopo che l'euro verrà introdotto sui mercati valutari. Cosa faremo in questo nuovo ambiente nel quale ci troveremo fra breve? Avremo bisogno di una forte collaborazione internazionale, e la neonata Banca centrale europea dovrà entrare velocemente nel proprio ruolo globale oltre che locale. Ritengo che faccia parte delle sue responsabilità e di quelle della Commissione, in questo nuovo ambiente, migliorare non soltanto la collaborazione in campo monetario nel mondo ma anche promuovere una maggiore sinergia in campo fiscale ed economico.
<P>
Anche se la relazione Garriga Polledo minimizza forse la gravità del pericolo scatenato dalla liberalizzazione dei mercati finanziari, ritengo che possiamo appoggiare i rimedi suggeriti dal relatore. Egli evidenzia la necessità di attuare un sistema efficace di preavviso e monitoraggio; caldeggia risposte politiche pronte e appropriate; concorda con la richiesta avanzata dal G7 nei confronti del FMI di stabilire nuove procedure riguardo ai meccanismi della finanza e, naturalmente, chiede nuovamente, tramite il G7, il potenziamento della collaborazione internazionale. A questi suggerimenti io aggiungerei che il G3 o il G7 non devono escludere altri attori globali importanti, fra i quali l'Asia e l'ASEAN, i cui rappresentanti parlamentari si stanno riunendo stamattina con alcuni eurodeputati, qui a Strasburgo.
<P>
Non dobbiamo neppure tralasciare di ricordare agli ambienti finanziari le loro responsabilità. Tanto meglio possono regolamentarsi e monitorarsi da soli, tanto più noi politici saremo soddisfatti. La triste storia del crollo della Barings rivela in modo fin troppo palpabile la fragilità umana all'opera. A prescindere da qualsiasi altra cosa, è chiaro che le verifiche e gli equilibri interni non stavano funzionando bene fra Londra e Singapore.
<P>
Questo mi riporta al mio punto di partenza. L'articolo di testa del Financial Times di oggi riporta l'esortazione alla Germania contenuta nella panoramica sull'economia mondiale elaborata regolarmente dall'FMI di abbassare i tassi d'interesse e favorire così la ripresa economica. Oggi viviamo veramente in un mondo interdipendente e dobbiamo attuare riforme per adeguarci a queste nuove circostanze.

<SPEAKER ID=9 LANGUAGE="FR" NAME="Giansily">
Signor Presidente, onorevoli colleghi, nel prendere atto tanto dei vantaggi quanto degli inconvenienti della liberalizzazione generalizzata dei movimenti di capitali e della mondializzazione dell'economia, la relazione dell'onorevole Garriga Polledo raccomanda alla Commissione e all'Istituto monetario europeo un insieme di misure o consigli articolati intorno a tre temi che facciamo nostri e che preconizzano, essenzialmente: il potenziamento della collaborazione nel campo della politica economica fra i «grandi del mondo», vale a dire Stati Uniti, Giappone e Germania, una più stretta collaborazione in materia di tassi di cambio, in particolare fra paesi industrializzati e, infine, un'azione volta al potenziamento della stabilità finanziaria internazionale nel contesto di un'economia mondializzata, eventualmente tramite un sistema di preavviso, e appoggiandoci sui meccanismi finanziari opportuni e promuovendo un potenziamento della collaborazione internazionale.
<P>
La relazione condivide inoltre il parere del G7 secondo il quale il modo migliore per arrivare alla stabilità dei tassi di cambio è di attuare politiche monetarie e di bilancio compatibili con i parametri economici di base - e questo è una buona cosa - pena gli effetti devastanti e immediati di movimenti di capitali speculativi alla ricerca del miglior rendimento a breve termine. In effetti, la reazione dei mercati è spesso il seguito logico dell'incongruenza o dell'insufficienza delle politiche economiche, monetarie, addirittura di bilanco, condotte da alcuni: ne consegue una svalutazione che penalizza direttamente e pesantemente, in particolare sul piano dell'occupazione, la gestione più virtuosa e più rigorosa di altri Stati.
<P>
È dunque opportuno rallegrarsi per i risultati dell'incontro tenutosi a Verona lo scorso fine settimana e al termine del quale i ministri delle Finanze dei quindici paesi dell'Unione hanno incaricato la Commissione di studiare l'introduzione di un meccanismo destinato a contrastare eventuali tentativi di svalutazione competitiva. Per fare ciò, si possono prevedere tre assi di riflessione: il potenziamento del sistema attuale di sorveglianza multilaterale, l'assoggettamento del versamento dei fondi strutturali a determinate condizioni nel caso in cui un paese non si impegna a sufficienza sulla via della convergenza economica e, infine, l'attuazione di un sistema molto complessso che priverebbe lo Stato inadempiente di un «premio di lasciapassare», per garantire che non riceverebbe più soldi di Bruxelles se questo aiuto, versato in ecu - e domani in euro - rappresentasse un importo maggiore nella valuta nazionale dopo la svalutazione.
<P>
Il dispositivo della risoluzione di cui alla relazione dell'onorevole Garriga Polledo, al quale diamo il nostro appoggio nelle sue linee generali, suscita due commenti da parte nostra. Prima di tutto, il considerando 1: non è possibile affermare che la debolezza attuale del dollaro sia all'origine della rivalutazione del marco tedesco, e ciò per un motivo semplice: da un anno la divisa americana non ha cessato di rivalutarsi rispetto al marco. In secondo luogo, la formulazione del paragrafo 19 della risoluzione non è accettabile per il nostro gruppo, in quanto chiede che, per il tramite della Commissione e della futura Banca centrale europea, l'Unione europa sia membro a tutti gli effetti di tutte le istituzioni internazionali citate e che partecipi a questo titolo all'elaborazione e all'approvazione delle decisioni.
<P>
Vorrei ricordare qui il contenuto dell'articolo 109, paragrafi 4 e 5, del trattato: »il Consiglio, su proposta della Commissione e dopo aver consultato la BCE, deliberando a maggioranza qualificata, decide la posizione che occupa la Comunità a livello internazionale per quanto riguarda le questioni di interesse particolare per l'unione economica e monetaria e, deliberando all'unanimità, decide sulla sua rappresentanza nel rispetto della ripartizione delle competenze prevista dagli articoli 103 e 105».
<P>
La Commissione è stata invitata alla riunione del G7 che si terrà a Lione nel mese di giugno, ma, per quanto a mia conoscenza, non partecipa agli incontri dei ministri delle Finanze del G7. Così, dobbiamo rimanere ragionevoli e non sconvolgere né i fatti né gli Stati. Se un giorno sarà il caso di sapere se le disposizioni del paragrafo 19 devono essere proposte e trasferite nella realtà internazionale, allora ne riparleremo, ma, per quanto riguarda il trattato sull'Unione, questa situazione ipotetica non può essere presa in considerazione oggi.

<SPEAKER ID=10 LANGUAGE="FI" NAME="Hautala">
Signor Presidente, il relatore ripone forse un pò troppa fiducia nel fatto che gli attuali sistemi di finanziamento internazionali siano ideali per i movimenti di capitale, né sono certa che la proposta dei socialdemocratici di istituire un consiglio economico per vigilare sulla speculazione basterebbe. È invece necessario un mutamento molto più radicale delle strutture finanziarie di portata mondiale. Oggigiorno, nel mondo, a cambiare padrone è una quantità di denaro corrispondente al triplo delle riserve monetarie della maggior parte dei paesi industrializzati. Non ci sono banche nazionali, né tanto meno corrispondenti istituti bancari internazionali, in grado di combattere contro tale speculazione. I Verdi sono naturalmente d'accordo quanto all'istituzione del sistema Early Warning, nonché al rafforzamento della cooperazione internazionale in fatto di politica finanziaria. Ciò è già stato proposto l'anno scorso al Vertice di Halifax ed è quanto ora ripropone il relatore, ma non è affatto sufficiente: sono invece necessarie misure volte a impedire automaticamente la speculazione e a far sì che a farne le spese siano gli speculatori.
<P>
Proponiamo che sul capitale venga assolutamente introdotta un'imposta internazionale. Si tratta di una proposta avanzata già nel 1978 da James Tobin, più tardi insignito del premio Nobel. Anche un'imposta modesta di appena lo 0, 5 % sulle quantità di cambio di capitale potrebbe avere conseguenze importanti e tradursi in una notevole riduzione degli investimenti di breve durata, ossia della speculazione vera e propria. Applicare una tassa del genere non è certo facile, ma, tramite essa, si dovrebbe cercare di aspirare a un nuovo tipo di logica nel quadro della sorveglianza dei movimenti di capitali a livello mondiale.

<SPEAKER ID=11 LANGUAGE="FR" NAME="Hory">
Signor Presidente, onorevoli colleghi, mi sembra giusto dire che il sistema nato a Bretton Wood oltre cinquant'anni fa ha perso oggi qualsiasi legittimità, e ciò malgrado le attualizzazioni degli accordi del Plaza e del Louvre, o le dichiarazioni d'intento di Halifax, e che ha continuato nonostante ciò a produrre numerosi effetti molto destabilizzanti per la maggioranza degli Stati del mondo e per le loro popolazioni.
<P>
A prescindere da come si può giudicare gli accordi di Bretton Wood, la superiorità del dollaro come moneta di riferimento di tutto il sistema monetario internazionale era giustificata per tre motivi. Uno era di ordine politico: gli Stati Uniti avevano appena vinto e aiutato gli Europei a vincere la Seconda Guerra mondiale. Era un motivo importante, ma legato alle circostanze, e che è scomparso. L'altro era di ordine economico: gli Stati Uniti finanziavano la ricostruzione europea tramite il piano Marshall. Anche qui, ne erano i principali beneficiari, mi sembra, ma questo motivo è scomparso. Per quanto riguarda il terzo motivo che permetteva di affermare la superiorità del dollaro, esso era puramente tecnico e monetario e consisteva nell'impegno degli Stati Uniti a garantire in modo permanente la convertibilità della loro moneta in una quantità fissa di oro. Gli Stati Uniti hanno abbandonato questa garanzia il 15 agosto 1971. Abbiamo addirittura sentito i responsabili del Tesoro americano fare il giro dell'Europa e dichiarare ai dirigenti europei: »Il dollaro è la nostra moneta ed è un problema vostro». Il fatto è che, da allora, godono di una posizione di preminenza dato che in realtà sono gli altri, e in primo luogo gli europei, che pagano i disavanzi pubblici e privati accumulati dagli Stati Uniti d'America. Detto chiaramente, se il mio debito viene fatturato nella mia moneta e se gli scambi internazionali vengono tutti saldati nella mia moneta, so molto semplicemente che non pagherò il mio debito.
<P>
Questi squilibri sono diventati, oggi, talmente gravi che non posso sottoscrivere - pur rendendo omaggio al suo lavoro - un certo numero delle conclusioni del nostro relatore, e neppure un certo numero delle sue premesse. Leggo nella proposta di risoluzione: »Riconoscendo che la liberalizzazione dei movimenti di capitali comporta vantaggi notevoli, nella misura in cui la loro libera circolazione è la garanzia di un orientamento del risparmio verso gli investimenti più produttivi». Orbene, tutti possono constatare il contrario, e cioè che la deregolamentazione dei mercati nazionali e la liberalizzazione dei movimenti internazionali di capitali orientano i capitali verso rendimenti immediati che non hanno più alcun rapporto con la produzione, e che si è in un regime di economia da «casinò» nel quale i flussi finanziari non sono assolutamente più la contropartita di scambi di beni o di servizi.
<P>
Dunque, credo che dovremo riflettere bene, in effetti, com'è appena stato detto, su un meccanismo di tassazione universale dei capitali a vocazione speculativa. Dovremo anche riflettere su ciò che è, oggi, la giustificazione del credito, e in particolare del credito a breve termine, e dovremo riflettere su un nuovo patto monetario. Ecco perché il gruppo Alleanza radicale è decisamente a favore della moneta unica e direi addirittura, senza soffermarmi troppo sul suo costo sociale immediato, che essa non è comunque meno essenziale ai nostri occhi. Ma al di là di questo costo sociale, sappiamo che l'introduzione nella moneta unica è, per l'Unione europea, il solo mezzo per premere per un nuovo patto monetario internazionale che deve essere per noi la premessa della trasformazione dell'attuale Organizzazione mondiale del commercio in un'Organizzazione mondiale dell'economia e del commercio, subordinata quindi a questa premessa, e che permetterebbe l'attuazione di una clausola sociale, di una clausola di messa sul mercato interno per i prodotti all'esportazione, di una clausola ambientale e di un'etichetta democratica.

<SPEAKER ID=12 LANGUAGE="FR" NAME="Berthu">
Signor Presidente, la relazione Garriga Polledo fornisce un'ottima analisi dei mercati monetari internazionali e delle loro possibilità in materia di regolamentazione, ma serba anche una sorpresa notevole. Non evoca affatto le pretese virtù stabilizzatrici della moneta unica a livello mondiale. Purtuttavia, le argomentazioni della Commissione comprendono sempre, ai primi posti, un paragrafo dal quale risulta che «la moneta unica contribuirà a una maggiore stabilità monetaria mondiale». È difficile comprendere ciò che quest'affermazione significa concretamente e non sarà la relazione Garriga Polledo a spiegarcelo.
<P>
L'esposizione dei motivi, in effetti, non contiene una sola parola sull'argomento e la risoluzione stessa contiene soltanto una breve allusione, che riguarda l'auspicio e non l'argomentazione. In realtà, come sottolinea giustamente la relazione, il modo migliore per arrivare alla stabilità dei tassi di cambio consiste ancora, per un paese, nel mettere in atto politiche economiche sane, senza tolleranze destinate a facilitarla. Al fine di raggiungere tale obiettivo, non c'è bisogno, in linea di principio, della moneta unica come stampella. È sufficiente avere il coraggio del rigore.
<P>
In compenso, la relazione fa apparire un inconveniente dell'unificazione monetaria. Abolendo i tassi di cambio interni alla zona Euro, essa farà scomparire un indicatore e una disciplina per la qualità delle gestioni nazionali. Questo indicatore dovrà essere sostituito dalle ingiunzioni, eventualmente associate a sanzioni, del Consiglio dei ministri o del consiglio di stabilità, che porranno problemi di attuazione più difficili e conflittuali degli avvertimenti impersonali del mercato.
<P>
Tuttavia, può succedere, purtroppo, che alcune monete si trovino ad essere lungamente sottovalutate o sopravalutate rispetto alle parità reali dei poteri d'acquisto. In questo caso si dovrebbe poter concepire una collaborazione monetaria internazionale per ricondurre i cambi in una zona accettabile, e potrebbe essere coordinata dal FMI, come indica giustamente la relazione. Ma tutti sanno bene che il successo di questo metodo non è garantito, perché i grandi paesi non sono necessariamente disposti a subordinare le loro politiche economiche nazionali all'obiettivo del mantenimento delle loro parità e, in ogni modo, i flussi di capitali sono più forti, molto spesso, delle volontà che si possono esprimere.
<P>
In queste condizioni, ci rammarichiamo, ancora una volta, che le nazioni vittime di un dumping monetario non possano, in ultima istanza, proteggersi per mezzo di importi compensativi monetari. Che questo dumping sia il risultato della volontà deliberata di un terzo o del gioco meccanico, delle forze del mercato in un dato momento non cambia nulla. Gli importi compensativi ristabilirebbero l'equità della concorrenza e anche l'eventualità della loro attuazione sarebbe probabilmente sufficiente per produrre un notevole effetto dissuasivo. Potrebbero d'altronde essere utili nei rapporti fra i paesi europei e i paesi terzi, ma anche all'interno di un sistema monetario europeo rinnovato, a titolo di deterrente ultimo destinato a rafforzare la disciplina.
<P>
Ci rammarichiamo che gli ultimi negoziati del GATT non prevedessero un'area monetaria e auspichiamo, signor Presidente, l'apertura di una nuova discussione su questo argomento al più presto.

<SPEAKER ID=13 LANGUAGE="DE" NAME="Schreiner">
Signor Presidente, mi associo ai ringraziamenti rivolti al relatore per l'eccellente ed efficacissimo lavoro svolto. Vorrei fare alcune interessanti osservazioni preliminari. La relazione contiene talune constatazioni introduttive che consentono di comprendere i concetti di deregolamentazione dei mercati finanziari nazionali e della conseguente globalizzazione dei mercati finanziari e del capitale, nonchè la questione della libera circolazione dei capitali. Si osserva anche che per effetto della libera circolazione dei capitali il risparmio si dirigerà nelle aree in cui può essere investito con il massimo rendimento.
<P>
Alcune interessanti osservazioni riguardano anche la sopravvalutazione del dollaro americano all'interno della nostra economia finanziaria globale, riferendosi con questo al fatto che il 60 % delle riserve di divise mondiali e la metà del patrimonio finanziario privato sono investiti in dollari USA, sebbene per contro gli USA contribuiscano alla produzione totale per appena 20 % e all'interscambio mondiale per solo 14 %. Ciò dimostra che l'Europa deve agire. E non sono affatto dell'opinione che questa necessità di azione dell'Europa debba essere contenuta da una tassa sulla speculazione, riproposta ancora una volta oggi dai Verdi, perchè i proventi delle transazioni finanziarie vengono comunque tassati in quanto tali nei singoli paesi degli istituti finanziari. Sarebbe praticamente una doppia tassazione.
<P>
Tre richieste di questa relazione mi sembrano importanti, ovvero la richiesta di costruire un sistema finanziario che eviti inflazione e deflazione, consenta di istituire una sana bilancia delle partite correnti, tenga bassi i tassi di interesse e permetta una crescita economica qualitativamente durevole.
<P>
La seconda richiesta, relativa al ridimensionamento della supremazia del dollaro, è anche sacrosanta. In questo campo la moneta unica dovrebbe forse essere d'aiuto. Se vi parteciperanno tutti gli Stati, se saranno rispettati i criteri della convergenza, e se questa moneta conquisterà la fiducia dei cittadini europei, l'Euro moneta forte potrebbe addirittura presentarsi come terza «moneta mondiale».
<P>
Ritengo sia infine importante fare attenzione all'indebitamento estero ed ai paesi in via di sviluppo. Non penso sia ragionevole denunciare le posizioni finanziarie come debiti che non vengono più restituiti. Nel complesso la relazione mi pare valida. Offre un buono spunto per la discussione e per nuove riflessioni in seno alle istanze europee.

<SPEAKER ID=14 LANGUAGE="DE" NAME="Randzio-Plath">
Signor Presidente, giustamente la relazione ripropone, alla vigilia dell'assemblea di aprile del Fondo Monetario Internazionale e della Banca Mondiale, l'esortazione ad istituire una migliore cooperazione monetaria internazionale. I primi passi verso la riforma delle istituzioni finanziarie internazionali non sono sufficienti a costituire davvero un sistema efficiente di preallarme, a garantire una maggior sintonia fra i governi ed a coinvolgere in una cooperazione istituzionalizzata anche altri stati oltre a quelli industrializzati che fanno già parte del G7. Queste richieste sono a maggior ragione giustificate oggi, ovvero in un'epoca caratterizzata dalla globalizzazione dei mercati, dalla scarsa cooperazione fra i governi degli stati industrializzati in questo specifico settore, e, per contro, dalla tecnologizzazione delle comunicazioni e dall'enorme incremento dei movimenti dei flussi di capitale, di cui appena il 4 % viene utilizzato per l'economia reale, per il commercio vero e proprio. Potremmo pertanto dire che oggi avremmo bisogno di un nuovo sistema di Bretton Woods , ed anzi ancor più urgentemente di quanto esso non fosse necessario quando fu istituito in passato.
<P>
Tutti sappiamo bene che un simile sistema oggi non è ripetibile; per altro, partiamo da posizioni nuove e concordo con vari colleghi e con il relatore nel ritenere che l'Unione monetaria potrebbe permetterci di attuare un piano per obiettivi o addirittura una migliore cooperazione monetaria in tal senso, se l'Euro sarà la seconda moneta delle riserve valutarie mondiali, perchè sarebbe allora più semplice dare alle monete il loro giusto peso reale. In effetti - e questo è correttamente espresso in termini espliciti nella relazione - il fatto che il dollaro USA rappresenti il 60 % delle riserve monetarie internazionali non si giustifica assolutamente con la reale forza economica di questa moneta.
<P>
Il Parlamento europeo ha spesse volte esortato la Commissione delle CE a pubblicare un libro bianco sulle ripercussioni monetarie. Oggi aggiungiamo la richiesta di analizzare anche le possibili ripercussioni dell'Unione monetaria sulla stabilità del sistema monetario internazionale. Ciò è a maggior ragione importante in quanto anche su questo mercato troviamo nuovi strumenti finanziari che potrebbero incidere sui programmi di politica monetaria, per esempio su quello della futura Banca centrale europea: con i nuovi prodotti finanziari, infatti, la massa monetaria non sarebbe più valutabile e controllabile come avveniva fino ad oggi con le possibilità finora disponibili. Ritengo dunque sia giusto, a questo proposito, esortare la Commissione ad effettuare ulteriori approfondimenti.
<P>
Sopra ogni altra cosa sarà però importante costituire presso le Nazioni Unite, ed in analogia on il Consiglio di sicurezza, un Consiglio mondiale per l'economia finalizzato ad assicurarci una cooperazione monetaria istituzionalizzata. Ci rendiamo conto che altrimenti è impossibile far convergere i diversi interessi politico-economici e finanziari dei grandi stati industrializzati e dei paesi emergenti, mentre ciò è necessario per realizzare in concreto quell'orientamento monetario che possa incidere positivamente tanto sulle esigenze degli stati, della gente e della popolazione, quanto sull'indispensabile disciplina finanziaria.

<SPEAKER ID=15 LANGUAGE="FI" NAME="Rönnholm">
Signor Presidente, permettendo che la commissione per i problemi economici elabori questa relazione il Parlamento ha, a mio avviso, dato prova di responsabilità. Dalla cooperazione economica che si è sviluppata hanno tratto vantaggio popoli e cittadini. Le materie prime, l'informazione inerente ai prodotti e il loro scambio hanno contribuito allo sviluppo. L'utilizzazione dell'energia è a tal riguardo un valido esempio. La capacità di sfruttare l'energia, il trasporto e il commercio delle materie prime ci sono stati in larga misura vantaggiosi, solamente l'uso smisurato di energia e alcune sue forme sono causa di problemi.
<P>
Si potrebbe analogamente affermare che la liberalizzazione dei capitali è di per sè positiva, ma nell'ampliamento dei mercati valutari sono però intervenuti dei fattori incontrollabili. Di fronte a una crescita di venti volte in dieci anni e al raddoppiamento dei movimenti valutari quotidiani nei confronti delle riserve valutarie, possiamo immaginare quali problemi e quali rischi ciò possa comportare. La tecnica moderna permette di agire alla velocità della luce e se al problema aggiungiamo le speculazioni, allora ci accingiamo a mettere davvero in pericolo le condizioni del libero commercio internazionale.
<P>
Il buon senso ci sprona a un cambiamento. Altrettanto chiaro è il fatto che la moneta comune europea faciliterebbe la cooperazione da attuarsi con il Giappone e gli Stati Uniti d'America quanto alla creazione di regole del gioco sui mercati valutari. Si parla spesso della fiducia dei cittadini ed essa è una condizione imprescindibile per ogni forma di democrazia e di economia di mercato. È per ciò che gli Stati democratici del mondo debbono riportare i mercati valutari sotto controllo. Si tratta di un settore in cui non ci si può permettere di perdere tempo e in cui c'è bisogno di una regolamentazione atta a tutelare innanzitutto i cittadini comuni e il loro lavoro che dipende dall'economia reale, non dalle speculazioni. Sono soprattutto le piccole imprese dei paesi piccoli a risentire delle conseguenze di mercati valutari incerti: esse non hanno né la capacità né la possibilità di difendersi. Nei confronti dei grandi paesi, i piccoli sono costretti ad aumentare di molte volte le proprie riserve e l'UEM sarebbe, anche a tal riguardo, conforme a uno sviluppo positivo: essa diminuirebbe il loro bisogno di riserve, aumentandone allo stesso tempo la credibilità.
<P>
È senz'altro vero che nell'ambito della regolamentazione dei movimenti di capitali e della tassazione abbiamo bisogno di un'armonizzazione. Se il movimento di capitali è libero, la sua tassazione dovrebbe essere obbligatoria. Il capitale non può essere un libero viaggiatore, bensì dev'essere responsabile di fronte alla società e quindi contribuente fiscale. Se vogliamo che la questione avanzi, dobbiamo però appoggiare la moneta comune europea, l'unico strumento che ci permetterà di progredire anche in questo settore.

<SPEAKER ID=16 LANGUAGE="EN" NAME="Hendrick">
 Signor Presidente, inizio complimentandomi con l'onorevole Garriga Polledo per la relazione molto completa e tecnica che ci viene presentata oggi. I mercati finanziari internazionali svolgono ora un ruolo molto importante nell'economia mondiale. La deregolamentazione dei mercati finanziari in molti Stati membri ha significato che miliardi di sterline e dollari possono ora attraversare le frontiere internazionali in cerca di profitti per gli investitori.
<P>
Mi complimento con l'onorevole Garriga Polledo per aver individuato alcune delle questioni importanti che influiscono sul successo o sul fallimento di tali mercati in questo momento, e in particolare per il suo riferimento all'azione controciclica a proposito delle impennate e dei crolli che l'economia mondiale ha visto in molti anni. È chiaro che ciò che ci occorre sono posizioni sostenibili in tutto il globo, negli Stati Uniti, in Europa, in Giappone e anche nel mondo in via di sviluppo. È chiaro inoltre che le azioni del mercato a più lungo termine porteranno all'abbassamento dei tassi d'interesse, e ciò vorrà dire che costerà meno prendere in prestito denaro da investire e a sua volta creerà occupazione.
<P>
Accetto anche in parte l'analisi dell'onorevole Garriga Polledo per quanto riguarda il fatto che il sistema monetario internazionale ha bisogno di regole. Faccio eco alle parole dell'onorevole Rönnholm su questo. Per creare queste regole il sistema ha bisogno di un quadro istituzionale. Al momento, come vediamo in Europa, la Bundesbank agisce nell'interesse dell'economia tedesca. Stiamo cercando di creare un sistema nel quale avremmo una Banca centrale europea che agisce nell'interesse dell'economia mondiale. Vediamo una posizione analoga con i mercati statunitense, giapponese e europeo che agiscono autonomamente in una certa misura. Ciò che ci occorre è un sistema che agisca in termini dell'interesse globale e di obiettivi internazionali. Ciò è possibile soltanto attraverso regole e una collaborazione internazionale.
<P>
Accetto inoltre alcune delle affermazioni dell'onorevole Garriga Polledo circa i danni che possono causare i tassi di cambio flottanti. Possono causare una sopravalutazione delle valute. Ritengo che i mercati monetari non siano necessariamente i migliori giudici del vero rendimento economico, come abbiamo visto con il meccanismo dei tassi di cambio qui in Europa.
<P>
E non credo necessariamente, neppure, che l'interventismo sia la risposta giusta. Ciò che ci occorre è un nuovo orientamento. Tale nuovo orientamento è la collaborazione. Ci occorre un quadro da introdurre dopo la terza fase dell'unione monetaria. Non ritengo, necessariamente, come suggerisce il relatore, che l'FMI e la Banca Mondiale siano le istituzioni migliori per questo compito, ma concordo che il G7 non è sufficiente. Ciò che dobbiamo fare è includere le economie in rapida crescita dell'Asia in tale processo e, contemporaneamente, vedere come possiamo coinvolgere il mondo in via di sviluppo nel processo.
<P>
Ci occorrono nuove procedure multilaterali, ci occorre collaborazione, in quanto il successo dell'economia globale e il sostentamento di molte persone in tutto il mondo dipendono da ciò.

<SPEAKER ID=17 LANGUAGE="NL" NAME="Metten">
Signor Presidente, a livello nazionale si accetta che il mercato non possa funzionare senza essere disciplinato dal governo centrale; finché i mercati hanno continuato a svolgersi principalmente su scala nazionale questa era una convinzione incontrovertibile. Con la realizzazione del mercato unico europeo è stata sepolta la potestà dei governi nazionali di imporre autonomamente regole ai mercati. Conseguentemente, gran parte del programma del mercato unico è inteso a ricostituire a livello europeo il potere dei governi di stabilire le regole del gioco.
<P>
C'è un caso in cui gli Stati membri si sono dimostrati piuttosto inavveduti: nella liberalizzazione del movimento dei capitali, contrariamente al parere del Parlamento europeo, si è trascurato di creare nuovi strumenti per contenere eventuali sviluppi indesiderati.
<P>
Con la globalizzazione del movimento dei capitali, determinata da un prevalente pensiero liberale combinato con sviluppi tecnologici, si è venuto a formare un mercato dei capitali mondiale che segue esclusivamente le proprie regole. In circostanze normali sembra funzionare discretamente bene; ma quando questi mercati sono invasati da uno spirito speculativo, il sistema sembra essere sprovvisto di freni. Le ondate che si producono recano gravi danni all'economia, mentre l'insieme dei governi e le banche centrali del mondo non sono in grado di fare nulla. Si discute se la politica e i settori non finanziari debbano rassegnarsi e accettare le ondate speculative semplicemente come fenomeno naturale oppure no.
<P>
Il mio gruppo troverebbe logico tentare sia di disciplinare i mercati che creare strumenti con cui poter prevenire o frenare le ondate speculative. La chiave risiede in una più stretta collaborazione fra governi, soprattutto fra quelli dei tre principali blocchi economici e le banche centrali, nonché nell'introduzione di imposte sulle transazioni finanziarie. Benché una simile manovra fiscale presenti molti ostacoli, è possibile realizzarla raccogliendo la necessaria volontà politica. I pii desideri della riduzione del costo del lavoro mediante sgravi fiscali potranno avverarsi in questo modo. Sarà certamente più facile di quanto non sia stato mandare l'uomo sulla luna e sarà di gran lunga più utile.

<SPEAKER ID=18 LANGUAGE="EL" NAME="Katiforis">
Signor Presidente, l'onorevole Garriga Polledo ha svolto un lavoro scrupoloso su un argomento difficile tanto sul piano tecnico, quanto sul piano politico e si merita perciò le nostre congratulazioni, soprattutto per l'apertura mentale con cui ha collaborato con i colleghi della sottocommissione per gli affari monetari.
<P>
Non si può invece dire lo stesso sull'oggetto della relazione, i mercati finanziari internazionali. È di moda affermare, soprattutto tra i colleghi dell'altro lato dell'Aula -per fortuna, l'onorevole Garriga Polledo fa eccezione-, che occorre essere grati ai mercati finanziari internazionali, perché avrebbero il merito di salvarci dalla dabbenaggine con cui i governi gestiscono l'economia. I mercati internazionali, si sostiene, riescono in siffatta impresa perché castigano con elevati tassi di interesse o con svalutazioni e fughe di capitali quei governi che attuano una politica errata, vale a dire una politica che i mercati percepiscono come inflazionistica oppure, ora che quasi tutti si attengono a politiche anti-inflazionistiche, una politica che agli occhi dei mercati non paia sufficientemente anti-inflazionistica. E i mercati, quando avranno avuto ragione del deficit di bilancio, potranno iniziare ad occuparsi di problemi più vasti, come ad esempio il deficit dello Stato sociale previsto per il prossimo secolo; anche lo Stato sociale andrà insomma ridotto, o addirittura abolito, per evitare che i mercati continuino a punirci con tassi ingiustificatamente elevati.
<P>
La razionalità dei mercati ha conquistato vette impensabili. Qualche settimana fa, Wall Street ha iniziato a perdere, e ciò non a causa di un aumento della disoccupazione negli Stati Uniti, ma della sua diminuzione! Chissà che cosa ci toccherebbe vedere se iniziasse a calare la disoccupazione in Europa... Grazie al Cielo i nostri governi conservatori, con le loro politiche in materia di occupazione, hanno cura di proteggerci da un'eventualità tanto esecranda.
<P>
Onorevoli colleghi, dovremmo iniziare a ribaltare completamente la situazione e a fare un censimento della montagna di disastri causati dalla liberalizzazione, come la si chiama in termini eleganti, o dallo spadroneggiamento dei mercati finanziari nell'economia mondiale, come invece lo chiamerei io. I mercati finanziari liberalizzati hanno creato il rovinoso debito del Terzo mondo. Qualcuno si è preso la briga di calcolare con quanta fame, con quanta arretratezza, con quante malattie, con quale aumento della mortalità infantile i paesi del Terzo mondo hanno pagato questa piccola svista dei grandi gruppi bancari? i mercati finanziari liberalizzati hanno causato lo scandalo SLM negli Stati Uniti, uno scandalo di centinaia di migliaia di dollari cui si è posto rimedio con i soldi del contribuente. E nello stesso modo, un anno fa, i mercati hanno scatenato la crisi messicana, nonostante il Messico avesse rispettato tutte le condizioni dettategli. In questo caso è stato invece il contribuente europeo a pagare i danni.
<P>
Nell'attuale contesto politico, signor Presidente, i principali governi conservatori del mondo non accettano di cooperare in materia monetaria.
<P>
Da questo punto di vista è un bene che la relazione Garriga Polledo lasci aperta la questione e, al pari di altri colleghi, mi auguro di poter ritornare con maggiore determinazione sulla questione del controllo dei mercati finanziari internazionali.

<SPEAKER ID=19 NAME="Wulf-Mathies">
Signor Presidente, la Commissione ha apprezzato la relazione dell'Onorevole Garriga Polledo in cui si raccomanda di rafforzare la cooperazione internazionale in materia economica e monetaria. La relazione giunge invero tempestiva, ed offre un appoggio alla Commissione attualmente impegnata in uno sforzo di miglioramento della collaborazione monetaria internazionale. Come il relatore sottolinea, la Commissione ritiene che una stabile politica economica nazionale continui ad essere un presupposto necessario, ma non più sufficiente, per la stabilità del sistema monetario internazionale. I mercati, infatti, pur avendo un'utile funzione di mantenimento della disciplina, possono scatenare una serie di effetti destabilizzanti che devono essere attenuati per mezzo della cooperazione internazionale.
<P>
La Commissione pertanto si associa alla proposta di consolidare le procedure di vigilanza, e ritiene altresì che qui possa tornare utile l'esperienza dell'Unione europea, per esempio nel campo del controllo multilaterale dei bilanci pubblici. Come il Presidente Santer ed il Commissario de Silguy hanno ribadito ai competenti organismi internazionali del FMI e del G7, una più solida cooperazione in materia di politica macroeconomica presuppone che tutte le parti convengano sugli obiettivi e si impegnino ad utilizzare gli strumenti con cui si possono raggiungere detti obiettivi. A breve termine si tratta soprattutto di migliorare la vigilanza e creare dei meccanismi di prevenzione delle crisi. A lungo termine, invece, c'è bisogno di riforme istituzionali che agevolino una più intensa cooperazione internazionale e consentano un più rigoroso coordinamento macroeconomico.
<P>
La Commissione è pertanto fautrice anche di una maggior collaborazione fra istituzioni internazionali. Una delle sfide più ardue del futuro, infatti, consisterà nel saper tener debito conto non solo dell'interdipendenza fra stati, ma anche dell'interdipendenza delle scelte politiche di tali stati. Il Parlamento stesso chiede che nell'ambito della cooperazione internazionale l'Unione europea assolva un ruolo di maggior rilievo e che - attraverso la Commissione e la Banca centrale - diventi un membro a pieno titolo delle istituzioni internazionali. E la Commissione è disposta ad assumersi questo compito.
<P>
La questione della cooperazione monetaria internazionale va vista anche e proprio nell'ottica dell'Unione monetaria che è destinata ad incidere fortemente sul sistema valutario internazionale. È per altro giusto sottolineare che la cooperazione internazionale in campo valutario dovrebbe migliorare sensibilmente grazie all'istituzione dell'Unione economica e monetaria. Innanzi tutto, si dovrebbe rafforzare l'Euro come moneta internazionale, contribuendo così all'equilibrio del sistema monetario internazionale, e secondariamente, tramite l'Unione monetaria, l'Unione europea stessa otterrebbe peso ed influenza più confacenti alla sua rilevanza economica di quanto non avvenga ora. In questo modo, inoltre, l'Unione europea riuscirebbe meglio, insieme ai suoi partner internazionali, a coordinare le relazioni globali fra valute ed a contribuire alla riforma del sistema monetario internazionale.
<P>
È però necessario che l'Unione europea assuma nei confronti dei propri partner una posizione ragionata e ferma. Attualmente si sta verificando come concretizzare il contesto giuridico delle competenze esterne dell'Unione monetaria. In altre parole si devono chiarire le competenze dell'Unione monetaria verso l'esterno nei settori della politica economica, monetaria e di cambio, e si devono stabilire le responsabilità delle istituzioni nei medesimi settori. Si deve inoltre decidere in che termini l'Unione monetaria possa e debba essere rappresentata in seno alle istituzioni internazionali. Questi argomenti sono attualmente allo studio presso i servizi della Commissione ed il Commissario de Silguy, oggi purtroppo assente per un impedimento, ve ne informerà regolarmente, come del resto è avvenuto in passato.
<P>
Poichè non è ancora perfettamente definito come si debba inquadrare il coordinamento internazionale delle questioni economiche e monetarie, sembra un pò prematuro esprimersi in merito ad un meccanismo finanziario di sostegno che possa ridurre le oscillazioni dei corsi di cambio. Per quanto concerne infine il controllo finanziario, la Commissione continuerà ad assolvere alle sue funzioni nei campi per i quali è competente.

<SPEAKER ID=20 NAME="Presidente">
La discussione è chiusa.
<P>
La votazione si svolgerà oggi, alle 12.00.

<CHAPTER ID=3>
Unione economioca e monetaria
<SPEAKER ID=21 NAME="Presidente">
L'ordine del giorno reca la discussione sulla relazione (A4-0073/96), presentata dell'onorevole Walter a nome della commissione per la politica regionale, sull'Unione economica e monetaria e la coesione economica e sociale.

<SPEAKER ID=22 NAME="Walter">
Signor Presidente, Signora Commissario, è evidente che finora uno dei punti cruciali dello sviluppo dell'Unione europea è stato il progresso in campo politico-economico. Il raggiungimento dell'Unione economica e monetaria segna il superamento di un'ulteriore, importante, pietra miliare. Ma se l'Europa vuole continuare a vivere in pace deve essere animata da qualcosa di più. Questo in più comprende, fra l'altro, una maggior coesione interna dell'Unione, anche con riferimento alle condizioni di vita ed alle opportunità di tutte le regioni. Redditi, infrastrutture e livello occupazionale differiscono tuttora moltissimo fra regione e regione nonostante gli sforzi intrapresi. Nelle dieci regioni più povere d'Europa il tasso di disoccupazione è il sestuplo di quello delle dieci regioni più abbienti, ed il reddito medio procapite è tre volte e mezzo più basso.
<P>
L'Unione economica e monetaria è una componente stabile e a nostro avviso irrevocabile del futuro dell'Europa. Quando essa sarà stata perfezionata, ne trarranno beneficio sia i più abbienti, sia le regioni periferiche ed ancora svantaggiate. L'Unione economica e monetaria sarà d'aiuto anche per ottimizzare l'efficacia dei mezzi dei fondi strutturali che sono lo strumento principale dell'Unione ai fini della coesione economica e sociale. Sia avviandoci verso l'UEM sia dopo che l'avremo raggiunte, sarà importante tener presente l'obbiettivo della coesione e curare che gli effetti della politica economica e monetaria e gli effetti della politica di coesione siano fra loro complementari e non di reciproco disturbo. È a tal fine necessario proporre una strategia di coesione consistente in passi concreti, come quelli che hanno portato all'Unione economica e monetaria. In altre parole ciò significa che il nostro obiettivo, una volta avviata la UEM, deve essere innanzitutto garantire la base stabile e durevole da cui un'unione economica e monetaria non può prescindere. E per questo sarà richiesta la solidità degli stati partecipanti, ma anche quella degli stati «pre-in».
<P>
È altresì necessario che noi assicuriamo il nostro sostegno solidale a coloro che avanzano in modo affidabile lungo la strada, non sempre facile, di attuazione dei criteri previsti. Ciò potrebbe avvenire, per esempio, con uno strumento di solidarietà evoluto, analogo al nostro fondo di coesione. È chiaro che non si pensa a compensazioni finanziarie. Gli obblighi della solidarietà devono essere parimenti rigorosi per ins ed outs .
<P>
Se vogliamo accrescere la coesione economica e sociale dobbiamo anche definire in termini più chiari e concreti per tutti cosa di fatto intendiamo per coesione e armonizzazione delle condizioni di vita all'interno dell'Unione. Non possono più esser concetti collegati, come è avvenuto finora, solo ad indicatori rigidi come il prodotto nazionale lordo. Ci sono anche le percentuali di disoccupazione. E date le forti tendenze migratorie che caratterizzano soprattutto le aree rurali, sarebbe opportuno che la valutazione economica tenesse conto del numero reale dei posti di lavoro nelle regioni, ovvero dei livelli occupazionali.
<P>
Altri fattori fondamentali della coesione sono la crescita durevole, la dinamica degli sviluppi economici, la lotta contro l'emarginazione, il livello delle infrastrutture ivi comprese quelle sociali e culturali. Questi indicatori dovrebbero essere utilizzati anche nella messa a punto e nella concentrazione del principale strumento della politica di coesione dell'Unione, ovvero dei fondi strutturali, nonchè nell'affrontare le sfide che le si pongono. È dunque necessaria una riforma dei fondi strutturali che sostenga gli sforzi di coesione, ovvero che permetta il processo di recupero delle regioni meno favorite anche in caso di allargamento dell'Unione, e resti nonostante tutto finanziabile.
<P>
Dovremmo anche avere il coraggio di fissarci delle scadenze per il conseguimento dei nostri obbiettivi. Quel senso di autocoscienza che ci ha portato alla realizzazione dell'Unione economica e monetaria non può essere liquidato come «impossibile» nel caso della coesione. Un'autentica politica di coesione, che sia davvero armonizzata con l'Unione economica e monetaria e che neutralizzi potenziali ripercussioni negative, è realizzata tramite un più rigoroso coordinamento di tutti i settori politici che entrano nella compagine economica e sociale.
<P>
Con 17 milioni di disoccupati all'interno dell'Unione europea, priorità assoluta spetta alla politica occupazionale. Chiediamo pertanto che venga introdotto nel Trattato di Maastricht un articolo a parte per l'occupazione. Anche la politica ecologica deve essere definita in termini attivi e durevoli. Un ambiente sano è presupposto essenziale della qualità della vita e, di conseguenza, dell'attività e del futuro delle regioni. Per quanto riguarda la politica sociale si devono inequivocabilmente evitare accuse di «dumping sociale» e ciò è possibile se tutti si comportano allo stesso modo - dico tutti, includendo anche quello stato che finora ha voluto tenersi fuori o addirittura si è tenuto fuori.
<P>
Integrata da un assetto territoriale transfrontaliero, da una politica europea coerente per l'industria e la ricerca, nonchè dalla sicurezza che tutti possano accedere alle necessarie prestazioni pubbliche, si realizza una politica per la coesione degna davvero di questo nome. L'Europa ha davanti a sè un futuro luminoso se darà prova di solidità e solidarietà al tempo stesso. La politica per la coesione economica e sociale sarà la cartina tornasole di un'Europa unita e pacifica.

<SPEAKER ID=23 LANGUAGE="DE" NAME="Spindelegger">
Signor Presidente, onorevoli colleghe e colleghi. Obiettivo a lungo termine dell'Unione monetaria non può essere altro che l'adesione di tutti gli Stati membri all'Unione monetaria stessa. Essa quindi non si pone in contraddizione con gli obiettivi di una maggiore e più solida coesione economica e sociale. I problemi emergono piuttosto là dove ci si ferma alla valutazione del breve e medio termine, ovvero quando ci si rende conto che probabilmente ci saranno ripercussioni negative sull'occupazione, per lo meno nei paesi che inizialmente non parteciperanno all'Unione monetaria. D'altro canto, sempre nell'ottica di breve e medio periodo, si possono profilare perturbazioni o addirittura distorsioni del mercato interno.
<P>
Per quanto concerne le ripercussioni negative sull'occupazione è giusto dire, tuttavia, che il problema non è certo unidirezionale. Noi Austriaci abbiamo la nostra esperienza in questo campo. Nel 1995 abbiamo dovuto prendere atto della svalutazione della Lira in Italia, paese limitrofo all'Austria. Ma la conseguenza immediata non è stato il manifestarsi di problemi occupazionali in Italia, anzi, al contrario. Siamo stati noi, l'Austria, paese a valuta forte, a subire ripercussioni negative sull'occupazione e una fuga di oltre 10 miliardi di scellini in termini di potere d'acquisto. Con questo voglio dire che non si tratta di strade a senso unico o di automatismi, bensì di effetti compositi nessuno dei quali va trascurato.
<P>
In altre parole, non credo che ora noi si debba mettere in discussione i fondamenti dell'Unione monetaria e chiederci se i criteri di convergenza siano la strada giusta, o se non avremmo piuttosto bisogno, come Lei ha accennato, di una nuova politica industriale europea e di inserire la questione occupazionale nel Trattato. Ritengo che tutto ciò non basti. È cruciale che come primo passo stabiliamo che, per contrastare le distorsioni che potrebbero verificarsi nel mercato interno, creiamo un nuovo sistema monetario europeo, SME II, con cui cercere di mantenere davvero i corsi di cambio reali all'interno di una certa banda di oscillazione.
<P>
In secondo luogo sono convinto che sia importante concentrarsi, nell'ambito della riorganizzazione dei Fondi strutturali, su quei progetti di cui abbiamo davvero bisogno perchè i paesi che ancora non partecipano all'Unione monetaria siano comunque in grado di soddisfare i criteri di convergenza. Terzo, dobbiamo stimolare gli investimenti privati, presupposto per creare posti di lavoro davvero sani.

<SPEAKER ID=24 LANGUAGE="EN" NAME="McCarthy">
 Signor Presidente, sono molto lieto che abbiamo potuto tenere questa discussione oggi in seguito all'iniziativa del mio gruppo politico di redigere per proprio conto una relazione sull'unione economica e monetaria e la coesione sociale. Il motivo per cui abbiamo voluto fare questo era perché in tutte le discussioni che abbiamo avuto sull'unione economica e monetaria e la moneta unica, gli Stati membri e gli esperti non hanno assolutamente affrontato le questioni regionali. Si sono occupati unicamente delle questioni macroeconomiche a livello delle economie nazionali, ignorando l'impatto regionale dell'unione economica e monetaria, oppure hanno ignorato il rapporto fra questa e la politica di coesione.
<P>
La gente nelle nostre regioni industriali, in declino, periferiche e rurali ha bisogno di sapere che l'unione economica e monetaria recherà loro un beneficio. La coesione è l'obiettivo primario nel nostro Trattato, viene prima dell'unione economica e monetaria ed è per questo che crediamo che l'unione e i relativi processi e fasi debbano essere esaminati da vicino per vedere come contribuiscono alla politica di coesione. In questa relazione il mio gruppo ha promesso il proprio sostegno all'unione economica e monetaria. Riconosciamo i vantaggi dovuti ai tagli ai costi operativi, all'armonizzazione dei tassi d'interesse e alla crescita del potenziale di occupazione grazie all'unione monetaria, ma dobbiamo anche dire che non crediamo necessariamente che l'unione economica e monetaria e la coesione sociale si potenzino a vicenda. Certamente non si escludono a vicenda, come ha detto l'onorevole Walter nella sua relazione, ma riteniamo che ciò che sosterrà la competitività europea nei confronti delle nuove «tigri» asiatiche, del Giappone e degli Stati Uniti sia una convergenza nominale e reale.
<P>
Perciò l'unione economica e monetaria deve dimostrare che è in grado di sostenere, puntellare e promuovere la coesione. Vorrei sottolineare ancora una volta ciò che l'onorevole Walter ha indicato nella sua relazione. Egli chiede una strategia integrata di coesione, e questo significa che nei processi di coesione dobbiamo comprendere l'unione economica e monetaria, le politiche regionali e tutte le politiche interessate. Chiede misure di fiancheggiamento per assicurare che l'unione economica e monetaria e la coesione procedano di pari passo, e noi chiediamo anche un meccanismo di solidarietà per proteggere i mercati finanziari contro la speculazione e per includere i paesi che desiderano entrare. È un dibattito molto pertinente. Il presidente Lamfalussy dell'Istituto monetario europeo ha parlato dinnanzi alla sottocommissione del Parlamento per gli affari monetari lunedì scorso e ha presentato la relazione annuale. Non ha pronunciato neppure una volta la parola «coesione». È deludente che queste questioni non vengano affrontate come strategia complessiva e coesiva.
<P>
Guardando i paesi che entreranno nell'unione economica e monetaria fin dall'inizio, sembra che i paesi che rimangono fuori potrebbero subire azioni punitive. Ecco perché la relazione Walter è così valida, perché propone politiche costruttive riguardo a come possiamo aiutare detti paesi a spostarsi più velocemente all'interno dell'unione monetaria e verso la terza fase.
<P>
Infine, dobbiamo potenziare le nostre azioni nelle regioni. Abbiamo bisogno di riaffermare ciò che è stato concordato al Consiglio europeo di Madrid. Abbiamo bisogno di esaminare le iniziative locali, l'istruzione, la formazione, l'organizzazione dell'orario di lavoro, la promozione delle piccole e medie imprese, ma soprattutto abbiamo bisogno di far prevalere le argomentazioni a favore dell'unione monetaria nelle nostre regioni. È per questo che abbiamo bisogno di una politica attiva di coesione orientata verso occupazione e crescita. So che il Commissario porterà avanti questa questione, e gli chiedo di farlo con la prossima presidenza irlandese e con le presidenze future, in modo da non lasciare la relazione Walter nel cassetto, coperta di ragnatele e polvere.

<SPEAKER ID=25 LANGUAGE="DE" NAME="Berend">
Signor Presidente, Signora Commissario, onorevoli colleghe e colleghi! La promozione della coesione economica e sociale è, insieme al completamento del Mercato interno unico e all'attuazione dell'Unione economica e monetaria, una delle tre priorità politiche dell'Unione europea. Convergenza nominale e reale non sono due obbiettivi in contraddizione fra loro. Finanze statali sane, prezzi stabili, tassi di interesse bassi e corsi di cambio stabili sono tutti presupposti tanto della crescita quanto dell'occupazione. L'Unione economica e monetaria con tutti i suoi vantaggi, anche e soprattutto ai fini della coesione sociale ed economica, è impossibile senza la convergenza nominale.
<P>
Risulta quindi evidente l'importanza di ridimensionare il pressante indebitamento statale utilizzato per gli investimenti e quindi per i nuovi posti di lavoro. I risultati pratici degli ultimi anni hanno dimostrato che la lotta alla disoccupazione condotta con l'indebitamento dello stato e con la pressione fiscale non porta a vittorie durature. Solo un'economia stabile, presupposto imprescindibile per partecipare all'Unione monetaria, crea fiducia nei mercati, incentiva il commercio e la propensione agli investimenti, stimola dunque la crescita e la creazione di nuovi posti di lavoro.
<P>
Prescindendo dal fatto che tutti sono d'accordo nel dire che l'obiettivo a lungo termine è che tutti gli Stati membri possano partecipare all'Unione economica e monetaria, nella fase di transizione in cui alcuni parteciperanno ed altri no non mancheranno problemi, come l'onorevole Spindelegger ha già fatto notare. Al momento di avviare la realizzazione dell'Unione economica e monetaria, la grande sfida consisterà proprio nel definire le relazioni fra Stati partecipanti e Stati non partecipanti.
<P>
La relazione dell'onorevole Walter affronta anche questi aspetti. Grazie a numerosi emendamenti presentati dal nostro Gruppo, inoltre, è stato possibile conseguire alcuni - a mio avviso importanti - compromessi, anche se qualche nostro desiderio è rimasto irrealizzato. Permettetemi pertanto di soffermarmi ancora su due punti che rivestono grande importanza per il mio gruppo. Si tratta dell'emendamento n. 9 riguardante il paragrafo 22: qui noi sosteniamo che le attuali disposizioni del Trattato non sono in realtà insufficienti o incomplete, ma che necessitano piuttosto di un'applicazione concreta e più rigorosa. Inoltre non possiamo dirci d'accordo su un'istanza di controllo economico che faccia da contraltare alla Banca centrale europea.
<P>
Il secondo punto è l'emendamento n. 11 relativo al paragrafo 41: qui ci richiamiamo alla relazione Ciampi nella quale i principali sindacati europei e i rappresentanti dell'Industria stabiliscono un rapporto diretto fra servizi pubblici e competitività ed identificano in una maggiore competizione, anche all'interno dei servizi pubblici, vantaggi per lo stato, per l'economia e per i consumatori. I servizi pubblici dunque - e qui tra l'altro il Trattato parla di prestazione di servizi di interesse economico generale, e credo che si dovrebbe utilizzare correttamente questa terminologia - non devono essere una riserva intoccabile, in una condizione di libera concorrenza del mercato europeo. Noi non possiamo e non vogliamo modificare i trattati, chè ciò significherebbe in ultima analisi stroncare la concorrenza, scalzare in buona parte il mercato, e danneggiare una volta in più i consumatori. Non è possibile nè ammissibile che ciò sia nei nostri interessi. Vi invito pertanto a sostenere il nostro emendamento in cui appunto si fanno queste considerazioni.

<SPEAKER ID=26 LANGUAGE="ES" NAME="Costa Neves">
Signor Presidente, signora Commissaria, onorevoli colleghi, tutti sappiamo che la coesione economica e sociale è uno dei principi del Trattato. Esso deve quindi essere considerato in tutte le misure prese dall'Unione anche se l'aspetto più palese di questa coesione sono i Fondi strutturali. Dobbiamo tuttavia ricordare che non si limita ai Fondi strutturali ma si estende a tutti i provvedimenti dell'Unione europea e quindi anche all'Unione economica e monetaria.
<P>
La coesione non rappresenta un vantaggio soltanto per il paese A o B o per i paesi più lontani dalle medie comunitarie ma per tutti. Questa infatti è la ragione per cui nel Trattato si attribuisce grande rilievo alla coesione. A questo punto vorrei distinguere due aspetti: primo, che il livello di coesione non si può misurare soltanto fra paesi ma deve essere valutato anche fra regioni; secondo, che il rafforzamento di questa coesione non deve essere considerato soltanto come corresponsabilità degli Stati membri o soltanto come responsabilità dell'Unione europea, deve essere considerato responsabilità condivisa da ambedue le parti.
<P>
D'altra parte, dobbiamo riconoscere che l'Unione economica e monetaria è uno dei progetti più ambiziosi e forse con maggiori implicazioni per l'Unione europea e per il suo futuro. A mio avviso sono implicazioni positive per cui dobbiamo capire che vale la pena fare i sacrifici necessari per realizzare, per esempio, i criteri di convergenza nominale, che impongono una disciplina, che impongono sacrifici naturalmente più gravosi per i paesi che più divergono dal reddito medio della Comunità.
<P>
Molte volte abbiamo discusso questi due punti separatamente: la coesione economica e sociale, da un lato, e l'Unione economica monetaria dall'altro. Siamo però obbligati a riconoscerne la reciproca influenza. Il grande merito di questa relazione è di aver messo uno di fronte all'altro questi due progetti dell'Unione europea che dobbiamo essere in grado di conciliare. In questa situazione, poiché sul tavolo ci sono questi due aspetti non possiamo scegliere fra la coesione economica e sociale e l'Unione economica e monetaria. Dobbiamo conciliare il rafforzamento della coesione economica e sociale con la realizzazione dell'Unione economica e monetaria. Questo ci viene imposto dal Trattato stesso dell'Unione europea.
<P>
La relazione dell'onorevole Walter ci dimostra che il nostro obiettivo non è facile ma è possibile. Inoltre se non riusciamo a conseguire questa conciliazione gli effetti saranno disastrosi per l'Unione europea. Mi congratulo pertanto con il collega, onorevole Walter, per la sua relazione. Ritengo infatti che abbia condotto la discussione molto bene poiché è stato disponibile a qualsiasi collaborazione. A mio avviso il risultato è estremamente equilibrato. Soprattutto la cosa più importante è stato dimostrare che è possibile conciliare i due progetti: la coesione economica e sociale e l'Unione economica e monetaria. Con la condizione che ci adoperiamo a elaborare una strategia concertata.

<SPEAKER ID=27 LANGUAGE="ES" NAME="Sornosa Martinez">
Signor Presidente, onorevoli colleghi, signori Commissari, lo sviluppo della coesione economica e sociale costituisce una priorità dell'Unione europea per garantire che nelle regioni meno sviluppate, durante la fase di transito verso l'Unione economica e monetaria, le differenze non si aggravino. Tuttavia, come ci ricorda l'onorevole Walter, nella sua splendida relazione, malgrado gli sforzi ed i progressi realizzati, continuano ad esistere notevoli discrepanze a livello regionale nei redditi, nelle infrastrutture e nel livello di occupazione.
<P>
Condividiamo le proposte di solidarietà contenute in questa relazione favorevoli a smorzare o evitare i rischi negativi dell'Unione economica e monetaria e soprattutto a lottare contro la disoccupazione: coesione e disoccupazione sono incompatibili. La coesione è anche incompatibile con il degrado ambientale. Infatti per un adeguato sviluppo regionale che tenga conto della coesione, occorre creare reti transeuropee di infrastrutture di trasporto, telecomunicazioni ed energia, difendendo e sviluppando i servizi pubblici, i diritti sociali, tutto ciò che è europeo.
<P>
Il Gruppo Confederale della Sinistra unitaria europea - Sinistra Verde Nordica manifesta il proprio disaccordo nei confronti della Unione economica e monetaria per i rischi che ne derivano per la coesione.L'applicazione degli attuali criteri di convergenza, stabiliti nel Trattato, non sono compatibili con il principio di coesione né sono sufficienti. Occorrerebbe considerarne altri come la convergenza sui costi salariali unitari, il rapporto salario/produttività, ecc. Altrimenti, e questo è grave, l'adeguamento avverrà, e già avviene, a costo dell'occupazione. Come viene indicato nella relazione dell'onorevole Walter il Vertice di Madrid ed altre iniziative potrebbero rimanere solo parole se non vengono effettivamente concretizzate.

<SPEAKER ID=28 LANGUAGE="DE" NAME="Schroedter">
Signor Presidente, onorevoli colleghe e colleghi, signora Commissario! La relazione che stiamo discutendo è importante in quanto esprime in termini chiari il pericolo che nel contesto dell'Unione economica e monetaria venga meno il principio della coesione economica e sociale. Purtroppo però alla relazione manca coerenza: ovvero, da un lato si appella alla Conferenza intergovernativa affinchè mantenga la coesione economica e sociale come politica autonoma, ma dall'altro, più ancora che nella prima bozza, tende ad abusare della politica strutturale come di una sorta di alternanza di bastone e carota finalizzata a consolidare i bilanci nazionali. Il concetto di solidarietà nei confronti dei paesi che non possono o non riescono a partecipare ad un'Unione monetaria ha in effetti un peso notevole nella relazione, ma anche qui la relazione non è coerente in quanto distinguere fra paesi di prima e seconda categoria significa già rinnegare il concetto di solidarietà. Già le ripercussioni sullo sviluppo regionale denunciano gli aspetti negativi della prevista Unione monetaria. Noi come Parlamento saremmo in effetti chiamati a intervenire con un'azione correttiva, ma il Parlamento tende gradualmente a mettere in questione il principio originario di coesione sociale ed economica.
<P>
Già ieri, nel corso della discussione sull'allargamento verso Oriente, facevo notare come sia urgentemente necessario procedere alla riforma dell'Unione europea. Una riforma sociale ed ecologica sarebbe un'ottima occasione per prendere sotto controllo anche la crisi economica.

<SPEAKER ID=29 LANGUAGE="DE" NAME="Schreiner">
Signor Presidente, è evidente che in questa relazione si parla di coesione sociale ed economica in Europa, ed io credo che nel richiamarsi al rispetto dei criteri di convergenza si parta dal presupposto che la Commissione si sia tenuta, nell'ambito del trattato di Maastricht, un certo spazio d'azione per il rispetto di detti criteri. In effetti non è che in caso di indebitamento dello stato o di deficit netto - e questi sono i due punti perennemente in discussione - i criteri debbano essere rispettati punto per punto; piuttosto c'è la formulazione per cui essi vengono ridotti «sensibilmente e costantemente» e l'obiettivo viene conseguito per gradi. A mio avviso, nel rispettare i criteri di convergenza relativi a debito pubblico e deficit netto, vanno considerati tre aspetti. In primo luogo, è necessario spiegare agli Stati membri - o è necessario che essi sappiano con chiarezza - che riusciranno davvero a raggiungere questo obiettivo se seguiranno un'intelligente linea di risparmio. È infatti pericolosissimo per l'occupazione se si riducono gli investimenti previsti a bilancio, se nella composizione delle spese, nei settori meno produttivi, non si procede ad una qualche privatizzazione, e se non si punta ad uno snellimento della struttura statale ed alla lotta contro lo spreco, lasciando che un'amministrazione quasi onnipotente straripi in un eccesso di burocrazia e di normativa.
<P>
Secondo: nel valutare l'indebitamento pubblico ed il deficit si deve naturalmente assicurare che tali settori siano davvero sotto controllo, perchè altrimenti si profila una situazione in cui nell'Unione economica e monetaria la disuniformità si consolida in un'unione comune, con effetti alla lunga insostenibili per il mercato finanziario europeo. Terzo, è semplicemente necessario garantire che la moneta unica non si imponga a dispetto della volontà dei cittadini. Sono pertanto perfettamente convinto che gli Stati che ne hanno la possibilità dovrebbero sottoporre la questione al giudizio della cittadinanza con un referendum, in modo che l'Unione monetaria risulti accetta ai cittadini europei.

<SPEAKER ID=30 LANGUAGE="ES" NAME="Frutos Gama">
Signor Presidente, onorevoli colleghi, il mio intervento si prefigge unicamente di congratularmi con l'onorevole Walter per l'eccellente relazione che ha elaborato e per l'intenso lavoro preliminare che ha consentito di giungere a queste conclusioni. Le audizioni di esperti, i contributi dei sindacati, la presenza in sede di commissione della Commissaria Wulf-Mathies e del Commissario de Silguy, ci hanno permesso di ampliare le nostre conoscenze su una questione di enorme importanza: la relazione esistente fra Unione economica e monetaria e coesione economica e sociale, elementi complementari e di uguale importanza politica così come viene sancito dal Trattato di Maastricht.
<P>
La coesione è sempre stata un obiettivo della Comunità, però i Trattati, come sostiene l'onorevole Walter, non ci offrono un concetto chiaro di cosa si deve intendere per coesione. Per questa ragione mi pare importantissima la richiesta che viene fatta alla Commissione di includere nella prima relazione triennale una formulazione chiara e comprensibile di questo concetto, come pure un miglioramento ed un ampliamento degli indicatori utilizzati per misurarla.
<P>
Vorrei poi soffermarmi su un altro punto della relazione. Si tratta delle conseguenze della futura adesione sulla politica regionale comunitaria. Il futuro ampliamento richiederà da parte dell'Unione uno sforzo di bilancio importante se si vogliono consolidare i risultati della politica di coesione in quanto se si mantenesse il livello di spesa attuale i fondi che destiniamo alla politica regionale dovrebbero essere deviati sui futuri Stati membri ed in questo caso, onorevoli colleghi, i costi dell'ampliamento ricadrebbero totalmente sui paesi e sulle regioni più sfavoriti dell'Unione come sta accadendo attualmente.
<P>
L'onorevole Walter è stato netto su questo punto: il futuro ampliamento non dovrà assolutamente essere realizzato a detrimento dei «paesi della coesione». Concludendo, onorevoli colleghi, porgo le mie più vive congratulazioni all'onorevole Walter per il contenuto della sua relazione, per il metodo di lavoro svolto per realizzarla e per l'eccezionale grado di consenso raggiunto.

<SPEAKER ID=31 LANGUAGE="ES" NAME="Fernández Martín">
Signor Presidente alla commissione per la politica regionale abbiamo discusso per un anno di questa questione che tanto ci preoccupa e che indubbiamente è tanto decisiva per il futuro della costruzione europea. Abbiamo ascoltato numerose ed autorevoli opinioni espresse nel corso di una audizione pubblica ed infine abbiamo approvato quasi all'unanimità il documento elaborato inizialmente da Ralf Walter. Quasi tutti gli interventi finora ascoltati infatti collimano sull'aspetto fondamentale.
<P>
L'articolo 2 del Trattato recita esplicitamente che l'istituzione di un mercato unico e di una Unione economica e monetaria dovrà promuovere la coesione economica e sociale. Non potrebbe essere diversamente poiché i testi fondamentali e numerosi articoli che successivamente sono apparsi nel corso degli anni rinviano talvolta a questa questione. Il Parlamento europeo nella risoluzione approvata il mese scorso a proposito della relazione delle onorevoli Dury e Maij-Weggen, inserì un capitolo specifico riferito alla coesione economica e sociale come elemento integrante del patrimonio comunitario da considerare nei dibattiti della Conferenza intergovernativa. Ricordo e certamente deploro che la Commissione europea, nella sua relazione, aveva omesso ogni riferimento al riguardo.
<P>
Ciò significa che l'Unione economica e la moneta unica sono un obiettivo certamente condiviso dalla grandissima maggioranza di questo Parlamento. Questo obiettivo, prioritario, imprescindibile ed aggiungo tutti gli aggettivi del caso, non può essere affrontato con criteri meramente economici e monetari, ma deve essere conseguito valutando i suoi effetti sociali, cercando di mitigarli soprattutto in materia di occupazione e di prestazioni sociali e non soltanto nei paesi del nucleo duro della convergenza, ma anche in quelli per i quali la coesione economica e sociale non è un argomento retorico ma una sfida da superare quotidianamente.
<P>
Oggi conosciamo perfettamente il costo sociale della convergenza. Però non abbiamo sentito chiaramente quali sono le misure da adottare per correggerlo. A questo fine, voglio segnalare quasi telegraficamente quanto segue: primo, che senza progressi nella coesione non si può garantire il risultato finale dell'Unione economica e monetaria; secondo, che occorre mantenere i criteri della convergenza; terzo, che occorre incrementare gli sforzi per un coordinamento migliore delle politiche economiche a diversi livelli e rafforzare la sussidiarietà, ma anche la condizionalità; quarto, occorre rafforzare gli strumenti al servizio della politica regionale.
<P>
La sfida non è semplice e raccoglierla significa andare incontro a tante difficoltà, ma nessuno ha mai detto che la costruzione europea sia impresa facile.

<SPEAKER ID=32 LANGUAGE="SV" NAME="Lindqvist">
Signor Presidente, signora Commissario, la relazione Walter costituisce un documento importante. Sono membro tanto della commissione per la politica regionale, quanto della commissione per i problemi economici e monetari e la politica industriale, nelle quali è stata discussa la relazione. Le proposte che essa contiene in ordine al contrasto del dumping sociale, al rafforzamento della politica regionale e della politica occupazionale onde compensare gli effetti dell'UEM sono naturalmente positive. Ma io rappresento in questa sede, signor Presidente, una delle voci di dissenso che, nei paesi nordici, si levano contro l'UEM. Sono contrario a titolo personale, visto e considerato che il mio gruppo è di altro avviso.
<P>
La motivazione di questa mia posizione critica risiede nel fatto che i rischi sono eccessivi. L'UEM è un progetto ad alto tasso di rischio, come emerge con chiarezza dalla relazione Walter. La Svezia e gli altri paesi nordici sono contraddistinti da grandi estensioni territoriali e, già oggi, hanno gravi problemi di carattere regionale. C'è il timore che, in caso di attuazione dell'UEM, questi problemi assumano proporzioni enormi. Le possibili conseguenze esaminate nella relazione sono certamente interessanti, ma credo che manchi un'analisi approfondita degli effetti sulla disoccupazione, sugli equilibri regionali e sull'ambiente. Prima di procedere all'unione economica e monetaria, invece, sarebbe opportuno analizzarne gli effetti in tutti questi settori, a breve come a lungo termine.
<P>
Ad esempio, che cosa cambierà per gli Stati membri quando questi, sempre che lo facciano, aderiranno all'UEM? Quali saranno i meccanismi nazionali di intervento rimasti per far fronte, per esempio, alle fasi di recessione? Repentini mutamenti causati nell'industria forestale da una riduzione dei prezzi scatenerebbero una crisi tanto in Svezia, quanto in Finlandia. I vari paesi potranno ancora attuare, sul piano nazionale, un certo grado di politica economica, monetaria, regionale, avranno ancora un certo margine di intervento in relazione al mercato di lavoro e ai tassi di interesse? Oppure, come invece rientra nelle intenzioni, sarà l'UEM, con i provvedimenti attuati dall'Unione e dalla banca centrale europea, a dover correggere gli effetti negativi per gli Stati nazionali? Sarà dunque l'Unione stessa a prendere le misure di stabilizzazione necessarie per evitare, ad esempio, un'inversione della congiuntura in un settore quale quello dell'industria forestale? Nutro seri dubbi!
<P>
Sarebbe meglio se il progetto di UEM -sempre che venga attuato secondo i pianicontenesse una precisa descrizione del processo decisionale. Le decisioni sulla UEM verranno prese a livello di Unione, verranno prese in questa sede, dai rappresentanti eletti -e non mi pare che il trattato di Maastricht lo preveda-, o sarà piuttosto la Banca centrale europea a prendere le decisioni più importanti?
<P>
Un'ultima osservazione al riguardo: in vista di un'eventuale attuazione dell'UEM, occorrerà rafforzare in tutti i paesi le procedure democratiche. Un buon esempio di ciò sarebbe, secondo me, l'organizzazione di consultazioni popolari, oppure una migliore informazione circa i pro e i contro dell'Unione economica e monetaria. Questa relazione va vista come una prima iniziativa volta a gettar luce sulle conseguenze dell'UEM.

<SPEAKER ID=33 LANGUAGE="FR" NAME="Ainardi">
 Signor Presidente, la relazione della commissione regionale afferma che le regioni sfavorite beneficeranno dei vantaggi della moneta unica, ma è obbligata a riconoscere che l'applicazione dei criteri di convergenza può rallentare la crescita, aggravare la disoccupazione e diminuire la spesa sociale.
<P>
Non rimette in discussione i criteri, e si accontenta di chiedere l'adozione di misure di accompagnamento affinché l'Unione economica e monetaria non sia pregiudizievole per la coesione economica e sociale. Questo processo è illusorio. L'attribuzione di fondi strutturali non ha impedito finora alle disparità regionali in materia di reddito, infrastrutture e livello occupazionale di rimanere molto elevate nell'Unione europea, come riconosce la commissione regionale.
<P>
Da parte sua, la Commissione europea non è disposta a fare regali di bilancio a titolo di compensazione, poiché pretende di sanzionare i paesi detti «della coesione» che non rispettano i criteri di convergenza.
<P>
La relazione dell'onorevole Walter urta contro un ostacolo di dimensioni tali che le è impossibile superarlo, cioè l'incompatibilità fra la moneta unica e la coesione economica e sociale. L'esperienza ci dimostra che l'applicazione dei criteri di convergenza nominale per preparare la moneta unica costituisce una vera macchina da guerra contro l'occupazione, i salari, la protezione sociale e l'economia delle regioni già svantaggiate.
<P>
L'Osservatorio sociale europeo ha d'altronde appena riconosciuto che il modello dell'Unione economica e monetaria è intrinsecamente portatore di deregolamentazione sociale. Da parte sua, l'ex presidente della Bundesbank, Otto Pöhl, ha precisato recentemente che il rispetto dei criteri di convergenza non era compatibile con la volontà di lottare contro la disoccupazione.
<P>
Il solo mezzo per creare occupazione e assicurare una vera coesione economica e sociale è di rimettere in discussione la moneta unica, che assoggetta le politiche economiche e i bilanci nazionali al predominio dei mercati finanziari. I moti sociali di novembre e dicembre in Francia hanno aperto la strada, esprimendo il rifiuto dei lavoratori dipendenti di un modello di società fondato sull'ultraliberismo, sui mercati finanziari. Appoggiandoci a questi moti sociali, prolungandoli, dobbiamo contribuire a porre le basi di un nuovo tipo di sviluppo delle nostre società in Europa, in particolare, e direi anche nel mondo intero.

<SPEAKER ID=34 LANGUAGE="PT" NAME="Lage">
Signor Presidente, onorevoli deputati, questo è un tema cruciale e deploro vivamente che questo Parlamento non possa realizzare un dibattito contraddittorio durante il quale, per esempio, io avrei potuto contestare le opinioni espresse dall'oratrice che mi ha preceduto e che non condivido. Questo dibattito è un insieme di dichiarazioni isolate senza una vera riflessione. Ma la relazione dell'onorevole Walter è una relazione pregevole, molto lucida con la quale io sono totalmente d'accordo.
<P>
La moneta unica sarà per l'Europa uno dei mutamenti più profondi degli ultimi decenni. Si parlerà in termini di «ante» e «post» moneta unica. Inizierà un nuovo gioco. La moneta unica rappresenta per le regioni più povere una sfida eccezionale. La moneta unica sarà un importante elemento di identificazione dei cittadini europei con l'Unione europea. Oltre alla carica simbolica dei suoi effetti psicologici e culturali contiene e genera anche una enorme logica di integrazione che modificherà tutto: le politiche monetarie, le politiche economiche ed anche le politiche di bilancio, perché non dirlo?
<P>
Ben presto all'Unione occorrerà un bilancio di carattere federale. L'attuale bilancio sarà insufficiente, sarà limitato e ridotto rispetto alle implicazioni dell'Unione economica e monetaria. Senza questo bilancio di carattere federale gli squilibri nello spazio territoriale dell'Unione potranno aggravarsi, in particolare quando si verificheranno, per esempio i cosiddetti scontri asimmetrici che colpiscono più certi paesi di altri. Per questa ragione la coesione territoriale esige la continuazione delle politiche strutturali; esige anche il rafforzamento e non l'attenuamento di queste politiche strutturali.
<P>
La coesione dell'Unione, nel senso più lato, dipenderà dalla moneta unica, dipenderà dall'Unione economica e monetaria, dipenderà dalla solidarietà e dalla generosità, esigerà il continuo trasferimento delle risorse dei paesi più ricchi verso i paesi più poveri ma esigerà anche dalle regioni e dai paesi più poveri una maggiore responsabilità ed un migliore uso di quelle risorse.

<SPEAKER ID=35 LANGUAGE="EL" NAME="Hatzidakis">
Signor Presidente, si ha la sensazione che si stia diffondendo sempre più la consapevolezza delle conseguenze positive comportate dall'adozione della moneta unica: diminuzione del costo delle transazioni, unificazione dei tassi di interesse, superamento dei fenomeni inflazionistici legati alle crisi valutarie, rafforzamento della competitività dell'economia europea e, in definitiva, sviluppo e nuove opportunità di lavoro per i disoccupati.
<P>
In vista dell'obiettivo della moneta unica occorre, a mio avviso, insistere sull'applicazione dei criteri di convergenza stabiliti a Maastricht. Ciò non soltanto perché la convergenza nominale costituisce una condizione indispensabile per l'introduzione della moneta unica, ma anche perché la convergenza nominale è, in larga misura, il presupposto della convergenza reale. Risanare le economie più deboli significa contribuire, a medio termine, ad avvicinarle alle economie più forti. Tuttavia, i criteri per la realizzazione della convergenza nominale, per quanto importanti, non sono di per sé sufficienti per raggiungere l'obiettivo della convergenza reale. Per ridurre il deficit , gli Stati membri più deboli sono costretti a tagli nella spesa pubblica e negli investimenti pubblici, tagli che, probabilmente, risanano l'economia nell'immediato, ma che possono tradursi in un rallentamento dello sviluppo e in un approfondimento del divario tra ricchi e poveri.
<P>
Occorre quindi che l'Unione segua una politica generosa, tramite i Fondi strutturali e il Fondo di coesione, onde reperire le risorse necessarie affinché gli Stati più deboli investano nell'istruzione, nella formazione, nelle infrastrutture di base e affinché possano procedere all'ammodernamento delle rispettive strutture economiche.
<P>
Esiste, signor Presidente, un rischio connesso all'ampliamento, ampliamento sul quale, naturalmente, siamo in linea di principio tutti d'accordo. Gli Stati candidati registrano un basso tasso di sviluppo e assorbiranno ingenti risorse, che tuttavia non devono essere sottratte agli odierni Stati membri più deboli: ciò equivarrebbe infatti a contraddire tanti discorsi fatti sulla coesione economica e sociale.
<P>
La Conferenza intergovernativa, come sappiamo, non esaminerà questo problema. Mi pare questa una scelta da struzzi, perché il problema delle risorse proprie e della loro sufficienza in rapporto alle politiche annunciate è una questione di importanza capitale. Non occorre soltanto un'Europa attrezzata per far fronte all'ampliamento sul piano istituzionale, ma anche un'Europa in grado di risolvere i problemi economici connessi all'ampliamento stesso. L'attuazione di una politica regionale integrata, con tutte le migliorie atte a renderla più efficace, diviene così una questione assolutamente prioritaria. Tra queste migliorie ritengo, per quanto mi riguarda, che occorra includere, in primo luogo, una politica europea dell'assetto territoriale che consenta di affrontare la problematica dello sviluppo a livello globale; e, in secondo luogo, una politica integrata per le regioni insulari e ultraperiferiche, che la relazione peraltro chiede alla Conferenza intergovernativa di adottare: ed è la prima volta, credo, che ciò avviene nella storia del Parlamento europeo.

<SPEAKER ID=36 LANGUAGE="PT" NAME="Porto">
Signor Presidente, come ha rilevato la Commissione e come ha riferito il relatore, onorevole Walter, si spera che l'introduzione della moneta unica, essendo interesse di tutta l'Unione, possa essere particolarmente vantaggiosa per i paesi meno sviluppati, laddove gli imprenditori soffrono maggiormente per i costi micro-economici dell'incertezza e delle previsioni e per i costi macro-economici dell'instabilità monetaria attuale. Si potrà sperare anche che un maggiore incremento dell'insieme delle economie produca degli effetti particolarmente percepibili in questi paesi, così come avevamo constatato nell'evoluzione dei valori medi nazionali nell'Unione europea tanto che con una maggiore incremento si è verificato un ravvicinamento fra i paesi.
<P>
Tuttavia poiché non sono sicuro che questi effetti si verifichino immediatamente, bisogna anche tener conto che le difficoltà della convergenza reale potranno essere particolarmente grandi in alcune regioni più sfavorite, come già disse il collega Costa Neves e che non hanno recuperato nemmeno nei periodi più prosperi in cui ci siamo trovati.
<P>
Comunque, il divario, anche nazionale, è di tale dimensione che occorreranno dei decenni prima che i paesi dalla coesione arrivino al sospirato ravvicinamento alla media comunitaria, indispensabile per evitare i rischi e per raccogliere i benefici derivanti dall'Unione monetaria europea.
<P>
Per tutte queste ragioni non ci si può permettere un rallentamento; anzi con l'avvicinarsi della moneta unica si impone un rafforzamento delle politiche di coesione, come correttamente sostiene il relatore nella sua eccellente relazione. I paesi meno favoriti debbono fare un sforzo di convergenza nominale ancora maggiore al fine di adempiere i criteri di Maastricht ed inoltre occorre un alleggerimento nelle esigenze della addizionalità, poiché è possibile conseguire l'indispensabile convergenza reale senza che il disavanzo di bilancio e il debito pubblico ne siano aggravati.

<SPEAKER ID=37 LANGUAGE="EL" NAME="Theonas">
Signor Presidente, la realtà vissuta oggi dai cittadini europei, specie nelle regioni più arretrate, dimostra che la coesione economica e sociale non è conciliabile con la UEM e con i criteri di convergenza imposti dal Trattato di Maastricht.
<P>
È ormai assodato che il tentativo di rispettare i criteri di convergenza nominale ha gravi conseguenze ai fini dello sviluppo, comporta una diminuzione del PIL e conduce a una drastica perdita di posti di lavoro. Una simile situazione è politicamente inaccettabile ed economicamente distruttiva, specie per i paesi della cosiddetta «serie B», come la Grecia.
<P>
Eppure il panorama degli effetti negativi non può ancora dirsi completo. Uno studio delle conseguenze che la moneta unica e il patto di stabilità avranno sulla situazione economica e sociale non soltanto degli Stati che aderiranno alla UEM, ma anche di quelli che ne resteranno al di fuori, darebbe nuovi, sconcertanti risultati. Non sarebbe dunque opportuno che la Commissione e il Parlamento europeo procedessero all'elaborazione di un simile studio?

<SPEAKER ID=38 LANGUAGE="EN" NAME="McCartin">
 Signor Presidente, voglio ringraziare l'onorevole Walter per la sua relazione. Contiene molte idee e proposte utili. Credo che sia un buon commento sulla politica regionale e sulla sua importanza all'interno dell'Unione europea. Ciò che cerchiamo di realizzare con la politica regionale è la coesione economica e sociale. La politica regionale è qualcosa di cui avremo bisogno sempre. La cifra nella relazione che indica che lo 0, 4 % del PIL viene stanziato, nell'Unione europea, per la politica regionale attira l'attenzione sul fatto che le risorse stanziate sono abbastanza poche. Rispetto alle risorse allocate negli Stati Uniti d'America sono abbastanza poche. Dobbiamo riconoscere che se l'allargamento deve avvenire, e considerando che il divario è ancora più ampio di quanto risulta dalla relazione - mi risulta che i paesi candidati abbiamo in media soltanto il 30 % circa del PIL dei paesi del Fondo di coesione - allora ovviamente dovremo rafforzare notevolmente la politica europea. Sappiamo per esperienza storica che l'attività economica è soggetta a flussi e riflussi, e che ciò che è ricco oggi fra 50 anni potrebbe essere povero. Se vogliamo avere un'Unione europea, una politica regionale forte e significativa sarà una componente molto importante delle politiche che conduciamo a livello Europeo.
<P>
Vorrei attirare l'attenzione sul fatto che la relazione ci fornisce le cifre riguardanti le quote delle risorse dei fondi strutturali assegnate a diversi paesi. Nel caso dell'Irlanda credo che la cifra sia leggermente imprecisa. Indica il 3, 3 %, mentre la sesta relazione della commissione per i fondi strutturali dice che la cifra è il 2, 1 %. Tenendo conto del PIL irlandese attuale, io credo che la cifra sia effettivamente il 2, 5 % circa in media nei sei anni del programma. Comunque anche un importo del genere ha avuto un grosso impatto.
<P>
Non ho mai accettato che l'unione economica e monetaria fosse una minaccia per le regioni periferiche, come non ho mai accettato che il completamento del mercato interno fosse una minaccia per gli stati periferici più poveri. L'esperienza ha dimostrato che il mercato interno ha aiutato gli stati più poveri e periferici a crescere. Il divario fra l'Irlanda e la media degli Stati membri europei si è ridotto di 21 punti, per la Spagna di 7 punti e per il Portogallo di 9 punti. La Grecia fa eccezione. I nostri colleghi dalla Grecia dovrebbero spiegarci come mai fa eccezione. Anche la Sicilia fa eccezione, ma c'è un problema lì.
<P>
Per il futuro, la vacca sacra dell'addizionalità dovrà essere rivista in base a nuovi programmi. Non fa che complicare tutta la questione. Stiamo dicendo per i fondi strutturali che dobbiamo avere l'addizionalità. Questo significa che la maggior parte degli Stati membri - gli stati poveri - aumenteranno le loro spese. Ma per quanto riguarda l'unione monetaria, stiamo dicendo che devono ridurre le spese. Quando avremo un nuovo programma dovremo esaminare la pianificazione economica degli stati meno prosperi. Deve esistere un partenariato fra questi e la Commissione. Dobbiamo sederci ed elaborare piani economici sensati e applicare alle loro politiche le risorse che ci possiamo permettere.
<P>
Ma l'elemento di addizionalità non può essere provato con importi di denaro così ridotti distribuiti fra tante politiche. È soltanto uno spreco di tempo per i funzionari della Commissione e un ostacolo all'intero tentativo di valutare quello che è stato realizzato.

<SPEAKER ID=39 LANGUAGE="ES" NAME="Izquierdo Collado">
Signor Presidente, voglio iniziare il mio intervento congratulandomi calorosamente con l'onorevole Walter per questo lavoro ben fatto. Innanzitutto vorrei riferirmi ad un raffronto fra la nostra situazione e quella degli Stati Uniti per quanto riguarda un aspetto. La regione di maggior reddito pro-capite degli Stati Uniti, il Connecticut, e la regione di minor reddito, il Mississippi, hanno un rapporto di due a uno. La regione della Turingia, regione che ha il minor reddito pro-capite europeo, e quella di Amburgo hanno un rapporto di uno a sei. Forse sono queste, fra le altre, le realtà che portano a fare della coesione nell'Unione europea non una casualità ma qualcosa di sostanziale e di centrale nei Trattati.
<P>
Il Parlamento esorta la Conferenza intergovernativa a vigilare e a considerare la coesione come un fattore chiave dell'Unione europea. Vogliamo anche manifestare con chiarezza i nostri timori perché gli effetti dell'Unione monetaria possono rappresentare un grave rischio per la coesione se non vengono prese le necessarie misure complementari.
<P>
Non demistificheremo gli ingredienti numerici della convergenza. Ricordiamo soltanto che attualmente, i tre paesi che rispondono ai criteri di convergenza sono l'Argentina, Taiwan e Singapore. Vorrei sapere quante interpretazioni del Trattato verrebbero date se la Francia o la Germania non rispondessero ai criteri di convergenza. Certamente è buona cosa dare un'immagine di rigore di bilancio, sono d'accordo, ma sottolineo che è comunque meglio non commettere errori in materia di convergenza. Nessun paese che abbia fatto un reale sforzo di ravvicinamento alla convergenza deve restare fuori dalla moneta unica. Questa è la mia posizione personale.

<SPEAKER ID=40 LANGUAGE="EN" NAME="Malone">
Signor Presidente, anch'io mi rallegro per questa relazione e mi complimento con il relatore.
<P>
Come sappiamo, la riduzione delle disparità regionali è uno degli obiettivi fondamentali dell'UE. In effetti, l'Irlanda ha insistito che l'articolo 130(b) fosse inserito nel trattato di Maastricht. L'economia irlandese è un'economia molto aperto e molto dipendente dal commercio estero. Lo abbiamo potuto vedere recentemente in relazione alla crisi della carne di manzo, che ha dimostrato l'impatto sulle nostre esportazioni e quanto siamo dipendenti. Ritengo che l'unione economica e monetaria sarà di grande beneficio per l'Irlanda e altre regioni periferiche. Deve esserci un rapporto bilanciato fra l'unione economica e monetaria e la coesione. I fondi strutturali dopo l'anno 2000 dovrebbero venire potenziati qualitativamente e quantitativamente nella loro terza fase. Occorre trovare un equilibrio fra le necessità future degli Stati membri attuali e le esigenze dei nuovi Membri che si uniranno a noi dopo la prossima fase di allargamento.
<P>
Per quanto riguarda l'occupazione, mentre capisco che è difficile farla diventare uno dei criteri di convergenza, credo che dovremo avere un capitolo sulla disoccupazione o sull'occupazione nel nuovo Trattato.

<SPEAKER ID=41 NAME="Wulf-Mathies">
Signor Presidente, onorevoli depuati! Apprezzo moltissimo l'iniziativa politica del Parlamento europeo che, nell'imminenza della Conferenza intergovernativa e del passaggio all'Unione monetaria, ha riproposto all'ordine del giorno della politica europea la questione della coesione economica e sociale. Con le audizioni sulle ripercussioni sociali dell'Unione economica e monetaria, e con l'eccellente relazione dell'onorevole Walter il Parlamento europeo ha proposto degli importanti spunti di riflessione per approfondire la dimensione sociale dell'Unione europea.
<P>
La posizione della Commissione in merito alla Conferenza intergovernativa del 28 febbraio, in cui essa si identifica esplicitamente con il modello europeo di responsabilità sociale, dimostra che su questo fronte il Parlamento europeo ha nella Commissione un alleato politico.
<P>
Le consultazioni dei paesi del G7 a Lille, inoltre, provano che dopo un decennio di modelli neoliberali ci si sta rendendo conto sempre più chiaramente, non solo in Europa ma anche nel resto del mondo, che competitività e progresso sociale sono l'uno funzione dell'altro. Penso che questa sia una nota importante della vostra proposta di risoluzione, e con questo punto sono perfettamente d'accordo.
<P>
La moneta unica europea e la realizzazione del Mercato interno unico sono necessarie per garantire la nostra competitività; è però altrettanto necessario integrarle con il terzo elemento prioritario dell'Unione europea, ovvero con la coesione economica e sociale.
<P>
I criteri di convergenza, spesso oggetto di controverso dibattito pubblico, corrispondono ad una politica economica sana e promuovono la coesione stessa. In generale sono proprio gli Stati più deboli a risentire del fatto che nel pagare i tassi di interesse devono aggiungere anche un premio di rischio. Una sana politica finanziaria e di bilancio ha effetti stabilizzatori sui corsi di cambio che a loro volta permettono in questi paesi una riduzione dei tassi di interesse maggiore che nei ricchi paesi industrializzati, con ovvi vantaggi per gli investitori.
<P>
Il raggiungimento di un elevato grado di stabilità dei prezzi e di una finanza pubblica sana, ovvero della convergenza nominale, è un presupposto necessario per la crescita, ma ancora non è sufficiente per garantire la reale convergenza dei redditi fra Stati membri e regioni. Una convergenza autentica impone una politica nazionale ed europea attiva che incentivi la crescita nelle regioni meno abbienti. L'esperienza degli ultimi vent'anni ha dimostrato che gli Stati europei con la svalutazione non riescono a migliorare la competitività nazionale nel lungo periodo. I mercati finanziari internazionali impongono limiti sempre più angusti all'azione nazionale. Le oscillazioni dei cambi imposte dalla speculazione nuocciono alla crescita economica tanto nei paesi a valuta forte quanto nei paesi a valuta debole. È dunque necessario istituire, oltre all'Unione monetaria, un meccanismo di cambio che stabilizzi le monete anche nei paesi che non sono in grado di aderire all'Unione monetaria fin dall'inizio.
<P>
La Commissione si associa dunque al Parlamento nell'auspicare che, con un accordo di cambio, sia possibile incoraggiare l'orientamento comune alla stabilizzazione e preparare i pre-ins ad aderire al più presto alla moneta unica.
<P>
In questo contesto sono inoltre necessarie ulteriori riflessioni su come proseguire lo sviluppo del Fondo di coesione come strumento per attuare i criteri di convergenza.
<P>
La Commissione sostiene molte delle richieste che il Parlamento europeo ha indirizzato alla Conferenza intergovernativa, per esempio la parte relativa alla politica occupazionale, e sottolineo che l'iniziativa del Presidente Santer riflette la nostra volontà di portare avanti con determinazione questa tematica. Desidero altersì ribadire che già ora un buon terzo dell'intero bilancio comunitario è diretto, attraverso i fondi strutturali, alla lotta contro la disoccupazione. Condividiamo anche la vostra opinione in merito alla correlazione fra politica ambientale e politica regionale. Ho poi la sensazione che a proposito dei servizi pubblici ci sia stato un grosso equivoco, perchè nel suo parere la Commissione ha affermato chiaramente che le pari opportunità di tutti i cittadini di accedere ai servizi ed alle prestazioni di pubblica utilità devono esser annoverate fra i valori fondamentali del modello sociale europeo. Il che per contro non significa escludere la competizione sia all'interno dei servizi pubblici stessi, sia tra servizi pubblici e servizi privati, nè escludere le collaborazioni pubbliche e private. Penso che a questo proposito siamo tutti d'accordo.
<P>
Per quanto riguarda il futuro fabbisogno finanziario, argomento che non verrà trattato alla Conferenza intergovernativa, rispetto alla maggioranza di coloro che sono intervenuti finora io credo d'essere più realista che ottimista. Se ci impegniamo seriamente nei confronti delle esigenze contenutistiche, della volontà di efficientamento e delle ripercussioni positive della politica di coesione, penso che nulla ci impedisca di conseguire i nostri obbiettivi senza ulteriori aggravi finanziari. Ritengo pertanto importante insistere insieme sulle vostre rivendicazioni sostanziali concernenti la futura strutturazione della politica di coesione, ed in particolare sui concetti di concentrazione, efficientamento, più intensa collaborazione e ampliamento delle iniziative locali per l'occupazione.
<P>
Infine vorrei ribadire che sono perfettamente d'accordo con il Parlamento europeo nell'affermare che la politica strutturale dell'Unione europea è una politica autonoma, che persegue obbiettivi politici propri che vanno ben oltre l'obbiettivo dell'Unione economica e monetaria. A mio avviso rientra nel concetto di consolidamento della coesione economica e sociale l'armonizzazione delle condizioni di vita all'interno dell'Unione e la promozione di uno sviluppo uniforme di tutta l'economia. Ciò è molto di più che realizzazione dei criteri di convergenza. Ciò comprende anche la creazione di posti di lavoro, soprattutto nelle regioni strutturalmente deboli e per categorie difficili di lavoratori, nonchè uno sviluppo durevole nelle regioni meno favorite. Credo sia molto importante che il Parlamento ribadisca questi concetti anche nelle discussioni che verranno, perchè il modello sociale europeo presuppone corrispondenza di efficienza economica e coesione sociale, adesso e nel futuro.
<P>

<SPEAKER ID=42 NAME="Presidente">
La discussione è chiusa.
<P>
La votazione si svolgerà alle 12.00.

<CHAPTER ID=4>
Fondo di Coesione
<SPEAKER ID=43 NAME="Presidente">
L'ordine del giorno reca la relazione dell'onorevole Costa Neves (A4-0069/96), a nome della commissione per la politica regionale, sul supplemento alla relazione annuale 1994 della Commissione sul Fondo di coesione (COM(95)0222 - C4-0237/95).

<SPEAKER ID=44 LANGUAGE="PT" NAME="Costa Neves">
Signor Presidente, signora Commissaria, onorevoli colleghi, il Fondo di coesione rappresenta una delle tante forme della solidarietà in seno all'Unione europea poiché costituisce un contributo interessante per il rafforzamento della coesione economica e sociale ed è uno dei principi fondamentali del Trattato al quale deve essere conferita, non sarà mai sottolineato abbastanza, un'effettiva espressione in tutte le misure adottate dall'Unione.
<P>
Per quanto concerne il Fondo di coesione, occorre considerare che pur essendo chiaro il suo contributo alla coesione economica e sociale, è necessario anche distinguere l'obiettivo che consiste nel facilitare la realizzazione dell'Unione economica e monetaria tramite l'adozione della moneta unica.
<P>
Per quanto riguarda la relazione in esame vorrei sottolineare quattro aspetti fra quelli trattati. Primo, l'obiettivo principale del Fondo di coesione è il rafforzamento della coesione economica e sociale nell'Unione al fine di contribuire, anche se l'ambito rispettivo di attribuzione è nazionale, alla lotta contro le sperequazioni regionali. A questo proposito mi sia consentito segnalare che il numero dei progetti finanziati è molto ridotto per esempio nelle regioni ultraperiferiche. Tale situazione deve essere riveduta non soltanto perché si tratta delle regioni previste nell'articolo 129 B del Trattato dell'Unione e che rappresentano una priorità per la politica delle reti transeuropee, ma anche perché il loro equilibrio, data la loro particolare natura, è oltremodo fragile.
<P>
Secondo, vorrei rilevare che non basta, nel periodo oggetto della nostra analisi, riunire soltanto un comitato di sorveglianza. Questo fatto viene considerato un sintomo di scarso dinamismo di questo meccanismo che è essenziale per accompagnare le varie attività del Fondo. Inoltre è importante che gli Stati membri rafforzino non soltanto l'attività di questi comitati ma che li aprano anche ad una effettiva partecipazione delle autorità regionali e locali che debbono disporre di maggiori competenze nella selezione dei progetti, nello stabilimento delle rispettive priorità e nell'ambito della gestione dei finanziamenti. Questo comportamento potrà aumentare l'efficacia dell'utilizzazione delle risorse del Fondo di coesione.
<P>
Terzo, vorrei sottolineare che pur verificandosi un miglioramento dell'equilibrio globale fra il finanziamento di progetti ambientali e delle infrastrutture di trasporto, persistono degli squilibri nei vari Stati membri che con l'adeguata flessibilità occorre riequilibrare.
<P>
Infine vorrei dire che è indispensabile che il Parlamento europeo, date le sue funzioni di autorità di bilancio, venga informato con anticipo di ogni decisione che la Commissione intende adottare basandosi sull'applicazione delle disposizioni dell'articolo 6 del regolamento del Fondo di coesione. Occorre ricordare che in questo articolo si stabilisce la condizionalità del finanziamento di azioni per questo Fondo con l'adempimento dei criteri di convergenza nominale definiti per il conseguimento dell'Unione economica e monetaria.
<P>
La partecipazione del Parlamento è tanto più giustificabile in quanto oltre ad essere chiare le implicazioni di bilancio di tale provvedimento, come la sospensione del finanziamento, esso avrà un impatto negativo sullo sforzo di convergenza. Pertanto occorre naturalmente un'estrema prudenza nella rispettiva applicazione.
<P>
Tutto ciò giustifica che il più rapidamente possibile la Commissione, come aveva sollecitato il Parlamento con urgenza, ci trasmetta le norme approvate concernenti il processo di applicazione del suddetto principio di condizionalità del Fondo di coesione. Soltanto così saremo in grado di seguire anche questa parte dell'esecuzione del Fondo di coesione.
<P>
Concludo evidenziando, in nome del più elementare principio di giustizia, l'eccellente collaborazione dei vari membri del Parlamento europeo e di altri interessati al tema che, con le loro opinioni hanno contribuito a rendere questa relazione l'espressione dell'effettiva posizione della commissione per la politica regionale e spero che da oggi sarà anche la posizione di questo Parlamento.

<SPEAKER ID=45 LANGUAGE="EL" NAME="Theonas">
Signor Presidente, desidero anzitutto congratularmi con l'onorevole Costa Neves per la sua relazione.
<P>
A nome della commissione per gli affari economici e monetari e la politica industriale, desidero evidenziare che il Fondo di coesione, in base ai suoi principi di funzionamento, mira a coadiuvare gli sforzi compiuti dagli Stati membri meno sviluppati. Il suo scopo dichiarato è, pertanto, quello di contribuire alla coesione economica e sociale. L'aiuto finanziario all'esecuzione di opere infrastrutturali è volto a far fronte alla disoccupazione e ai problemi strutturali delle economie degli Stati più deboli e, in tal modo, ambisce a rappresentare un importante fattore di sviluppo. Costituisce pertanto un importante strumento di politica economica e può svolgere un ruolo di rilievo ai fini della diminuzione delle disparità regionali e ai fini di una più equa distribuzione del reddito nell'ambito dell'Unione.
<P>
Tuttavia, la scelta di subordinare il regolare afflusso dei finanziamenti o l'approvazione di nuovi progetti all'assenza di disavanzi eccessivi, come prevede il relativo regolamento, può condurre a risultati negativi minando alla base l'obiettivo dichiarato del Fondo, teoricamente istituito per contribuire alla convergenza e non per trasformarsi in uno strumento per l'imposizione di una determinata politica di bilancio. Lo stanziamento e l'erogazione dei fondi devono certamente essere subordinati al rispetto di alcune condizioni, quali la compatibilità del progetto rispetto ai principi dichiarati del Fondo, l'adeguatezza e l'utilità ai fini dello sviluppo, il collegamento tra il progetto e la sua promozione nonché una gestione corretta e trasparente. Tuttavia, subordinare i progetti all'entità del disavanzo complessivo di bilancio dello Stato membro interessato potrebbe equivalere a uno sbarramento sulla strada della convergenza, basti pensare alla situazione in cui versa la maggioranza di questi Stati. Una simile scelta conduce inoltre a un circolo vizioso, nel quale il mancato stanziamento dei fondi causa una recessione ancor più grave, fonte di ulteriori spese improduttive che, a loro volta, contribuiscono ad aggravare lo stato dei conti pubblici.
<P>
Di conseguenza, la valutazione dei progetti e dei finanziamenti dovrà avvenire in funzione del contributo che detti progetti daranno allo sviluppo dello Stato e nel pieno rispetto delle peculiarità del paese in questione.

<SPEAKER ID=46 NAME="Presidente">
Il dibattito su questo punto all'ordine del giorno riprenderà oggi alle 18.00.

<SPEAKER ID=47 NAME="Presidente">
Prima di passare al turno di votazioni, devo comunicarvi che, come reso noto dalle agenzie di informazione, questa mattina alle 7 ora locale, le 5 ora di Greenwich, un attentato terroristico ha avuto luogo all'Hotel Europa presso la Piramide di El Giza, a 5 chilometri dal Cairo. Una banda di terroristi ha assalito un gruppo di turisti inermi, uccidendone 17 o 18, in maggioranza greci, e ferendone 14 o 15, 7 dei quali in gravi condizioni. Delle vittime 14 sarebbero donne e tengo a esprimere la più ferma condanna del Parlamento contro questo attentato terrorista, il nostro totale rifiuto del terrorismo, a prescindere dal luogo e dalle vittime.
<P>
Desidero ancora, e credo di esprimere il pensiero di tutti noi, rivolgere le più sincere condoglianze del Parlamento alle famiglie delle vittime e la nostra solidarietà alle famiglie dei feriti.

<SPEAKER ID=48 LANGUAGE="EL" NAME="Alavanos">
Signor Presidente, lei ha espresso il pensiero di tutti noi. Anch'io sono stato informato poco fa dell'accaduto dal collega Dimitrakopoulos.
<P>
Oltre a quanto lei ha già detto, mi domando soltanto se la Commissione, nella persona del Commissario competente in materia di turismo, non debba riflettere sulla necessità di informare i cittadini dell'Unione dei particolari rischi a cui potrebbero andare incontro in alcuni paesi. Non so se lo strumento necessario possa essere una direttiva sui viaggi o altro, ma la Commissione è certamente in grado di dare il suo contributo alla protezione dei cittadini.

<SPEAKER ID=49 LANGUAGE="EL" NAME="Lambraki">
Signor Presidente, a nome del gruppo socialista desidero esprimere il nostro raccapriccio e il nostro dolore per questo attentato terrorista, nonché la nostra solidarietà alle famiglie delle vittime.

<SPEAKER ID=50 LANGUAGE="EL" NAME="Christodoulou">
Signor Presidente, desidero a mia volta manifestare, a nome del mio gruppo, la nostra partecipazione a questo lutto, pregando di non attribuire un significato politico o di altro genere ad azioni di questo tipo. Il terrorismo è condannabile in tutto il mondo e non c'è altro da aggiungere.

<SPEAKER ID=51 LANGUAGE="EN" NAME="McCarthy">
 Signor Presidente, riguardo a una questione d'ordine molto grave, sarò molto breve. Ieri sera, durante uno scambio di opinioni con il commissario Fischler, il presidente del mio gruppo ha chiesto una votazione al vicepresidente Fontana, in modo da tenere una sessione aperta tipo domanda e risposta. Ho scoperto che anche se abbiamo protestato con il Presidente in carica, egli ha usato l'elenco degli oratori che gli era stato dato dagli altri gruppi politici. Trovo inaccettabile che su 14 oratori, 11 fossero sull'elenco degli oratori. Nell'aula erano presenti almeno 70 persone. Trovo ciò inaccettabile in termini di responsabilità democratica di questo Parlamento.
<P>

<SPEAKER ID=52 NAME="Presidente">
Onorevole McCarthy, ieri sera non ero in Aula e ho quindi interpellato i colleghi del banco della Presidenza, che dànno dell'accaduto una valutazione diversa, ma avremo cura di riesaminare con voi il problema.

<SPEAKER ID=53 LANGUAGE="FR" NAME="Pasty">
Signor Presidente, è normale, quando abbiamo votato circa cento emendamenti, che sia la plenaria a redigere il testo al posto della commissione competente?

<SPEAKER ID=54 NAME="Presidente">
Onorevole Pasty, credo che di questo tema dovrebbero occuparsi la Conferenza dei Presidenti dei gruppi politici e l'Ufficio di Presidenza. Non vorrei aprire la discussione al riguardo qui in Plenaria. Si tratta di uno dei problemi di sempre del Parlamento, oggetto di innumerevoli tentativi di soluzione che, fino ad ora, non hanno condotto a nulla. Devono prenderlo nuovamente in esame i nostri Presidenti e altrettanto dobbiamo fare noi, nella speranza che un nuovo tentativo dia risultati migliori.

<SPEAKER ID=55 LANGUAGE="DE" NAME="Breyer">
Signor Presidente, onorevoli colleghe e colleghi. Noi, Gruppo Verde al Parlamento europeo, abbiamo votato contro la relazione che è stata approvata oggi. La relazione infatti contiene una serie di scappatoie che rappresentano un grave problema ai fini dell'autorizzazione. Ci rincresce soprattutto che non siano passati i nostri emendamenti. Essi prevedevano fra l'altro di adottare la proposta svedese di valutazione comparativa, in base alla quale non è concessa l'autorizzazione per un biocida se dalla valutazione risulta che esiste un altro biocida che è meno dannoso. L'attuale testo della relazione dice che può essere escluso e ritirato. Tuttavia può non significa deve , e così abbiamo rinunciato del tutto ad un'opportunità, lasciandola in mano alla Commissione, e non abbiamo insistito a far approvare una normativa che impedisse di commercializzare biocidi capaci di ripercussioni dannose sulla salute dell'uomo e sull'ecosistema.
<P>
Deploriamo inoltre che sia stato accolto un emendamento che autorizza per dieci anni i prodotti contro la marcescenza, sebbene sappiamo che esistono sistemi meccanici che rendono superfluo l'impiego di simili sostanze. E ciò è a maggior ragione deplorevole in quanto sappiamo che esse sono tra i principali responsabili dell'inquinamento dei mari e dei laghi, per cui è assolutamente incomprensibile che il Parlamento europeo con il suo voto odierno si sia schierato con l'industria, e non abbia cercato di far approvare una relazione che prevedesse di limitare il numero di biocidi in commercio.
<P>
Disapproviamo infine che sia stato deciso di mantener valida un'autorizzazione per un periodo così lungo, e non sia stato accolto il nostro emendamento, fondato su una proposta danese, che prevedeva la validità di soli quattro anni per i prodotti altamente tossici.

<SPEAKER ID=56 NAME="Amadeo">
Non si può non rilevare che esistono differenze di temperatura e di clima fra il Nord ed il Sud dell'Europa, che determinano condizioni di vita differenti per la microflora ed i parassiti, e quindi richieste di prodotti, quali i biocidi ad esempio, per risolvere questo problema.
<P>
L'armonizzazione deve tener conto di questo, e ciò implica una certa elasticità nell'elenco da predisporre ed una valutazione serena e corretta di tutto il problema nella sua vastità e complessità.
<P>
La nostra posizione va nel senso di massimizzare i benefici, minimizzare i rischi e correggere la convinzione che i prodotti biocidi siano necessariamente sempre dannosi per l'ambiente e pericolosi per la salute dell'uomo.
<P>
La direttiva in discussione non si riferisce ad un settore nuovo ma si inserisce in uno schema legale già esistente che regola le sostanze chimiche ed i preparati in generale.
<P>
Respingendo gli emendamenti nn. 4 e 42 sull'instaurazione di tasse verdi, nonché i nn. 7, 38, 43, 87 e 89, ed accettando invece gli emendamenti nn. 96, 97, 100, e 101 esprimiamo parere favorevole.

<SPEAKER ID=57 NAME="Diez de Rivera Icaza">
L'incremento dei biocidi è allarmante. La nostra dipendenza dalla «chimica» è sempre più preoccupante. Dei quasi centomila prodotti chimici usati sul mercato, soltanto una piccola parte è stata autorizzata. Circa 400 milioni di ecu vengono spesi in biocidi e più di 11 milioni in pesticidi. Pertanto la direttiva sulla commercializzazione dei biocidi era necessaria al fine di stabilire nel mercato interno un elenco omologato delle sostanze attive ed un sistema di riconoscimento reciproco dei prodotti biocidi.
<P>
La comprensione e l'interpretazione di questa direttiva non appare semplice di fronte alla complessità e all'interdipendenza delle quasi 20 direttive attuali elaborate sui prodotti chimici. La semplificazione dei testi giuridici richiesta dal Trattato dell'Unione è urgente in questo settore e quindi mi congratulo con l'onorevole Jensen per il lavoro svolto.
<P>
Concludo facendo riferimento all'accordo che ho personalmente concluso con la relatrice sui necessari metodi alternativi di valutazione, i quali oltre a essere un progresso molto positivo, senza questo emendamento di compromesso avrebbero potuto, in futuro, essere all'origine di inammissibili situazioni di monopolio e di privilegio.
<P>
Data l'importanza di questo tema, e l'opinione positiva della Commissione e del Parlamento sull'emendamento n. 95, il voto della delegazione socialista spagnola sarà positivo.

<SPEAKER ID=58 NAME="Ben Fayot">
I prodotti cosiddetti «biocidi», quali i disinfettanti, i prodotti per il trattamento del legno, i repellenti contro gli uccelli o le lumache, gli insetticidi, ecc. non sono prodotti ecologicamente innocui. Inoltre, questo vasto settore della chimica presenta un grande interesse economico. È dunque perché si colloca sul confine fra economica e ecologia che questa relazione scatena le passioni.
<P>
Vorrei dire di primo acchito che approvo in pieno le riserve della onorevole Kirsten Jensen per quanto riguarda il principio di automaticità introdotto nella direttiva. In effetti, secondo questo principio, un prodotto biocida autorizzato dai servizi competenti di un solo Stato dovrebbe essere autorizzato d'ufficio dai servizi degli altri Stati entro un termine di sessanta giorni. Ciò pone un problema per i paesi le cui norme ecologiche sono severe, e presuppone l'esistenza di servizi veramente in grado di discernere.
<P>
Secondo la relatrice vi sono attualmente circa centomila prodotti chimici sul mercati, dei quali pochissimi sono stati autorizzati in applicazione della procedura suggerita nella presente direttiva; si comprende l'importanza di procedure efficaci di controllo. Occorre non soltanto permettere ai consumatori di tutelarsi contro i prodotti chimici i cui effetti secondari sono poco noti, ma anche difendere la natura e gli animali contro una chimica invadente. È dunque opportuno dare agli Stati membri la possibilità di procedere a una nuova valutazione, di rifiutare l'omologazione di una sostanza se dovesse sembrare che una sostanza analoga esiste già e presenta rischi minori per la salute o l'ambiente.
<P>
Il rispetto di questo principio, unito all'esigenza di un'informazione veramente esauriente a beneficio degli Stati membri, potrebbe limitare i danni inflitti dai prodotti biocidi all'ambiente e alla salute.
<P>
Ecco perché appoggio decisamente la relazione della onorevole Jensen.
<P>
Sulla relazione Oomen-Ruijten
<SPEAKER ID=59 NAME="Carlsson, Cedereschiöld, Stenmarck e Virgin">
Uno dei principi fondamentali dell'Unione europea è il principio di sussidiarietà. Affinché il funzionamento dell'Unione sia efficace, e affinché i cittadini europei possano nutrire fiducia nel processo di cooperazione, l'attività legislativa comunitaria dovrà concentrarsi sui temi in cui gli Stati nazionali sono in grado di risolvere i problemi soltanto unendo i loro sforzi.
<P>
La questione dell'indicazione del prezzo unitario offre un chiaro esempio di allontanamento dal principio della sussidiarietà. Simili fenomeni di allontanamento attireranno inevitabilmente critiche da parte degli Stati membri, che accuseranno l'Unione di imporre un'inutile burocrazia.
<P>
Noi riteniamo in linea di principio che questo genere di legislazione non debba essere oggetto di direttive comunitarie. La legislazione proposta non è necessaria al funzionamento del mercato interno. Non ci pare grave la prospettiva di veder sussistere alcune differenze tra gli Stati membri in questo campo. Laddove una legislazione vincolante è necessaria, deve essere ogni singolo Stato a predisporla.

<SPEAKER ID=60 NAME="Gahrton, Holm e Lindholm">
Nutriamo il convincimento che l'Unione non debba avere a che fare con questa materia, la cui sede di trattazione ottimale resta il piano nazionale. Abbiamo comunque scelto di appoggiare ciò che pare più giusto dal punto di vista del consumatore e, pertanto, votiamo a favore della relazione.
<P>
Condividiamo l'idea di agevolare il consumatore, consentendo il raffronto tra prezzi se del caso, imponendo la menzione anche del prezzo unitario nei messaggi pubblicitari in cui compaiono prezzi e sopprimendo l'abbinamento alle gamme, che tende a confondere il consumatore.
<P>
Le proposte di emendamento relative alla moneta comune non raccolgono il nostro appoggio, perché non condividiamo l'idea stessa di siffatta moneta e perché non crediamo che verrà realizzata. Qualora ciò avvenga, non riteniamo che sarà facile per il consumatore destreggiarsi tra tutti i prezzi che sarà obbligatorio indicare.

<SPEAKER ID=61 NAME="Klaß">
Tutela dei consumatori - informazione dei consumatori: sono due elementi importantissimi anche per il mercato interno. Come consumatore desidero essere informato sulle cose che compro. Informato sul contenuto ed anche sul prezzo. Voglio poter fare dei confronti oggettivi. Oggettivi, signore e signori. E ciò significa procedere in modo differenziato.
<P>
Siamo riusciti a fare in modo che sul mercato giungano prodotti di dimensioni normalizzate. Ciò va bene per il consumatore che così può confrontare meglio.
<P>
Nel settore vinicolo, per far meglio i conti, alla fine degli anni Ottanta abbiamo vietato in tutta Europa le bottiglie da 0, 68, da 0, 7 e da 0, 73 litri, sostituendole obbligatoriamente con quelle da 0, 75.
<P>
Con quest'armonizzazione comunitaria si voleva accrescere la diffusione dei vuoti a rendere, limitando la varietà dei tipi di bottiglie disponibili. A quel tempo, infatti, ciò rappresentava un notevole fattore di costo per i produttori di vino.
<P>
Per altro un'indicazione del prezzo di base al litro che non tenga conto della differenziazione qualitativa dei vini stabilita per legge - differenziazione che in Germania va dal semplice vino da tavola a specialità particolarmente pregiate come i vini passiti selezionati e «Eiswein» - non soddisferebbe assolutamente la richiesta di trasparenza del prezzo, ovvero non consentirebbe al consumatore di distinguere tra un vino ed un altro confrontando prezzi e qualità.
<P>
Un vino non è uguale ad un altro. Il vino commercializzato in bottiglie da un litro non è lo stesso vino commercializzato in bottiglie da 0, 75 litri; paragonare il vino di vendemmia tardiva con vini comuni sarebbe come voler paragonare mele con pere.
<P>
Ecco perchè si deve parlare di oggettività. Quando definiamo un regime facciamo sempre un'analisi costo-utilità. Le conversioni sono costose.
<P>
Dov'è, dunque, l'utilità per il consumatore? Ritengo si debbano fare delle considerazioni differenziate. Dove esistono delle dimensioni normalizzate, deve continuare ad essere sufficiente l'indicazione di prezzo per unità.
<P>
Una duplice indicazione di prezzo è ammissibile solo nei casi in cui rende possibile un confronto oggettivo dei prezzi e risulta così d'utilità per il consumatore.

<SPEAKER ID=62 NAME="Lulling">
Talleyrand ha detto che tutto ciò che è esagerato è insignificante. È a questa verità fondamentale che ho dovuto pensare analizzando la relazione della nostra commissione per la protezione dell'ambiente, la sanità pubblica e la tutela dei consumatori per una nuova direttiva comunitaria in materia di indicazione dei prezzi dei prodotti offerti ai consumatori, e ciò allo scopo di tutelare il consumatore tramite un'informazione adeguata, cioè precisa, sui prezzi, in modo da permettere il confronto.
<P>
Devo dire che avrei potuto vivere tranquillamente con la proposta della Commissione, che mi sembra soddisfare l'obiettivo in questione, cioè la tutela del consumatore.
<P>
Per quanto riguarda il nuovo obbligo per il commercio al dettaglio di indicare il prezzo di vendita e il prezzo per unità di misura, cioè al metro, al chilo o al litro, è chiaro che non è pensabile obbligare il dettagliante ad indicare, per esempio, il prezzo al litro su una bottiglia di vino di qualità, di vigneti dei più pregiati, che viene offerto soltanto nella bottiglia standard da 0, 75 litri.
<P>
A cosa servirebbe, in questo caso, l'indicazione del prezzo al litro, dato che per questo vino di grande qualità non esiste la confezione in bottiglie da un litro sul mercato. Una tale indicazione non darebbe nulla al consumatore. Al contrario, aggiungerebbe confusione, sarebbe un non-senso.
<P>
Spero che l'emendamento che ci viene proposto sarà inteso in questo senso, se viene approvato.
<P>
Troppe informazioni, soprattutto se non sono pertinenti, sono controproducenti. Mi chiedo se occorra effettivamente obbligare i commercianti a indicare, in seguito all'introduzione della moneta unica, tre prezzi per ogni prodotto durante il periodo transitorio, cioè il prezzo nella moneta nazionale, il prezzo nella moneta europea e il prezzo per unità di misura nella moneta unica. Perché non anche nella moneta nazionale, il che farebbe alla fin fine quattro indicazioni di prezzo?
<P>
Gli autori di questi emendamenti sembrano tuttavia aver avuto paura del loro coraggio, poiché propongono un rilevamento preciso del costo di questi obblighi per il commercio al dettaglio, e addirittura una soluzione per i problemi dei piccoli dettaglianti. Questa soluzione potrebbe, secondo loro, avere la forma di un aiuto della Commissione a questa categoria, ovviamente senza precisare come una tale proposta, certamente ben intenzionata, potrebbe essere messa in pratica dalle decine di milioni di piccoli dettaglianti nella Comunità.
<P>
Non capisco neppure perché ci viene suggerito di sopprimere la proposta ragionevolissima della Commissione di permettere agli Stati membri di esentare dall'obbligo di indicare i prezzi per unità di misura i prodotti per i quali l'indicazione della lunghezza, del peso o dei volumi non è richiesto dalle disposizioni stabilite a livello nazionale o comunitario. Tale facoltà copre in particolare i prodotti commercializzati in pezzi o in unità. Perché sopprimere questa disposizione ragionevole? Perché imporre scadenze insolitamente brevi per l'applicazione di tutti questi nuovi obblighi?
<P>
Trovo che le proposte della Commissione siano molto più ragionevoli. È per tutti questi motivi che mi sono astenuta.
<P>
Sulla relazione Walter
<SPEAKER ID=63 NAME="Lindqvist">
Ho votato a favore della relazione, perché vi ho visto un primo tentativo di far luce sulle conseguenze sociali dell'unione economica e monetaria. Ciò non significa che io appoggi la UEM. Sono infatti contro l'unione economica e monetaria, in quanto scorgo il rischio concreto che la disoccupazione aumenti ulteriormente, che gli squilibri regionali vengano aggravati dall'accresciuta concentrazione economica e che i problemi ambientali si acutizzino, visto che la crescita non viene subordinata ad alcun criterio ecologico.
<P>
La relazione avrebbe inoltre dovuto entrare nel merito delle modifiche necessarie sul piano degli strumenti di intervento nazionale per far fronte ai periodi di recessione, ad esempio nel campo delle attività forestali. Per far fronte al mutare della congiuntura, potranno gli Stati membri continuare a condurre in futuro la propria politica economica, finanziaria, valutaria, regionale, occupazionale, oppure ogni decisione in materia verrà presa a livello di Unione, dalla nuova Banca centrale?
<P>
Il processo democratico che condurrà alla decisione sulla UEM è di vitale importanza. Tale processo trarrebbe giovamento da un chiarimento circa i pro e i contro di un'unione economica e monetaria. E mi pare pacifica la necessità di un referendum per assicurare che la UEM raccolga il sostegno della popolazione.

<SPEAKER ID=64 NAME="Novo">
Questa relazione contiene una grande contraddizione. Sia nelle motivazioni che nella parte determinante delle conclusioni vengono riconosciuti molti degli aspetti negativi dell'attuale fase economica e sociale dell'Unione.
<P>
In realtà, ricordare il fatto, peraltro per noi molto ovvio, che la coesione economica e sociale e la riduzione delle sperequazioni di sviluppo sono obiettivi centrali per l'Unione e ricordare nel contempo che l'UEM è soltanto uno strumento, fra altri possibili, costituisce una sincera ma dura accusa nei confronti di tutti coloro che, compresi i governi dei 15, trasformano il passaggio verso la moneta unica in obiettivo centrale (tra l'altro non dovrebbe nemmeno essere un obiettivo) anche al di fuori di qualsiasi dibattito im sede di revisione dei Trattati.
<P>
Ricordare che l'aumento della disoccupazione (meno 1, 5 milioni di posti di lavoro entro il 2000), la riduzione degli incrementi economici, l'aumento delle imposte o la riduzione della spesa pubblica sociale (o ambedue) sono conseguenza dell'adempimento dei criteri di convergenza nominale, o ricordare che una Unione a varie velocità è di per sé contraddittoria, non ci stupisce poiché da tempo lo abbiamo affermato.
<P>
La contraddizione di questa relazione sta nel fatto che alcune delle conclusioni insistono, nonostante tutto, sul mantenimento dei criteri attuali per la moneta unica, sul suggerimento di un suo rafforzamento dopo il 1999 (con regolamentazioni per disciplinare e per sanzionare gli «in» e gli «out», dimenticando quanto affermato sulla accettabilità delle varie velocità), sulla riaffermazione inconcepibile del principio secondo il quale l'UEM può attivare la coesione sociale per non essere in contraddizione con essa, sulla rinnovata proposta di condizionalità da parte del Fondo di coesione o sulla non accettazione implicita della creazione di una identica regolamentazione per i Fondi strutturali post-99.
<P>
Abbiamo tentato di risolvere questa contraddizione dando la parola ai popoli e proponendo la realizzazione di referendum costituzionali sul passaggio alla moneta unica, ma questo emendamento è stato respinto.
<P>
Per questa ragione, fatto salvo il pubblico riconoscimento di ciò che da molto tempo difendiamo, e che in questa relazione viene confermato, non ci restava che ricorrere all'astensione nella votazione di questa relazione.
<P>
Sulla catastrofe di Cernobil
<SPEAKER ID=65 LANGUAGE="NL" NAME="Boogerd-Quaak">
Signor Presidente, ho appena votato con estremo piacere a favore di questa relazione. Vorrei ricordare ancora una volta ai miei colleghi che qui da noi c'è stata una delegazione dall'Ucraina, di cui faccio parte. Nella conversazione che abbiamo avuto modo di tenere con questa delegazione ci è stato riconfermato quanto sia complicata la situazione in Ucraina. E vorrei nuovamente richiamare quanto diversi colleghi hanno segnalato nei dibatti scorsi, ovvero che non è necessario terminare le due nuove centrali nucleari. La vecchia centrale copre soltanto il 6 per cento del fabbisogno energetico del paese, e dal dibattito abbiamo appreso che è possibile cercare altre alternative. Tuttavia, l'Ucraina desidera anche - molto giustamente - che non ci si limiti alle parole e si passi alle azioni. Vorrei pertanto esortare la Commissione ad impiegare tutte le sue forze per la ricerca di alternative insieme all'Ucraina. Credo che questo paese lo meriti, ma lo meritiamo anche noi dell'Europa occidentale con tutti i rischi che corriamo.

<SPEAKER ID=66 LANGUAGE="DE" NAME="Breyer">
Signor Presidente, onorevoli colleghe e colleghi! Ho votato contro la risoluzione perchè ritengo che non vi sia al mondo tanta finzione quanta ce n'è al Parlamento europeo. I responsabili politici non si preoccupano perchè non sopravviveremmo ad una seconda Chernobil, ma sono mossi dalla sola preoccupazione che l'industria atomica dell'europa occidentale non subisca una seconda Chernobil.
<P>
L'Unione europea ha deplorevolmente fallito. Ha affidato all'industria atomica le conseguenze del disastro di Chernobil. È inopportuno che noi utilizziamo i proventi fiscali per studi che servono solo a creare nell'Europa Orientale nuovi mercati per l'industria atomica dell'Europa Occidentale. Sappiamo inoltre che nemmeno le centrali atomiche dell'Europa Occidentale non sono sicure. Sarebbe pertanto stato molto importante incominciare a smantellare le centrali nucleari anche noi. La stessa Banca mondiale ha riconosciuto che la soluzione migliore e più rapida consisterebbe nell'aiutare i paesi dell'Est europeo a modernizzare i sistemi di approvvigionamento di gas e petrolio, invece di fare affidamento sull'energia atomica, per nulla economica e per giunta pericolosa.

<SPEAKER ID=67 LANGUAGE="FR" NAME="Anthony">
Signor Presidente, onorevoli colleghi, così, dunque questa URSS, il cui regime fu presentato per oltre settant'anni come il modello delle società nate dall'applicazione di un socialismo che si voleva contemporaneamente scientifico e ineluttabile, questa URSS i cui compagni di strada - verdi o rossi - e le cui spie assoldate brulicavano proprio qui, presenta oggi lo spettacolo spaventoso di una devastazione planetaria senza precedenti, in quanto il comunismo ha certo ucciso nei gulag e nei massacri, ma ecco che le conseguenze della sua follia non pesano più soltanto sull'eroico popolo ceceno, ma sull'umanità intera.
<P>
Non soltanto la centrale di Cernobyl - della quale rimane impossibile controllare la fusione di uno dei due reattori - continua a minacciare l'Europa di una nuova catastrofe, ma altre venti centrali possono esplodere da un giorno all'altro. Aggiungiamo a questo il mare di Barens, trasformato in una gigantesca pattumiera radioattiva nella quale sono state riversate 30 000 barre di combustibile e dove 52 sottomarini atomici abbandonati costituiscono altrettanti pericoli terrificanti. E via di seguito, purtroppo, fino al Grande Nord siberiano, dagli immondezzai nucleari agli scarichi dei sottomarini. Tenere conto di questa realtà immensa e tragica, questo è il compito più urgente che s'impone a tutti i paesi d'Europa. Ecco perché abbiamo votato a favore del testo presentato, a prescindere delle sue lacune.

<SPEAKER ID=68 LANGUAGE="FR" NAME="Weber">
Signor Presidente, ho votato contro questa risoluzione perché questo testo permette all'industria nucleare occidentale di andare a fare, in tutta libertà, della cosmesi nei paesi dell'ex URSS. Vorrei, a questo proposito, evocare l'esempio della centrale nucleare di Cattenom, centrale ad acqua pressurizzata, che si trova nella mia regione. Da quando si constatò che la probabilità di un incidente era molto più elevata di quanto si era ammesso inizialmente, dopo aver chiesto il parere della Commissione a Bruxelles, sono stati installati dei filtri a iodio destinati a impedire, nell'ipotesi di una fusione del nocciolo, che lo iodio radioattivo possa fuoriuscire. Orbene, questi filtri non sono mai stati collaudati, neppure in laboratorio, così si può parlare in questo contesto di cure «cosmetiche», nella misura in cui non servono a nulla. Da parte mia avrei preferito che i fondi pubblici fossero investiti nella cogenerazione piuttosto che in un asserito miglioramento di vecchie centrali.

<SPEAKER ID=69 NAME="Gahrton">
La catastrofe di Cernobyl è stata scoperta in Svezia e il nostro paese, insieme con l'Ucraina e con la Bielorussia, è tra quelli che ne hanno subito le conseguenze più gravi. A dieci anni di distanza è ancora necessario sopprimere tra il 7 e l'8 % delle renne dei lapponi della Botnia per via delle elevate concentrazioni di cesio 137. Ma anche gran parte dei prodotti offerti dalla natura, quali la selvaggina, la fauna ittica, i funghi o i frutti di bosco, risulta tuttora immangiabile a causa del tenore di cesio. È ancora necessario eliminare il 25 % degli alci e, nelle aree più colpite, la quasi totalità dei caprioli. Nei dintorni di Gävle non è infrequente il caso di caprioli in cui vengono rilevate concentrazioni di 30.000 becquerel, in barba alle assicurazioni fornite dalle autorità dieci anni fa, quando si sosteneva che la radioattività sarebbe scomparsa ben presto.
<P>
Nel contempo, la Svezia è uno dei paesi che maggiormente dipendono dal nucleare per l'approvvigionamento di elettricità. Porre in atto il previsto abbandono del nucleare entro il 2010, pertanto, non sarà facile, ma resta ugualmente indispensabile. Nonostante l'industria nucleare abbia investito ingenti somme in campagne d'immagine per sventare la messa al bando, il nuovo primo ministro svedese Göran Persson si è espresso in termini tali da guadagnarsi presso il quotidiano Aftonbladet , qualche giorno fa, il titolo di «oppositore del nucleare». Persson ha affermato che l'abbandono del nucleare è un'ipotesi da sviluppare, mentre il ministro dell'economia, Anders Sundström, ha dichiarato ieri: »Il nucleare come fonte energetica è finito. Prima o poi bisognerà abbandonarlo definitivamente. Sarà bene uscirne presto». Forse l'Unione dovrebbe prestare ascolto alle parole degli esponenti del governo svedese.
<P>
L'abbandono del nucleare -per evitare in futuro altre catastrofi come quella di Cernobyl- è non solo possibile, ma anche necessario. Si rivelerà inoltre vantaggioso ai fini della competitività, perché i primi ad allontanarsi da una fonte energetica senza futuro avranno ormai alle spalle ogni problema di ristrutturazione proprio quando la concorrenza inizierà invece ad affrontarli.
<P>
Molte commissioni di questo Parlamento si sono espresse a favore di un abbandono del nucleare e a favore della trasformazione dell'EURATOM in un organo competente in materia di fonti energetiche alternative. Se il Parlamento europeo intende davvero vigilare sul futuro dell'Unione, dovrebbe porre tra le sue principali priorità un piano comune di abbandono dell'energica nucleare.

<SPEAKER ID=70 NAME="Lindqvist">
Ho votato a favore della risoluzione, ma, se fossi stato io a redigerla, vi avrei incluso un paragrafo nel quale avrei precisato che, tanto nell'Unione quanto nel resto d'Europa, l'energia nucleare dovrebbe essere abbandonata per cedere il posto a fonti energetiche rinnovabili e sostenibili, basate sul concetto di ciclo.
<P>
L'Unione dovrebbe pertanto modificare il trattato EURATOM sopprimendovi la formulazione che menziona il sostegno all'»energia nucleare per uso civile» ed apportandovi gli emendamenti necessari per stimolare le fonti energetiche rinnovabili e sostenibili a lungo termine.
<P>
Sul vertice di Visby
<SPEAKER ID=71 NAME="Kristoffersen">
Il vertice proposto, che vedrà la partecipazione dei capi di governo dei paesi che si affacciano al Baltico, della Presidenza dell'Unione europea nonchè del Presidente della Commissione europea, rappresenta sotto molti aspetti una pietra miliare nella collaborazione europea. Sono passati quattro anni da quando fu costituito su iniziativa danese-tedesca il Consiglio degli stati baltici (nell'aprile 1992). Il consiglio costituisce già oggi la cornice di una «collaborazione triangolare» sempre più stretta fra Unione europea, paesi nordici e paesi dell'Europa orientale e centrale della regione. Allo stesso tempo possono essere tracciati diversi paralleli fra questa nuova Cooperazione Baltica e la Cooperazione Mediterranea .
<P>
In primo luogo perchè la cerchia dei paesi partecipanti anche nella regione del Baltico è composta sia da Stati membri o futuri membri dell'Unione europea che da stati la cui adesione all'Unione europea per ragioni diverse non si pone come attuale.
<P>
In secondo luogo perchè si può evidenziare in larga misura una coincidenza fra i problemi che si cerca di risolvere nell'ambito dei due «fori» di collaborazione. Sia al nord che al sud ci si è prefissi l'obiettivo di garantire uno sviluppo democratico e una stabilità politica duratura attraverso una collaborazione transnazionale in tema di commercio, ambiente, costituzione di migliori infrastrutture per i trasporti e lotta alla criminalità internazionale.
<P>
In questa collaborazione rientra l'espansione della rete di accordi di associazione fra Unione europea e paesi terzi europei della regione. L'Unione europea fornisce in questo campo un sostegno a favore della crescita economica, oltre che a favore della soluzione di una serie di problemi ambientali pressanti.
<P>
Va notato che l'istituzione del Consiglio degli stati baltici ha contribuito al rafforzamento della libertà di azione in politica estera e all'indipendenza dei paesi baltici nell'ambito di una più ampia collaborazione europea - un processo che i paesi nordici dovranno favorire e rafforzare per evidenti motivi geografici, storici e culturali.
<P>
Sulla situazione in Medio Oriente
<SPEAKER ID=72 LANGUAGE="FR" NAME="Antony">
Signor Presidente, onorevoli colleghi, non abbiamo votato per i testi presentati, che riflettono il rifiuto di questo Parlamento di denunciare la collusione d'Israele e della Siria a spese del Libano. Questi testi non propongono neppure una pace vera, e quella del 1993 è un fallimento. Perché? Perché rinforza l'apartheid fra ebrei e palestinesi, un apartheid tanto poco fattibile come quello che regnava un tempo in Sudafrica, fra i bantustani e le zone a predominio europeo.
<P>
Orbene, sulla base delle idee generose di pace, di democrazia, di progresso che tutti invocano, perché non ispirarsi all'esempio del Sudafrica? Propongo dunque qui la creazione di una Repubblica federale del Medio Oriente, fondata sui principi di uguaglianza e del rifiuto dell'esclusione. In quattro parole: un uomo, un voto. Sarebbe costituita dai territori del vecchio mandato britannico: Giordania, Israele, Palestina. Il suo presidente, il suo Nelson Mandela, sarebbe Yasser Arafat, rappresentante della maggioranza araba, assistito da un vicepresidente, come Frederik De Klerk in Sudafrica, che sarebbe Shimon Peres, e il suo ministro degli Interni, come il capo zulu Buthulezi, sarebbe il re di Giordania. Non dubito che i dirigenti ebrei antirazzisti accettino questa soluzione di cittadinanza per tutti, come hanno fatto i bianchi in Sudafrica.
<P>
Signori uscieri, signori della tribuna, grazie per la vostra attenzione.

<SPEAKER ID=73 NAME="Gahrton">
Il gruppo Verde ha votato a favore della risoluzione comune sul vertice baltico, anche se troviamo che il testo sia, sotto numerosi aspetti, troppo debole.
<P>
La situazione ambientale del Baltico è allarmante, non da ultimo a causa delle emissioni originate dal traffico automobilistico e a causa dei rischi connessi alle centrali nucleari. L'Unione dovrebbe quindi prestare maggiore attenzione alle sue stesse regole in materia ambientale per quanto riguarda i progetti che fanno parte delle reti transeuropee, tra i quali anche il progettato ponte sull'Öresund, e attenersi a una politica chiara per la chiusura delle centrali nucleari pericolose esistenti nella regione, anziché sorreggerle per prolungarne la vita utile. Il potenziale in termini di fonti energetiche alternative non è stato sfruttato per nulla.
<P>
Non si è considerato con sufficiente attenzione il rischio che l'adesione all'UE e agli accordi di Schengen, che aumentano sì la mobilità delle persone, ma solo all'interno dell'Unione, finiscano per condurre all'erezione di nuovi muri tra i popoli dell'area baltica.
<P>
Non è stata condotta, infine, una seria analisi della problematica della sicurezza nella regione. Molti Stati ex comunisti ambiscono ora a essere ammessi all'interno di alleanze militari occidentali (NATO e/o UEO). D'altronde, pare assai limitato in queste alleanze l'interesse verso un ampliamento che comporterebbe una lunga frontiera comune con un blocco orientale guidato dalla Russia. I Verdi sono contrari alla logica dei blocchi militari e lanciano un monito contro una nuova divisione dell'Europa. È pertanto curioso che la maggioranza del Parlamento sembri così poco interessata a sfruttare l'esperienza di Svezia e Finlandia in materia di non allineamento, esperienza che potrebbe costituire il punto di partenza per una nuova politica di sicurezza comune nella regione. Al di là del fatto che si condivida o meno il principio dell'ampliamento della NATO e/o della UEO, occorre comunque predisporre delle alternative. La politica seguita oggi, che dà adito all'impressione di un'inclusione di questi paesi nella sfera della cosiddetta sicurezza militare occidentale entro tempi brevi, può comportare una sensazione di tradimento e di pericolosa rivalsa qualora tali aspettative non vengano rispettate, rinfocolando sentimenti nazionalisti. Si impone quindi una seria analisi delle possibilità di creare una zona di sicurezza, svincolata da alleanze, nella regione baltica, per i paesi che non fanno parte né della Federazione russa né della NATO e che, naturalmente, non desiderano dipendere da alcuno di questi due blocchi militari. Svezia e Finlandia, membri dell'Unione europea, potrebbero svolgere a tal fine un ruolo attivo, mentre la decisione dell'Ucraina di proseguire sulla via del non allineamento costituisce un passo positivo in questa direzione.

<SPEAKER ID=74 NAME="Ullman">
Due sono le cose cui si deve por fine immediatamente. Primo: a tutti i tentativi fatti per bloccare con il terrorismo il processo di pace nel Vicino Oriente. Secondo: impedire che dei gruppi etnici estranei vengano sfruttati come ostaggi di un'escalation militare.
<P>
Metter fine al terrorismo è possibile, e ciò sarebbe d'aiuto anche per i gruppi etnici non coinvolti. Infatti il gruppo il cui nome è già una bestemmia ha dichiarato apertamente di ricevere aiuto dall'Iran e che l'Irak favorisce i trasporti e la Siria fornisce armi.
<P>
La comunità internazionale dovrebbe dichiarare chiaramente una volta per tutte: ciò che questi stati aiutano rappresenta in realtà un delitto contro la pace e quindi va giudicato, e trattato, come crimine internazionale. Qualcuno fornisce e qualcuno trasporta i missili Katjuscha: e chi fa le due cose è complice del crimine contro la pace. La comunità internazionale dovrebbe chiamare criminali e complici alla resa dei conti e fare quanto può per aiutare gli innocenti coinvolti.

<SPEAKER ID=75 NAME="Presidente">
Il turno di votazioni è chiuso.
<P>
(La seduta, sospesa alle 13.30, riprende alle 15.00)

<SPEAKER ID=76 LANGUAGE="PT" NAME="Apolinário">
Signora Presidente, trenta secondi per evocare un fatto triste. Ieri, l'opinione pubblica portoghese ha potuto vedere immagini di rara violenza sul selvaggio e barbaro pestaggio di otto timorensi che cercavano rifugio nell'ambasciata tedesca.
<P>
Anche oggi altri tre timorensi hanno cercato rifugio presso l'ambasciata olandese. Nell'evocare qui la lotta del popolo timorense vorrei chiedere alla presidenza di porre in essere gli sforzi e attivare i contatti per tenersi aggiornata sugli avvenimenti che si verificano oggi a Giacarta allo scopo di salvaguardare i diritti del popolo timorense.

<SPEAKER ID=77 LANGUAGE="PT" NAME="Costa Neves">
Signora Presidente, ancora una volta la situazione di Timor orientale per quanto riguarda l'Indonesia è esplosa e io vorrei rilevare, da un lato, la reazione delle forze di polizia e del regime indonesiano che supera sé stesso rispetto al male cui ci aveva già abituato. D'altra parte è indispensabile che ci venga data una spiegazione di come sono avvenuti i fatti poiché tutto è avvenuto di fronte all'ambasciata di un paese dell'Unione europea a Giacarta, in questo caso era l'ambasciata tedesca. Sarebbe bene ottenere tutte le informazioni necessarie sullo svolgimento dei fatti affinché il Parlamento europeo possa prendere una posizione comune sulla questione come è sua abitudine.

<SPEAKER ID=78 NAME="Presidente">
Grazie, onorevole Costa Neves. Come l'onorevole Apolinário, lei è consapevole che queste non erano veramente mozioni procedurali, ma tenuto conto della gravità degli incidenti di cui ha riferito, ne prendo comunque atto volentieri.

<CHAPTER ID=5>
Discussione su problemi di attualita
<SPEAKER ID=79 NAME="Presidente">
L'ordine del giorno reca la discussione su problemi di attualità, urgenti e di notevole importanza.

<SPEAKER ID=80 NAME="Presidente">
 L'ordine del giorno reca, in discussione congiunta, le seguenti proposte di risoluzione:
<P>
B4-0501/96 degli onorevoli Imbeni e d'Ancona, a nome del gruppo PSE, sull'oltraggio alla memoria delle vittime del lager di Auschwitz; -B4-0509/96 della onorevole Lalumière, a nome del gruppo ARE, sull'oltraggio alla memoria delle vittime di Auschwitz; -B4-0511/96 dell'onorevole Nordmann e altri, a nome del gruppo ELDR, sul rispetto della memoria delle vittime di Auschwitz; -B4-0517/96 della onorevole Roth e altri, a nome del gruppo V, sulla manifestazione di estremisti di destra nell'ex campo di concentramento di Auschwitz; -B4-0529/96 della onorevole Seillier e altri, a nome del gruppo EDN, sulla profanazione del sito di Auschwitz-Birkenau; -B4-0533/96 degli onorevoli Pasty e Ligabue, a nome del gruppo UPE, sul rispetto del sito di Auschwitz; -B4-0534/96 degli onorevoli Provan e van Velzen, a nome del gruppo PPE, sulle offese alla vittime di Auschwitz; -B4-0540/96 dell'onorevole Piquet e altri, a nome del gruppo GUE/NGL, sulla profanazione del campo di concentramento di Auschwitz.
<SPEAKER ID=81 NAME="Vecchi">
Signora Presidente, a nome del gruppo del Partito del socialismo europeo, voglio esprimere la più viva indignazione per l'oltraggio arrecato alla memoria dei milioni di vittime dell'Olocausto, rappresentato dalla manifestazione, organizzata alcune settimane fa, da alcune centinaia di militanti neonazisti all'interno del campo di concentramento di Auschwitz.
<P>
Si tratta dell'ultima, e più grave, di una serie di provocazioni che nel corso degli anni hanno cercato di relativizzare e addirittura di negare l'esistenza stessa dello sterminio degli ebrei, perpetrato dal regime nazista e dai suoi alleati, prima e durante la seconda guerra mondiale. La scelta di Auschwitz non è casuale, trattandosi del simbolo stesso dell'Olocausto ed essendovi stati trucidati oltre un milione di ebrei.
<P>
È significativo e importante che oggi tutti i gruppi politici democratici del Parlamento europeo esprimano congiuntamente la propria ferma condanna contro quella sciagurata manifestazione, così come contro ogni atto di antisemitismo, di razzismo e di xenofobia. Intendiamo così ribadire che la memoria degli orrori del passato non può essere cancellata, che la civiltà e la democrazia europee si sono affermate proprio attraverso la vittoria contro il nazifascismo e che la lotta contro ogni atto e ogni ideologia di discriminazione e di annientamento deve continuare ad essere alla base dell'Europa di oggi e di domani.
<P>
Vogliamo esprimere la nostra solidarietà non soltanto alla memoria di coloro che persero la vita a causa della barbarie nazista, ma anche alle comunità ebraiche che, ancora una volta, sono state oltraggiate. Dalla Polonia ci viene oggi un grave monito. Chiediamo alle autorità polacche di non tollerare il risorgere dell'antisemitismo, di impedire queste attività criminali, di operare onde preservare le testimonianze di un passato tragico, ma che deve servire da insegnamento per il futuro. Per queste ragioni il progetto di costruzione di un centro commerciale nei pressi del lager di Auschwitz deve essere definitivamente accantonato.
<P>
Auschwitz, che è stato ed è il simbolo dell'estremo limite dell'aberrazione nazifascista, deve diventare un luogo di trasmissione della memoria storica nonché di costruzione di una più forte e diffusa coscienza, soprattutto per le giovani generazioni, dei valori democratici e della tolleranza.
<P>
L'Unione europea ha un grande compito in questo senso: chiediamo quindi instantemente che si rafforzino le azioni specifiche di informazione e di formazione rivolte ai giovani e che si intensifichino gli interventi per preservare l'integrità dei luoghi della memoria dell'Olocausto e dei crimini commessi contro i popoli dal nazifascismo.
<P>
Nelle prossime settimane si celebrerà in Europa il 51º anniversario della sconfitta del nazifascismo. Dovrà essere questa un'ulteriore occasione non solo per onorare la memoria delle vittime del passato, ma anche per impegnarsi per la costruzione di un futuro comune, in cui i mostri del razzismo e dell'antisemitismo vengano per sempre eliminati.

<SPEAKER ID=82 LANGUAGE="FR" NAME="Hory">
 Signora Presidente, quando mi sono recato ad Auschwitz, su invito del Congresso ebraico, per l'anniversario della liberazione del campo, sono stato colpito, già, vedendo che si poteva abitare ad Auschwitz e viverci come se niente fosse. Sono stato colpito nel vedere che le stesse autorità polacche si prodigavano in una sorta di banalizzazione di questo passato tragico, come se nessuno ne avesse più la responsabilità.
<P>
E oggi apprendiamo che, proprio sul sito di Auschwitz, ci si appresta a costruire un supermercato. Apprendiamo che il prefetto della regione di Auschwitz avrebbe autorizzato una manifestazione di estrema destra con insegne naziste, e non si sa cos'è peggio, fra la negazione violenta o la banalizzazione mercantile. In ogni caso, tutto ciò è insopportabile.
<P>
Il gruppo Alleanza radicale europea, che rappresento qui, ritiene che dobbiamo includere il dovere di tutelare e preservare luoghi come Auschwitz - purtroppo ne esistono altri in Polonia - in tutte le discussioni, numerose, d'altronde, che abbiamo fra l'Unione europea e la Polonia. Riteniamo anche che l'Unione europea debba ormai rapidamente studiare la possibilità di finanziare un programma di conservazione di questi luoghi della memoria, dove lo spirito umanitario europeo è stato sfidato nel modo più violento e dove, fortunatamente, alla fine, ha riportato la più bella delle vittorie.

<SPEAKER ID=83 LANGUAGE="FR" NAME="Nordmann">
 Signora Presidente, il gruppo liberale non ha, ovviamente, alcuna difficoltà ad associarsi al tenore degli interventi appena pronunciati dagli onorevoli Vecchi e Hory, e facciamo nostre le motivazioni delle loro risoluzioni e del loro atteggiamento.
<P>
Vorrei semplicemente aggiungere quanto siamo stati choccati dalle giustificazioni che ha dato il leader neonazista polacco Techkowski, il quale ha dichiarato che Auschwitz era essenzialmente un luogo di sofferenze polacche, e che popoli diversi dai polacchi non dovevano appropriarsene. Ovviamente, questo è negare la dimensione essenzialmente antisemita dello sterminio ad Auschwitz, e si vede anche con ciò la negazione del concetto che certi luoghi appartengono non soltanto agli Stati che hanno la sovranità territoriali su di essi ma all'umanità intera. È il caso, ovviamente, di Auschwitz. E vediamo nell'atteggiamento del signor Techkowski fino a che punto possono arrivare le aberrazioni ultranazionaliste.
<P>
Mi permetta di aggiungere ancora una riflessione. Siamo turbati, beninteso, dall'atteggiamento delle autorità polacche, e occorrerà effettivamente che l'Unione europea sappia fare le pressioni necessarie. Ma siamo ugualmente turbati, dato che questo episodio si è verificato dopo quello del Carmel, dall'atteggiamento di certe autorità religiose polacche che, certamente, sono pronti a denunciare l'antisemitismo in generale, ma che si astengono dal denunciare l'antisemitismo polacco, ivi compreso quello che regna in seno al clero polacco. C'è di che interrogarsi e turbarsi. Anche queste domande e questi turbamenti sottendono la nostra risoluzione e il nostro voto a favore della risoluzione comune.

<SPEAKER ID=84 LANGUAGE="DE" NAME="Ullmann">
Signora Presidente, onorevoli colleghe e colleghi! Auschwitz è un nome che rappresenterà per sempre il confine estremo di ogni normalità, perchè ad Auschwitz si amministrava e si attuava in pratica la fine dell'umanità. Chi oggi ad Auschwitz proclama il ritorno alla normalità dei supermercati e dell'oltraggio antisemita, non vuole altro che il ritorno alla normalità della barbarie e della disumanità. Ma non esiste il diritto a distruggere il diritto, nè esistono libertà d'opinione e associazione per coloro che vogliono reprimere la libertà. Il Parlamento europeo pertanto si compiace che il Presidente ed il governo polacchi abbiano condannato il progetto di costruire un supermercato e la marcia neonazista ad Auschwitz. È in realtà compito prioritario delle autorità polacche verificare come si debba procedere contro le provocazioni del 6 aprile e chi debba essere chiamato alla resa dei conti. A prescindere da ciò, tuttavia, signore e signori, i popoli europei hanno l'obbligo di domandarsi se sia possibile continuare a tollerare l'esistenza di gruppi economici e politici che minano le fondamenta politiche e morali dell'ordinamento postbellico. Sulla risposta a questa domanda non ci dovrebbero essere dubbi!

<SPEAKER ID=85 LANGUAGE="NL" NAME="Blokland">
Signora Presidente, dalla fine del regime nazista sono intanto trascorsi cinquant'anni. L'esperienza degli orrori dell'olocausto e l'impossibilità di così tanta gente di fare qualcosa per fermarlo hanno lasciato dietro di sé un'Europa lacerata e sconcertata. Com'è possibile che nei nostri paesi, con una civiltà e una cultura fondate sui valori e le tradizioni ebraicocristiane, abbia potuto aver luogo un tale sterminio di massa proprio del popolo ebreo.
<P>
Il campo di concentramento di Auschwitz, l'ultima dimora di milioni di ebrei, costituisce ad un tempo luogo di commemorazione e avvertimento. Là si può insegnare ai giovani a cosa hanno condotto il razzismo, l'antisemitismo e la xenofobia nella nostra storia. Là le ineffabili vittime del regime totalitario nazista possono essere commemorate con rispetto.
<P>
Parlo anche a nome dei miei compagni di gruppo quando dico che i fatti degli ultimi tempi connessi ad Auschwitz ci hanno sconcertato profondamente. Noi condanniamo vivamente i progetti assurdi delle autorità locali polacche di costruire un supermercato nelle immediate vicinanze dell'ex campo e l'offensiva dimostrazione di un gruppo di neonazisti nell'area dell'ex campo.
<P>
Il governo polacco ha preso posizione contro i progetti commerciali delle autorità locali soltanto dopo le proteste del presidente polacco e gruppi di diverso genere. Potrebbe peraltro il Commissario confermare che il governo polacco avrebbe deciso definitivamente di fermare la costruzione di un centro commerciale in prossimità dell'ex campo di concentramento. Nel corso della dimostrazione del gruppuscolo neonazista nella località di Tejkowski la polizia non è intervenuta e il governo ha reagito soltanto dopo tre giorni cedendo alle proteste. Nella stessa Polonia le reazioni alla dimostrazione sono state minime, e sono venute, in maniera diretta, soltanto da un giornale di impostazione liberale. Lo stesso giornale ha scritto che l'azione di quell'insignificante gruppo neonazista suscitava ribrezzo, ma difficilmente costituiva un pericolo per la democrazia in Polonia. Stando a quel giornale, il fatto che i democratici non scendono in strada per protestare contro l'antisemitismo e il razzismo rappresenta un grande pericolo. Il gruppo neonazista di Tejkowski è visibile, scrive il giornale, ma dov'è?
<P>
Noi condividiamo queste preoccupazioni intorno alla condotta del governo polacco e desideriamo trascinare la questione nei nostri stessi paesi. È questo il problema che dobbiamo seguitare a porci e che possiamo porci mutuamente e porre al governo polacco. Lo autorizza l'orrenda verità della nostra storia: il razzismo, l'antisemitismo e la xenofobia sono presenti ovunque nel mondo. Abbiamo il dovere di fare qualcosa, e noi dove siamo?

<SPEAKER ID=86 LANGUAGE="EN" NAME="Provan">
 Signora Presidente, c'è un forte senso di profondo risentimento morale in questo Parlamento a causa di ciò che è successo ad Auschwitz. Soltanto nell'Aprile dell'anno scorso abbiamo celebrato - se si può usare questa parola - il cinquantesimo anniversario della chiusura di tale campo di concentramento e della sua liberazione. Oggi, vediamo una situazione completamente diversa, con fanatici di destra decisi a dare una dimostrazione di antisemitismo per cercare di mostrare al mondo che hanno il controllo e che chiuderanno la storia e la seppelliranno.
<P>
Non possiamo seppellire moralmente il passato. Abbiamo un'occasione vera per ricordare la storia d'Europa e alcune delle dure prove e delle tribolazioni che la gente ha vissuto, anzi, la morte di molti milioni di persone durante le Guerre Mondiali. Da un punto di vista legale si può comprendere l'autorità locale, ma da quello morale c'è si sente oltraggiati per ciò che sta cercando di fare.
<P>
È significativo che il presidente della Polonia e il governo della Polonia sembrano essere in conflitto con l'autorità locale. Spero che il nostro commissario, che tutti rispettiamo e il quale, come tutti sappiamo, è in grado di esercitare una notevole influenza, utilizzi tale influenza in questo caso per assicurarci che possiamo rendere omaggio alla sofferenza umana che ha avuto luogo costruendo un qualche centro europeo in modo da imparare tutti dalla storia.
<P>

<SPEAKER ID=87 LANGUAGE="FR" NAME="Piquet">
 Signora Presidente, mi permetta di associarmi integralmente, totalmente, agli interventi dei miei colleghi. Come potrebbe essere diversamente, d'altronde? Cinquant'anni fà, i nazisti tentavano di distruggere il campo di Auschitz per cancellare le tracce delle loro atrocità. E cinquant'anni dopo, cioè oggi, alcuni giovani neonazisti, che si rifanno alla stessa ideologia, manifestano all'interno stesso del campo per tentare, anche questa volta, di cancellare il ricordo di questi massacri.
<P>
Beninteso, io personalmente, e il mio gruppo, come tutti, non possiamo non condannare con fermezza questa manifestazione, come tutti i tentativi che mirano ad attentare al carattere simbolico del campo di Auschwitz. Condanniamo, per esempio - se n'è parlato - il progetto di costruzione di un centro commerciale.
<P>
Pensiamo, signora Presidente, che l'autorizzazione di questa manifestazione neonazista da parte delle autorità polacche sia inaccettabile. È tanto più preoccupante, secondo me, in quanto è accompagnata da una rinascita del razzismo e dell'antisemitismo in Polonia.
<P>
Mi rallegro dunque che il nostro Parlamento ritenga necessario mantenere un dovere i memoria nei confronti di tutte le vittime della barbare nazista. E credo che per contribuire a ciò, i governi di tutti i paesi d'Europa dovrebbero rafforzare ancora le loro legislazioni contro il razzismo e l'antisemitismo, tanto più che l'organizzazione dell'Anno europeo contro il razzismo, nel 1997, dovrebbe permetterci di incoraggiare azioni nuove.
<P>
Per concludere, vorrei incitare le istituzioni europee, e in particolare la Commissione, a proseguire la loro azione allo scopo di contribuire allo sviluppo di iniziative comunitarie e nazionali per assicurare la tutela dei campi di concentramento nazisti come monumenti storici, come raccomandava la nostra risoluzione, votata a grandissima maggioranza l'11 febbraio 1992.

<SPEAKER ID=88 LANGUAGE="FR" NAME="Vieira">
 Signora Presidente, intervengo a nome dell'onorevole Donnay che è assente.
<P>
È con una certa emozione, ma anche una certa indignazione, che intervengo in questa discussione. La Seconda Guerra mondiale e le atrocità che ha originato non possono e non devono venire dimenticati dopo qualche decennio. Orbene, cosa vediamo? Oggi si prevede di costruire un supermercato sul sito di Auschwitz, dove sorgeva il campo di prigionieri tristemente celebre per i suoi stermini. È un oltraggio alla memoria di un milione di uomini, donne e bambini che furono massacrati in questo luogo in nome della follia ideologica di alcuni.
<P>
Ma ciò che accresce la mia indignazione, signora Presidente, è la manifestazione organizzata da giovani estremisti neonazisti in questo luogo, che dovrebbe essere consacrato alla memoria e al raccoglimento per il milione di vittime scomparse qui.
<P>
Non posso accettare la banalizzazione di atti del genere, poiché è nostro dovere mantenere la memoria collettiva perché avvenimenti del genere non possano mai ripetersi. Appoggeremo dunque il testo della risoluzione presentata dall'insieme dei gruppi.

<SPEAKER ID=89 NAME="Amadeo">
Signora Presidente, il gruppo di Alleanza Nazionale si associa allo sdegno provocato dalla violazione dell'ex campo di concentramento di Auschwitz da parte di fanatici propugnatori di odio razziale e di improponibili revisionismi storici.
<P>
Ci chiediamo come sia stato possibile che le autorità polacche abbiano potuto autorizzare simili sconcertanti manifestazioni e riteniamo che l'Unione europea debba fare quanto in suo potere affinché episodi analoghi non abbiano più a ripetersi.
<P>
Nel momento in cui le contrapposizioni tra le religioni si vanno sfumando ed il Pontefice romano rilancia il dialogo e la comprensione tra le diverse fedi religiose, è tanto più necessario bloccare sul nascere tutto quello che può riportare indietro l'orologio della storia.
<P>
Il gruppo di Alleanza Nazionale condivide il contenuto della risoluzione comune e, di conseguenza, la voterà; auspica anche che tali siti, che furono testimonianza di orrori, vengano mantenuti nella loro integrità, per il rispetto dei morti e quale monito per gli europei di domani.
<P>
Auspichiamo altresì che anche i luoghi dove si è manifestata la barbarie stalinista e dove furono annientati, fisicamente e moralmente, gli oppositori del marxi-leninismo entrino nella memoria collettiva dei popoli europei.

<SPEAKER ID=90 LANGUAGE="DE" NAME="Schreiner">
Signora Presidente, è stato più volte ripetuto che le manifestazioni e le dimostrazioni di centinaia di radicali di destra e di Skinheads davanti ai monumenti di Auschwitz sono avvenute con l'autorizzazione delle autorità regionali polacche. Ciò è a mio avviso incomprensibile ed esecrabile. Che il capo dell'amministrazione competente spieghi che era stato scelto il male minore, perchè vietando ai radicali di destra di manifestare c'era da temere disordini ben peggiori, a mio avviso, non basta. E la cosa mi sconvolge ancor di più considerando che in quel momento Presidente della Polonia era il postcomunista Kwasniewski.
<P>
Bisogna dunque esigere che nei dintorni degli ex campi di concentramento e dei monumenti che commemorano le atrocità della Seconda guerra mondiale, nonchè presso le tombe dei caduti venga definita una zona in cui è vietata ogni attività dimostrativa. Il rispetto dei morti e la memoria di quelle barbarie sono valori morali più elevati dello stesso diritto democratico alla libera manifestazione. Tutte le istituzioni dell'Unione europea sono dunque invitate a sollecitare i governi degli Stati membri affinchè istituiscano simili zone in cui vige il divieto di dimostrazione. E ciò vale anche e soprattutto per i paesi dell'Europa Centrale ed Orientale che desiderano entrare a far parte dell'Unione, e sui cui territori si trovano molti di tali monumenti. Esprimiamo dunque la più severa delle condanne contro le manifestazioni nei luoghi che hanno assunto un valore di monito per l'umanità.

<SPEAKER ID=91 NAME="Van den Broek">
Signora Presidente, ogni manifestazione razzista è riprovevole e non può che suscitare ribrezzo; se possibile, deve essere impedita. Ma il fatto che ciò avvenga nel luogo che è stato il più grande campo di sterminio nazista è un'esibizione sconcertante di insensibilità e forse - ciò che è ancora più grave - di ignoranza che ogni persona benpensante deve deplorare e condannare.
<P>
Intervenire contro manifestazioni neonaziste come quella recente di Auschwitz rientra altresì negli continui sforzi che sono necessari a sensibilizzare la giovane generazione agli orrori dell'olocausto, i quali sono stati il risultato di un'ideologia nazista e razzista. È un compito certo non facile ma al quale non possiamo sottrarci.
<P>
Signora Presidente, com'è noto alla sua Assemblea, il 1997 è stato proclamato l'Anno europeo contro il razzismo e la xenofobia, e sarà colta ogni occasione per esternare ovunque e sicuramente anche in Polonia la nostra preoccupazione comune e i nostri obiettivi comuni in questo campo.
<P>
Presidente, mi è appena stata consegnata una lettera che è la risposta ad una lettera del Centro israeliano per l'informazione e la documentazione dell'Aja inviata al governo polacco per esprimere, fra l'altro, proteste per quello che sta succedendo ad Auschwitz. Io non ho avuto occasione di mettermi in contatto con questo centro ma, trattandosi di una lettera inviata a questo istituto a nome del governo polacco, credo di poterne rendere noti i contenuti anche in questa sede.
<P>
L'ambasciatore polacco scrive al Centro israeliano con lettera del 11 aprile: »Come certamente saprete, la dimostrazione razzista di Auschwitz in Polonia ha suscitato molto scalpore. Il mio governo», scrive l'ambasciatore, »l'ha vivamente condannata, annunciando provvedimenti affinché simili dimostrazioni nonché la violazione dell'ex campo di concentramento di Auschwitz siano impedite in futuro, e disponendo contemporaneamente un'inchiesta sull'origine dell'accaduto e il comportamento che hanno assunto le autorità locali. Convengo con voi», continua l'ambasciatore, »che avvenimenti riprovevoli come questi non dovrebbero succedere nel mio paese e neanche in nessun'altra parte del mondo. Sono fermamente convinto che il mio governo si impegnerà a fondo nell'adozione di disposizioni appropriate ed efficienti affinché siffatte manifestazioni di antisemitismo e ogni forma di razzismo in futuro siano prevenute. Con l'occasione desidero altresì confermarvi che la decisione del governo polacco riguardante l'arresto della costruzione di un centro commerciale nelle vicinanze dell'ex campo di concentramento di Auschwitz è definitiva».
<P>
Infine, l'ambasciatore esprime la speranza che la marcia della vita in programma per il 16 aprile in Polonia contribuisca a conservare per sempre il ricordo degli avvenimenti del ghetto di Varsavia, Treblinka e Auschwitz e a far sì che il loro significato non venga mai dimenticato.
<P>
Presidente, mi auguro che il governo polacco - i cui intenti e idee, come posso presumere, sono espressi con queste parole dell'ambasciatore - riesca veramente a impedire il ripetersi di simili manifestazioni e, in particolare, anche a fare in modo che questi monumenti di sofferenza, dolore e tragedia umana siano un segno imperituro anche per i giovani e un monito permanente di ciò che può provocare un'ideologia nazista e razzista.
<P>

<SPEAKER ID=92 NAME="Presidente">
 La discussione è chiusa.
<P>
La votazione si svolgerà alle 17.30.

<SPEAKER ID=93 NAME="Presidente">
 L'ordine del giorno reca, in discussione congiunta, le seguenti proposte di risoluzione:
<P>
B4-0498/96 dell'onorevole Fassa e altri, a nome del gruppo ELDR, sulla situazione in Liberia; -B4-0510/96 dell'onorevole Pradier, a nome del gruppo ARE, sulla situazione in Liberia; -B4-0523/96 degli onorevoli Alvoet e Telkämper, a nome del gruppo V, sulla Liberia; -B4-0527/96 degli onorevoli Newens e altri, a nome del gruppo PSE, sui diritti dell'uomo e la situazione in Liberia; -B4-0530/96 dell'onorevole Schwaiger e altri, a nome del gruppo PPE, sulla situazione in Liberia; -B4-0532/96 dell'onorevole Pasty e altri, a nome del gruppo UPE, sulla situazione in Liberia; -B4-0541/96 dell'onorevole Pettinari e altri, a nome del gruppo GUE/NGL, sulla situazione in Liberia.
<SPEAKER ID=94 NAME="Fassa">
Signora Presidente, ancora una volta ci troviamo di fronte alla necessità di una presa di posizione da parte del Parlamento europeo nei confronti di gravissimi episodi, che travagliano un paese africano. La presente situazione è è aggravata dal fatto che i torbidi riguardano la Liberia, uno degli Stati africani indipendenti da più tempo, almeno se guardiamo alle sue origine storiche.
<P>
Almeno due punti della risoluzione che vengo, con questo mio intervento, a sostenere a nome del gruppo dei liberali, mi pare siano fra tutti degni della massima attenzione da parte del Parlamento europeo e degli altri organi comunitari: il primo riguarda le migliaia di bambini-soldati liberiani, che hanno bisogno di essere reinseriti nella società civile attraverso la scuola, la formazione professionale e, se occorre, l'assistenza psichiatrica; il secondo interessa le centinaia di migliaia di rifugiati liberiani in Costa d'Avorio, Guinea-Conakry e Sierra Leone che, in attesa di un chiarimento della situazione, che purtroppo sembra ancora di là da venire, hanno bisogno di aiuti umanitari da tutti, ma in particolare dall'Unione europea.

<SPEAKER ID=95 LANGUAGE="FR" NAME="Pradier">
Signora Presidente, onorevoli colleghi, è veramente una situazione odiosa trovarsi di fronte per diversi anni di seguito un paese infelice che vive sempre gli stessi disastri! Questo paese si vede oggi ancora semmbrata da oltre una mezza dozzina di fazioni, che se ne disputano le rovine, dopo il naufragio dello Stato, distrutto fisicamente e materialmente. Regna il caos, e si vedono gruppi di adolescenti, ubriachi di droga e di alcool, reclutati da capibanda, darsi al massacro e al saccheggio.
<P>
A quanto pare non è più lo Stato che potrà aiutarci in questo affare. Per fare ciò occorrerà, al contrario, che una forza armata, correttamente equipaggiata, correttamente inquadrata e correttamente addestrata, svolga un ruolo sia di interposizione, sia di mantenimento dell'ordine. Non potremo sfuggire a questa situazione. Abbiamo dunque il coraggio di dirlo apertamente.

<SPEAKER ID=96 LANGUAGE="NL" NAME="Aelvoet">
Signora Presidente, onorevoli colleghi, ciò cui stiamo assistendo in Liberia è l'esempio di ciò che succede quando scompare uno Stato e la popolazione viene lasciata al suo destino, in balia di gruppi che si combattono per il potere.
<P>
Ciò che colpisce in questo caso è il fatto che tutti i tentativi internazionali, nella misura in cui vengono effettuati, per ora non hanno prodotto alcun risultato durevole; ogni cessate il fuoco continua ad essere violato, si continua a prendere degli ostaggi. L'ultimo cessate il fuoco era del 12 aprile ed è già stato ridotto in brandelli da tempo.
<P>
Ma la comunità internazionale esita naturalmente ad intervenire. Gli sforzi si fanno visibilmente più rari quando si tratta di salvare vite umane in pericolo e non interessi economici.
<P>
Per questo motivo, noi intendiamo chiedere un potenziamento della forza d'intervento africana e un migliore controllo delle forniture di armi, perché è a causa della libera circolazione delle armi che si verificano orribili guerre come questa, dove nessuno controlla più la situazione.

<SPEAKER ID=97 LANGUAGE="EN" NAME="Newens">
Signora Presidente, la recente ripresa dei feroci combattimenti a Monrovia, capitale della Liberia, potrebbe, se non viene fermata rapidamente, portare ad una nuova catastrofe umana di grandi proporzioni. Nel corso di una guerra civile selvaggia durata circa sei anni, hanno perso la vita circa 150, 000 persone e la maggioranza della popolazione è stata obbligata ad abbandonare la propria casa. In queste circostanze, dove numerossisimi rifugiati non hanno modo di allontanarsi dai combattimenti e non hanno mezzi autonomi di sostentamento, il numero delle vittime potenziali dei combattimenti è enorme. Molte di queste persone soffrono già di denutrizione e malattie ed è vitale che si faccia tutta la pressione possibile sulle fazioni in lotta perché cessino di combattere e ripristinino l'accordo di pace di Abuja.
<P>
Condanniamo totalmente i crimini barbari commessi e la cattura di ostaggi in questa nuova tornata di ostilità. Il fabbisogno di aiuti umanitari è immenso ed esiste non soltanto in Liberia ma anche in numerosi paesi confinanti versi i quali migliaia di cittadini liberiani sono fuggiti per paura di perdere la vita. L'Unione europea, insieme alle agenzie delle Nazioni Unite e ad altre organizzazioni internazionali, deve fare tutto il possibile per aiutare a fornire e a consegnare i rifornimenti occorrenti.
<P>
Si devono inoltre rinnovare gli sforzi per impedire la consegna di armi e applicare l'embargo approvato dalle Nazioni Unite. È tragico riflettere che uno stato nato come patria per gli schiavi liberati possa essere degenerato fino a costituire un inferno sulla terra. Dobbiamo premere non soltanto per la pace, seguita da elezioni e dalla nascita di un governo stabile, ma anche per la continuazione degli aiuti e la fine delle politiche di aggiustamento strategico che hanno prodotto crisi e crolli in diversi stati africani.

<SPEAKER ID=98 LANGUAGE="NL" NAME="Maij-Weggen">
Signora Presidente, in Liberia è divampata per l'ennesima volta la guerra civile. In sette anni di conflitto dal 1989 i diversi gruppi in lotta fra di loro si sono macchiati la coscienza con non meno di 150.000 morti: sono caduti soldati delle milizie, ma in numero ben maggiore sono caduti i civili. L'anno scorso in agosto diverse parti avevano firmato un cessate il fuoco, impegnandosi a disarmare i loro militari e a preparare le elezioni democratiche che avrebbero dovuto aver luogo nell'agosto 1996. Le ostilità non sono cessate. Le parti sembrano continuare a scannarsi. Il 6 aprile scorso sono scoppiate nuovamente le ostilità quando la polizia voleva arrestare Roosvelt Johnson, un signore della guerra, per il fosco ruolo che ricopriva nell'intero conflitto. In realtà, mi chiedo se non debbano essere arrestati tutti i capi che fanno esplodere continuamente questa guerra.
<P>
Da quando imperversa la guerra, la situazione nel paese è andata peggiorando: regna la fame, vi sono 100.000 profughi, vi sono enormi perdite in termini di sanità e istruzione e il paese sta scivolando in una spirale diabolica. Ci si interroga sul daffarsi. In primo luogo, credo che dobbiamo sostenere la Forza di pace africana in Liberia ECOMOG; ma quest'ultima dovrebbe anche avere lo spazio per disarmare al più presto i giovani soldati di quattordici-quindici anni che si aggirano drogati sparando alla cieca, rubando e saccheggiando, e dare loro un luogo stabile cercando di rieducarli e insegnare loro tutto di nuovo.
<P>
È chiaro a tutti che in questo paese si deve fare qualcosa ed è altrettanto chiaro che l'Europa non può tenersi in disparte. Ma ciò che vorrei chiedere al Commissario è cos'è che fa l'Europa in questo caso. È esattamente come ha detto un mio collega poco fa: non è il Kuwait, non abbiamo grandi interessi economici, ma si va verso una catastrofe, l'ennesima in Africa.

<SPEAKER ID=99 NAME="Pettinari">
La drammatica situazione che sta vivendo la Liberia impone all'Europa di lanciare un'iniziativa politica immediata per indurre le parti in conflitto a deporre le armi e a rilanciare il processo di ricostruzione materiale ed economica del paese. Qui, infatti, la pace passa innanzitutto attraverso un sostegno convinto alle istituzioni create dagli accordi di pace di Abuja del 20 agosto del 1995, che rimangono l'unico quadro legale nazionale e internazionale che può permettere alla Liberia di ritrovare la strada dello sviluppo.
<P>
È necessario perciò che l'Unione europea sostenga il Consiglio di Stato e il governo provvisorio, nati proprio da quegli accordi, che rilanci la cooperazione economica e lo sviluppo attraverso questi nuovi organismi rappresentativi, affinché nuove e libere elezioni possano essere organizzate e affinché la popolazione civile possa tornare nei propri villaggi.
<P>
Il mio gruppo è convinto che in sede internazionale va attribuito all'ECOMOG il compito di disarmare le fazioni, di dispiegare le sue truppe nella capitale Monrovia e in tutto il paese.
<P>
Crediamo infatti che l'Unione europea dovrebbe chiedere alla Comunità economica degli Stati africani occidentali di rafforzare la presenza internazionale in Liberia, giacché si tratta anche di controllare che l'embargo sulle armi, decretato nel 1992 dal Consiglio di sicurezza delle Nazioni Unite, venga rispettato, perché pare mancare tutto in Liberia ma non mancano certo le armi. Non possiamo rimanere indifferenti davanti all'agonia di un intero paese e di un popolo.
<P>
L'Unione europea è la sola istituzione internazionale che può oggi contribuire alla creazione delle condizioni di stabilità e di pace in quel paese. Adesso che molti residenti europei ed americani sono stati evacuati, si rischia di non parlare più della guerra in Liberia, mentre l'urgenza di un intervento politico e diplomatico rimane intatta. Auspico pertanto che la Presidenza italiana del Consiglio, in consultazione con le Nazioni Unite e l'ECOMOG, produca iniziative politiche affinché si arrivi ad un serio e rispettato cessate il fuoco e ad un programma di cooperazione economica con le nuove e deboli autorità della Liberia.

<SPEAKER ID=100 LANGUAGE="ES" NAME="Cabezón Alonso">
Signora Presidente, nuova violenza, guerra civile e morte in un paese africano; di nuovo migliaia di rifugiati, di sfollati e di ostaggi. La Liberia è alla ribalta nella stampa internazionale perché la sua tragedia, il suo processo di autodistruzione è diventato attualità. La popolazione africana non merita tante sofferenze, tante morti senza senso. L'Africa non merita di essere condannata all'oblio, alla disperazione, alla fame e alla miseria. L'Africa e i suoi abitanti non meritano governi corrotti che organizzano farse elettorali per eternizzarsi al potere, non meritano dittatori assassini che si arricchiscono sulle miserie dei popoli. L'Africa e i suoi cittadini non meritano che il nostro mondo sviluppato assista, tra l'impassibile ed il preoccupato, all'agonia di un continente che, a parte qualche eccezione, affonda sempre di più nel sottosviluppo e nell'ingiustizia.
<P>
La Liberia è l'ultimo esempio di una tragedia collettiva che sembra non abbia fine e non possiamo estraniarci da tutto ciò. Non possiamo assistere passivamente alla distruzione, non di un paese, ma di quasi un continente, perché anche noi pagheremo le conseguenze di tanto orrore. Se non si agisce con il Ruanda, il Burundi, oggi con la Liberia ben presto dovremo aggiungere altri paesi a questo elenco. La Convenzione di Lomé deve agire in modo rigoroso. Io ritengo che la Convenzione di Lomé sia molto di più che un mero osservatorio, deve fungere anche da strumento attivo di prevenzione e di azione. Solo nell'ambito della Convenzione di Lomé, ribadendo la risoluzione delle Nazioni Unite, esigendo il rispetto dell'embargo delle armi nei confronti della Liberia, riaffermando gli accordi di pace di Abuja, agosto 1995, e con una azione decisiva, responsabile e rigorosa da parte dell'Organizzazione per l'Unità Africana, si potrà pensare ad iniziare la ricostruzione di quello che fu un paese il cui nome è Liberia.

<SPEAKER ID=101 LANGUAGE="DE" NAME="Günther">
Signora Presidente, da vari interventi dei colleghi appare chiaro il nostro turbamento di fronte ai problemi in cui si trova la più antica democrazia africana, che nonostante le molte difficoltà iniziali lo scorso secolo era riuscita a diventare quasi un simbolo di sviluppo. Osserviamo anche che quest'ormai antica tradizione democratica non ha necessariamente abbassato la soglia di difesa contro le reazioni violente. Alcuni colleghi hanno già segnalato la problematica dei giovinetti inseriti nelle organizzazioni militari. Ma ciò che forse sconvolge ancora di più è che nel frattempo si sono costituite bande di ragazzini, indipendenti dai suddetti gruppi e che si comportano in modo spietato e violento, sfuggendo ad ogni controllo. In questo contesto si aggiunge un'altra preoccupante considerazione: si legge nella stampa di oggi che la televisione - e nella fattispecie si cita un'emittente americana che opera in tutto il mondo - ha in certo modo insegnato a catturare le ambulanze ed a trasformarle in mezzi da guerra, ovvero ha insegnato come con simili mezzi ci si possa affermare al di là di ogni diritto e di ogni legge.
<P>
Noi, nessuno lo può negare, chiediamo il mantenimento dell'embargo sugli armamenti; dobbiamo però renderci conto che esiste un vivace mercato nero ed esso ne risente ben poco se noi variamo anche centinaia di risoluzioni chiedendo embarghi sui mezzi militari. La risoluzione che proponiamo insieme constata quanto sia urgente aiutare la popolazione, ma osserva anche che in questo momento è difficilissimo portare aiuto. In questa prospettiva è dunque necessario che riflettiamo come si possa consentire alle nostre squadre di soccorso di difendere almeno se stessi e le proprie strutture, evitando quanto meno di cadere in mano a quelle bande.

<SPEAKER ID=102 LANGUAGE="FR" NAME="André-Léonard">
Signora Presidente, a Monrovia, una settimana dopo la fiammata improvvisa di violenza, la capitale offre uno spettacolo di desolazione che si intensifica di giorno in giorno. Come non condannare simili atti di violenza, commessi oltre tutto da adolescenti in armi? Successioni di tagleggiamenti, uccisioni, stupri, sacchi, saccheggi di abitazioni urbane, ecco la triste realtà. Eppure Monrovia viveva in una calma relativa dal 1993 e non aveva mai conosciuto un tale avvampamento in sei anni di guerra civile. Cos'è successo dunque?
<P>
Escluso dal potere in quanto incolpato di assassinio, il capo del ramo Khran Roosevelt Johnson ha scatenato una risposta che ben presto si è trasformata in guerriglia urbana. I ribelli Khan tengono in ostaggio circa seicento civili, e li hanno utilizzati come scudi umani.
<P>
Gli Stati Uniti, di cui si conoscono i legami storici con la Liberia, hanno organizzato l'evacuazione degli stranieri a colpi di milioni di dollari. La risposta americana ha costituito un vero spreco di mezzi. Cinquemila soldati americani sono sul posto.
<P>
A causa dell'estrema violenza di questi ultimi giorni, e in assenza di un'autorità reale, tutte le ONG umanitarie, fra le quali la Croce Rossa Internazionale e MSF, hanno dovuto abbandonare i loro posti. Avevano capito che non c'era più nulla da fare, che i ribelli non rispettavano nulla. La situazione attuale è disastrosa e chiediamo subito alla Commissione e agli Stati membri di fornire un aiuto umanitario effettivo, in quanto la popolazione è fortemente colpita dalla carestia e dalle malattie, in particolare dal colera.
<P>
È essenziale che il Consiglio di sicurezza dell'ONU, come anche il Consiglio dell'Unione europea, decida un'azione urgente a favore della riconciliazione nazionale per favorire la pace.

<SPEAKER ID=103 NAME="Van den Broek">
Signora Presidente, il rapido precipitare della crisi liberiana ha, come sappiamo, tragiche conseguenze per la popolazione civile. La Commissione condivide perciò appieno la preoccupazione e i timori del Parlamento europeo soprattutto per la situazione umanitaria nel luogo. Molta speranza è stata riposta nell'accordo di pace firmato ad Abuja l'agosto scorso dai capi dei clan principali, il quale prevedeva l'instaurazione di un governo di transizione composto da rappresentanti di tutte le parti. Tuttavia, con l'esclusione da importanti cariche governative dell'Ulimo guidato da Roosvelt Johnson e la mancata applicazione di parti dell'accordo riguardanti il disarmo e la smobilitazione si è pian piano venuta a creare una nuova bomba a orologeria. Migliaia di milizie armate hanno potuto fare il loro ingresso a Monrovia con i loro capi.
<P>
Il tentativo di arresto di Johnson il 5 aprile scorso era quindi più legato alla politica delle tribù che alla giustizia. I suoi uomini si sono naturalmente opposti all'arresto e la situazione è sfuggita al controllo nel giro di poche ore. Centinaia di migliaia di civili hanno dovuto fuggire a causa degli scontri e la maggior parte delle fabbriche e abitazioni a Monrovia sono state saccheggiate da cima a fondo. Se non ritorna la pace in tempi brevi nella città c'è da temere che la situazione comunque già preoccupante possa degenerare in una catastrofe ben più grave.
<P>
Uno dei molti aspetti preoccupanti della violenza cieca dilagata negli ultimi sei giorni sono gli attacchi mirati alle organizzazioni di aiuto. Molti volontari degli aiuti sono stati oggetto di pesanti molestie ed si sono visti saccheggiare i propri uffici e le proprie abitazioni. La sede dell'ONU è stata completamente svuotata. La maggior parte delle organizzazioni non governative hanno già perduto tutti i loro mezzi e veicoli e la maggioranza degli stranieri sono stati evacuati.
<P>
Esercitando forte pressione su tutte le parti si è riusciti finora ad impedire che fosse saccheggiato l'ufficio di coordinamento degli aiuti della Commissione europea a Monrovia dove continuano a lavorare alcune unità di personale indispensabili. È molto importante che quell'ufficio possa rimanere aperto, soprattutto perché molti dipendono per l'acqua da un progetto di rifornimento idrico comunitario. Se la situazione non migliorerà nei prossimi giorni, anche la Commissione sarà costretta all'evacuazione.
<P>
La Commissione ha già contattato le organizzazioni non governative e dell'ONU per discutere un eventuale programma d'emergenza. Il 23 aprile prossimo è programmata una riunione a Bruxelles con rappresentati delle principali organizzazioni operanti in Liberia.
<P>
La Commissione torna a sottolineare che è disposta a rispondere nei modi adeguati agli appelli di aiuto umanitario di dette organizzazioni e continuerà a seguire la situazione da vicino. La Commissione attira anche l'attenzione del Parlamento sulla dichiarazione della Presidenza del Consiglio sulla Liberia dell'11 aprile scorso, con cui si condanna vivamente l'esplodere della violenza e si invitano tutti i capi delle fazioni a tenere sotto controllo i loro uomini. La dichiarazione sottolineava pure che l'accordo di Abuja è tuttora la principale ancora di speranza per la pace. È ovvio che Consiglio e Commissione danno tutto il loro appoggio agli incessanti sforzi coordinati dall'ONU per cercare di ottenere il rispetto dell'accordo firmato a suo tempo.

<SPEAKER ID=104 NAME="Presidente">
 La discussione è chiusa.
<P>
La votazione si svolgerà alle 17.30.

<SPEAKER ID=105 NAME="Presidente">
 L'ordine del giorno reca, in discussione congiunta, le seguenti proposte di risoluzione:
<P>
Cina-Tibet
<P>
B4-0514/96 della onorevole Larive e altri, a nome del gruppo ELDR, sulla necessità di un dialogo fra la Cina e il Tibet e la situazione dei diritti dell'uomo in Cina; -B4-0520/96 della onorevole Aglietta e altri, a nome del gruppo V, sulla risoluzione Cina/Tibet alla commissione dei Diritti dell'Uomo delle Nazioni Unite e sulla posizione dei paesi dell'Unione europea; -B4-0525/96 dell'onorevole Dupuis e altri, a nome del gruppo ARE, sulla risoluzione Cina/Tibet alla commissione dei Diritti dell'Uomo delle Nazioni Unite e sulla posizione dei paesi dell'Unione Europea; Malesia
<P>
B4-0496/96 dell'onorevole Eisma e altri, a nome del gruppo ELDR, sulla diga di Bakun; -B4-0500/96 della onorevole Pollak, a nome del gruppo PSE, sulla diga di Bakun; -B4-0522/96 dell'onorevole Telkämper, a nome del gruppo V, sul progetto di centrale idroelettrico di Bakun; -B4-0551/96 della onorevole Gonzalez Alvarez, a nome del gruppo GUE/NGL, sui diritti delle popolazioni indigene e la diga di Bakun; Colombia
<P>
B4-0546/96 dell'onorevole Carnero e altri, a nome del gruppo GUE/NGL, sui diritti dell'uomo in Colombia; Marocco
<P>
B4-0542/96 dell'onorevole Elmalan e altri, a nome del gruppo GUE/NGL, sulle violazioni dei diritti dell'uomo nel Sahara occidentale; Patrick Kelly
<P>
B4-0497/96 dell'onorevole Cox, a nome del gruppo ELDR, sulla richiesta di trasferimento del detenuto repubblicano, Patrick Kelly, dalla prigione di Maghaberry, nell'Irlanda del Nord, in una prigione nella Repubblica irlandese; -B4-0503/96 della onorevole Malone, a nome del gruppo PSE, su Patrick Kelly, prigioniero gravemente malato detenuto nella prigione di Maghaberry nell'Irlanda del Nord; -B4-0508/96 della onorevole Ewing e altri, a nome del gruppo ARE, sul Patrick Kelly, prigioniero politico gravemente malato detenuto nell'Irlanda del Nord; -B4-0515/96 dell'onorevole Collins e altri, a nome del gruppo UPE, sul protrarsi della detenzione di Patrick Kelly nell' Irlanda del Nord; -B4-0521/96 dell'onorevole McKenna e altri, a nome del gruppo V, su Patrick Kelly, prigioniero politico gravemente malato detenuto nell'Irlanda del Nord; -B4-0538/96 della onorevole Banotti e altri, a nome del gruppo PPE, sul trasferimento di Patrick Kelly nella prigione di Portlaoise.
<SPEAKER ID=106 LANGUAGE="NL" NAME="Larive">
Signora Presidente, sono lieta che si sia riusciti ad inserire il Tibet nell'ordine del giorno politico odierno malgrado l'opposizione dei cristiano-democratici. Proprio oggi che si riunisce la delegazione per la Cina del Parlamento europeo qui a Strasburgo per trattare l'Asian European Parliamentary Partnership è oltremodo utile lanciare un segnale politico e cercare di far capire ai delegati cinesi che devono avviare il dialogo e una cooperazione costruttiva col popolo tibetano con la massima urgenza.
<P>
È necessario discuterne perché, stando a recenti relazioni, la situazione nel Tibet non fa che peggiorare e vi sono ora più prigionieri politici che negli ultimi sei anni. È anche necessario perché il continuo rifiuto del dialogo col Tibet da parte della Cina reca pregiudizio alle relazioni fra l'Unione europea e la Repubblica Popolare Cinese.
<P>
Il gruppo del Partito europeo dei liberali democratici e riformatori è molto lieto per la decisione dell'Unione europea di presentare una risoluzione alla commissione dell'ONU per i diritti dell'uomo sulla situazione in Cina e nel Tibet. Ma sollecitiamo gli Stati membri a raccogliere, a questo fine, il massimo appoggio possibile; abbiamo per esempio già la Russia, l'Ucraina, il Brasile e il Cile, e dobbiamo seguire la stessa linea degli Stati Uniti. Chiediamo loro anche di tenere un dibattito approfondito prima che si voti nella commissione per i diritti dell'uomo dell'ONU.
<P>
Non dobbiamo aver paura di attirare l'attenzione sulla prigionia di Wei Jinseng, la scomparsa del Panchen Lama, la situazione negli orfanotrofi cinesi, la pena di morte, la continua politica demografica che spinge verso il Tibet cinesi delle altre regioni e le miserabili condizioni della popolazione tibetana in genere.
<P>
Presidente, il gruppo del Partito europeo dei liberali democratici e riformatori chiede che si tenga fra poco una votazione per appello nominale nella speranza che la nostra votazione odierna si propaghi come voce della coscienza e non di opportunismo e autocensura. Mi auguro e attendo che il Ministro olandese degli affari esteri sia disposto a consegnare domani la nostra risoluzione al Ministro cinese degli affari esteri Quin Quichen che sarà in visita all'Aia.

<SPEAKER ID=107 LANGUAGE="FI" NAME="Hautala">
Signora Presidente, nelle relazioni tra la Cina e gli Stati membri dell'Unione europea è l'ingordigia che sembra purtroppo prevalere. Ad esempio, il Presidente della Finlandia si trova in questo momento in Cina accompagnato da una delegazione commerciale di 80 membri, un fatto a mio avviso assolutamente inaccettabile, dato che la situazione dei diritti umani in quel paese non è affatto migliorata.
<P>
Nemmeno le relazioni tra la Cina e il Tibet hanno segnalato un qualche miglioramento, al contrario. Il genocidio cominciato quarant'anni fa continua a essere perpetrato su vasta scala ed è dovere del Parlamento europeo ricordare continuamente agli Stati membri, al Consiglio e alla Commissione di questa tremenda tragedia. Mi compiaccio del fatto che nella delegazione del Parlamento europeo e della Cina ci siano membri che intendono con risolutezza sollevare non solo la questione della situazione generale dei diritti umani in Cina, ma anche quella della tragedia del Tibet, che non dobbiamo assolutamente dimenticare. La Commissione dell'ONU per i diritti umani dovrà approvare la dichiarazione che tutela i diritti umani in Cina e la posizione del Tibet.

<SPEAKER ID=108 LANGUAGE="FR" NAME="Dupuis">
Signora Presidente, onorevoli colleghi, signor Commissario, il testo della risoluzione presentata infine dall'Unione europea alla commissione dei Diritti dell'Uomo delle Nazioni Unite a Ginevra è un testo estremamente debole, un testo che condanna appena le autorità cinesi e che sfiora soltanto la questione tragica del Tibet.
<P>
Dobbiamo questo testo probabilmente a un soprassalto di coscienza sporca da parte dell'Unione in seguito alla visita di Li Peng in Francia. Questo debole soprassalto di dignità sarebbe tuttavia soltanto un alibi se l'Unione - ma tutto sembra indicare il contrario - non s'impegnasse con determinazione a convincere il più elevato numero di Stati terzi a votare con essa tale risoluzione. Ecco l'importanza di un voto positivo del nostro Parlamento, oggi, per ricordare all'Unione e ai governi degli Stati membri che i principi sui quali fondano la loro legittimità non permettono loro di lesinare sulla questione dei diritti dell'uomo ovunque nel mondo.

<SPEAKER ID=109 LANGUAGE="NL" NAME="Eisma">
Signora Presidente, intervengo sulla centrale idroelettrica di Bakun nella Malesia orientale. C'è qualcosa che non va riguardo la diga, già da molto tempo oggetto di controversie, e noi siamo preoccupati. Temiamo che con la costruzione della diga vengano distrutte foreste tropicali e anche violati diritti delle comunità indigene. Non è la prima volta che ne parliamo: già nel 1988 e 1993 abbiamo adottato delle risoluzioni, ma nel frattempo sono venute alla luce altre novità. La perdita di biodiversità a causa dell'abbattimento di vaste aree di foreste tropicali pluviali è una realtà incontrovertibile ed anche i rapporti sugli effetti ambientali in questo caso non corrispondono a verità. Pertanto, chiediamo alla Commissione di seguire attentamente quest'opera e continuare anche ad analizzare le conseguenze per l'ambiente di questa diga. Non mi soffermo su tutte le richieste che abbiamo effettuato; mi auguro e mi aspetto che anche il Commissario Van den Broek condivida la nostra posizione critica nei confronti della centrale idroelettrica di Bakun e provveda ad intraprendere le misure del caso.

<SPEAKER ID=110 LANGUAGE="EN" NAME="Pollack">
Signora Presidente, la diga di Bakun è un disastro ecologico e sociale: si tratta di un progetto idroelettrico enorme che farà inondare 70, 000 ettari di importante foresta pluviale tropicale nel Sarawak e farà trasferire 7'000 contadini che vivono dell'economia locale. C'è un piano per portare l'elettricità alla penisola della Malesia tramite cavi sottomarini e nessuno è veramente certo se tutto il progetto è proprio necessario.
<P>
Di fronte alle proteste massicce degli anni ottanta, il progetto fu abbandonato nel 1990, e il primo ministro della Malesia annunciò addirittura al mondo che questo provava le preoccupazioni ambientali della Malesia. Ma nel 1992 il progetto è stato riportato in vita. Mette seriamente in dubbio l'impegno della Malesia di gestire le sue foreste in modo sostenibile.
<P>
Fortunatamente non saranno utilizzati qui finanziamenti da parte dell'Unione europea. La speranza, con questa risoluzione, è di spingere gli investitori europei, le società di costruzione e gli enti mondiali a ritirarsi. La risoluzione tratta la questione in modo molto più particolareggiato, ciò che non possiamo fare nel breve tempo a disposizione per parlare, ma la affido pienamente all'Aula.

<SPEAKER ID=111 LANGUAGE="DE" NAME="Telkämper">
Signora Presidente, vent'anni fa vissi per un certo periodo in Malaysia e ricordo il diffuso timore per la realizzazione della diga di sbarramento di Bakun. Frattanto le cose sono andate avanti. Le opere di disboscamento procedono e il progetto di costruzione è avviato, anche se ancora nel 1990 il Governo dichiarava la propria intenzione di rinunciare alla diga per ragioni ecologiche. Il Governo ha revocato tale decisione nel 1993, e noi continuiamo a temere che buona parte della foresta tropicale vada distrutta. Si tratta di una superficie paragonabile all'intero territorio di Singapore. Dopo i disordini che ci sono stati, abbiamo motivo di temere anche che si stiano commettendo violazioni dei diritti umani. Ci domandiamo: qual è la situazione dei diritti dell'Uomo per le popolazioni di queste terre? Come difendono i loro diritti tradizionali e consolidati, in parte nemmeno scritti? Quali azioni vengono intraprese per l'evacuazione, quali azioni di salvaguardia?
<P>
Dalla Malaysia ci giungono informazioni di carenze diffuse e d'ogni tipo. Esistono carenze nelle procedure giuridiche di verifica dell'impatto ambientale. Sono previste quattro fasi, nessuna è ancora completa e già si cominciano i lavori di costruzione. Dal punto di vista giuridico è un modo di procedere inaccettabile. Non tutti i diritti delle popolazioni che abitano in quelle terre vedono rispettati. Ritengo che la Commissione debba a questo punto accennare al problema nel corso delle trattative con la Malaysia. Non possiamo accettare passivamente questo stato di cose!
<P>
Ancora una considerazione conclusiva: dobbiamo esercitare pressioni anche sulle imprese europee ed interrogarle sulla loro moralità se accettano di lavorare laggiù, se importano legname tropicale, se non tengono in considerazione la varietà biologica, se non si preoccupano dei diritti dell'uomo; e penso per esempio alla Lahmeyer International tedesca. Anche le altre imprese europee dovrebbero abbandonare le proprie attività laggiù.

<SPEAKER ID=112 LANGUAGE="ES" NAME="González Álvarez">
Signora Presidente, dobbiamo riparlare del Sahara, della difesa dei saharaui e della difesa della loro autodeterminazione, della necessità di questo referendum che viene tanto ritardato.
<P>
Nella risoluzione che noi presentiamo questa settimana parliamo indirettamente di questo. Però l'incarcerazione di una donna di 24 anni per aver manifestato a favore dell'autodeterminazione del suo popolo, una donna che si chiama Keltoum El Ouanat, condannata da un tribunale militare a 20 anni di carcere solo per aver manifestato a difesa del suo popolo, sono la ragione del continuo rinvio del referendum che già avrebbe dovuto essere indetto e che invece è bloccato.
<P>
Le risoluzioni delle Nazioni Unite dichiaravano che alla fine del 1992, questo referendum per la autodeterminazione del popolo saharaui doveva essere concluso ed invece siamo ancora qui a parlarne.
<P>
Quindi le due cose sono collegate e cioè la difesa della libertà di questa donna di 24 anni e la spinta che una volta per tutte deve essere data, da parte delle istituzioni e del Parlamento europeo, a questo procedimento referendario bloccato.
<P>
Anche per quanto riguarda la Colombia, purtroppo, dobbiamo nuovamente parlare dei diritti dell'uomo. Nell'ultimo intervento fatto sulla Colombia, abbiamo utilizzato una parola che viene ripetuta oggi da tutti coloro che lavorano a favore dei diritti umani in America latina: l'impunità. Non soltanto in Colombia ma anche in Bolivia e purtroppo in altre regioni dell'America latina, impunità è la parola che viene ripetuta dai difensori dei diritti dell'uomo.
<P>
Nella risoluzione che difendiamo oggi qui si parla di nuovi assassinî che però noi temiamo restino impuniti come i 94 che sono stati perpetrati in questi ultimi anni. La Colombia non è devastata soltanto dal narcotraffico e dagli assassinî ma anche dalla situazione di ingiustizia e di povertà esistente che ne sono la causa.
<P>
Quindi noi diciamo al presidente Samper di non cadere nella tentazione di approvare la pena di morte. Questa situazione non deve spingerci ad approvare la pena di morte che contribuirà soltanto ad aggravare la situazione di questo paese. Chiediamo piuttosto che si prendano misure contro l'impunità, parola che purtroppo ancora tante volte verrà ripetuta qui.

<SPEAKER ID=113 LANGUAGE="NL" NAME="Bertens">
Signora Presidente, la situazione in Colombia peggiora di giorno in giorno, e non è una novità: lo si può leggere nei giornali, vedere alla televisione e sentire alla radio.
<P>
La vertenza intorno al presidente Samper indebolisce l'autorità del governo, che si trova continuamente di fronte a degli assassinii. Il governo colombiano dovrà fare tutto quanto è in suo potere per contrastare la spirale di violenza, violazioni dei diritti dell'uomo e lo sgretolarsi dello Stato di diritto. Una sua grande priorità dovrà essere quella di ripristinare lo stesso Stato di diritto; la reintroduzione della pena di morte e la proclamazione dello stato d'emergenza offrono pretesto proprio per violare diritti dell'uomo e non costituiscono la soluzione adeguata. Al contrario, la situazione non fa che deteriorarsi. Invece, il governo dovrebbe assicurare alla giustizia i responsabili degli assassinii e garantire esso stesso il rispetto dei diritti dell'uomo da parte delle forze dell'ordine.
<P>
Soltanto assicurando esso stesso il rispetto dello Stato di diritto potrà il governo convincere altri a fare altrettanto. Infine, signora Presidente, per contribuire a contrastare la spirale di violenza l'ONU dovrebbe nominare un relatore per i diritti dell'uomo per la Colombia, e invito gli Stati membri dell'Unione ad attivarsi presso la commissione per i diritti dell'uomo dell'ONU perché ciò sia fatto. Naturalmente questo messaggio è indirizzato anche al nostro stimato Commissario.

<SPEAKER ID=114 LANGUAGE="EN" NAME="Malone">
Signora Presidente, desidero parlare della mozione su Patrick Kelly, una risoluzione presentata nell'ambito dei diritti dell'uomo. Patrick Kelly è un cittadino irlandese detenuto in Irlanda del Nord, afflitto da un tumore e gravemente malato.
<P>
La risoluzione chiede il suo trasferimento per motivi umanitari nella prigione di Portlaoise dove sarà più vicino alla sua famiglia. Ha visto la figlia di tre anni soltanto poche volte da quando è nata. La sua famiglia deve compiere un viaggio di andata e ritorno di 11 ore fra la propria casa e il luogo dov'è attualmente detenuto. In base alla Convenzione sul trasferimento dei detenuti condannati ratificata da tutti i paesi europei, Kelly ha chiaramente i requisiti per essere trasferito in un carcere nella Repubblica d'Irlanda. Ha fatto domanda di trasferimento in questo senso in modo da poter passare il tempo che gli rimane vicino alla sua famiglia.
<P>
Considerata la convenzione e a causa del rapido deterioramento della sua salute, chiedo, a nome del gruppo socialista, il suo immediato trasferimento per motivi di giustizia e decenza. Si uniscono a noi in questa richiesta uomini politici aderenti a partiti dell'Irlanda del nord e della Repubblica d'Irlanda, fra i quali colleghi del Partito laburista irlandese che hanno fatto visita a Kelly in numerose occasioni. Una petizione per il suo trasferimento è stata firmata dall'85 % dei deputati del Parlamento irlandese, fra i quali Dick Spring, Tánaiste e Ministro per gli affari esteri.
<P>
Per concludere, vorrei far presente che non esiste alcun impedimento logico o legale al trasferimento di Kelly nel carcere di Portlaoise. Chiedo a tutti i deputati dell'Assemblea di appoggiare la mozione.

<SPEAKER ID=115 LANGUAGE="EN" NAME="Hyland">
Signora Presidente, desidero aggiungere la mia voce alle opinioni espresse dai miei colleghi irlandesi nel richiedere il sollecito trasferimento di Patrick Kelly dal carcere in Irlanda del Nord in un carcere nella Repubblica irlandese. Credo che vi siano forti motivi umanitari e di compassione a favore di questa richiesta, motivi che sicuramente convinceranno le autorità britanniche a permettergli di essere trasferito in un carcere vicino alla sua famiglia.
<P>
Patrick Kelly è gravemente malato e la sua salute continua a peggiorare. La situazione ha causato sofferenze e angoscia enormi alla sua famiglia che, nel visitarlo, è ben consapevole della precarietà del suo stato di salute.
<P>
Trasferire Kelly in un carcere nella giurisdizione della Repubblica d'Irlanda sarebbe chiaramente di grande beneficio per lui ed allevierebbe notevolmente il dolore della sua famiglia. Tenendo presente questi fattori, sollecito le autorità britanniche, in uno spirito di compassione e di umanità, ad accogliere la richiesta di trasferimento di Kelly. C'è un sostegno crescente a favore di un'azione in questo senso. I partiti politici nella Repubblica d'Irlanda e nell'Irlanda del nord l'appoggiano con forza. Spero che i miei colleghi britannici nel Parlamento possano riconoscere l'importanza di questa questione e possano dare anche il loro appoggio.
<P>
Vorrei inoltre sottolineare alle autorità britanniche che la Convenzione sul trasferimento dei detenuti condannati è stata ratificata da tutti i paesi europei e permette il trasferimento nei casi in cui è giustificato per motivi umanitari. È chiarissimo che il caso di Patrick Kelly risponde a tali requisiti umanitari.

<SPEAKER ID=116 LANGUAGE="EN" NAME="McKenna">
Signora Presidente, sono lieto che questa risoluzione sia prevista dall'ordine del giorno oggi. La Gran Bretagna ha ignorato gli appelli giunti da tutte le parti, tanto dal nord quanto dal sud, sulla questione Kelly. Kelly è un detenuto quarantaquattrenne gravemente malato. Non credo che faccia molto bene al processo di pace nell'Irlanda del Nord adottare questo approccio. Il Ministro degli interni Michael Howard deve vergognarsi per il suo rifiuto di trasferire una persona gravemente malata.
<P>
È possibile confrontare il trattamento duro riservato a Patrick Kelly con il soldato semplice Lee Klegg, un paracadutista britannico, il quale è stato addirittura condannato per l'omicidio di un ladro d'auto: ha scontato soltanto due anni della sua pena e poi è stato rilasciato. È una vera vergogna che una persona venga trattata in un modo e un'altra in un altro, in particolare tenendo conto che Patrick Kelly è stato condannato a 25 anni per il reato di cospirazione. La cospirazione non è, non dimentichiamolo, quando un reato viene commesso, ma quando una persona cospira per commettere un reato. C'è chi nutre seri dubbi circa questo tipo di condanna.
<P>
Inoltre, per oltre un anno gli sono state negate le cure mediche. Le autorità britanniche erano a conoscenza del fatto che il tumore cutaneo che affliggeva Kelly poteva recidivare. Fu oltre un anno più tardi, e soltanto dopo appelli da parte del governo irlandese, che gli è stato concesso di essere visitato da un oncologo. Non era scontato che andasse così. Il melanoma ha un alto tasso di guarigione. È molto importante che questo non succeda più in futuro. Ecco perché abbiamo presentato due emendamenti a questa risoluzione. Riteniamo che non sia abbastanza forte. Vorremmo che il fatto che gli sono state negate le cure fosse riconosciuto e che non debba succedere ad alcun altro detenuto.
<P>
In secondo luogo, vorremmo anche vedere il Parlamento europeo svolgere un ruolo molto più forte in relazione alle violazioni dei diritti dell'uomo all'interno dell'Unione europea. C'è ampio sostegno per l'invio da parte del Parlamento europeo di una delegazione multipartitica a visitare detenuti in Gran Bretagna e in Irlanda del Nord per appurare personalmente le condizioni vigenti. Questa proposta è appoggiata anche da molti legali che si interessano di diritti dell'uomo e che lavorano su questi temi.
<P>
Non credo che la Gran Bretagna rispetti le proprie responsabilità in base alla Convenzione europea sul trasferimento dei detenuti condannati in quanto tale convenzione prevede precisamente il trasferimento di detenuti per motivi umanitari. Patrick Kelly costituisce un'ottimo esempio di motivi umanitari. Inoltre faccio appello al Parlamento a votare per i nostri due emendamenti per rafforzare questa risoluzione e, una volta per tutte, per occuparsi delle violazioni dei diritti dell'uomo all'interno della Comunità, non soltanto in Cina, Tibet e varie parti del mondo, ma anche qui in Europa dove noi siamo i maggiori responsabili.

<SPEAKER ID=117 LANGUAGE="EN" NAME="Banotti">
Signora Presidente, la Convenzione sul trasferimento dei detenuti condannati è in vigore in tutta Europa e viene utilizzata ampiamente. Tutte le domande fra l'Irlanda e il Regno Unito vengono esaminate dal punto di vista umanitario. Questo è uno dei motivi principali su cui si fondando le richieste di trasferimento.
<P>
I detenuti devono essere trattati come detenuti e Patrick Kelly è stato trovato in possesso di un notevole quantitativo di esplosivi. Ma deve essere permesso loro di scontare la pena il più vicino possibile alla famiglia. Se vengono confermati i peggiori timori espressi a proposito della salute di Kelly, a questo detenuto deve essere concesso di passare quanto più tempo possibile vicino alla sua famiglia nella contea di Laois, in futuro. Questo si potrebbe realizzare trasferendolo sotto la giurisdizione irlandese, come il governo irlandese ha ripetutamente chiesto, oppure con una decisione da parte delle autorità britanniche di rilasciarlo per motivi di compassione.
<P>
Ogni caso è un caso speciale. Il legame fra Patrick Kelly e gli avvenimenti nell'Irlanda del Nord forse rende la proposta per il suo trasferimento una questione più delicata della maggior parte dei casi. Tutto ciò che posso dire è che un atteggiamento di compassione nei confronti di questo caso è della massima importanza nel contesto dei nostri sforzi continui per sostenere il processo di pace nell'Irlanda del Nord. Infatti, credo che la questione del trasferimento dei detenuti sia centrale per l'esito del processo di pace. Anche il senatore Mitchell ha sottolineato questo punto nella sua relazione.
<P>
Se vogliamo che i negoziati proposti abbiamo successo il 10 giugno, ritengo che il trasferimento di Kelly sarà una questione cruciale per l'esito e il successo di queste discussioni. Ritengo che la si debba affrontare con urgenza, sia a causa dell'effetto potenzialmente dannoso per la fiducia sia per motivi umanitari fondamentali.
<P>
Vorrei ringraziare tutti i gruppi politici del Parlamento che hanno appoggiato questa risoluzione comune. Tuttavia, vorrei dire un'ultima cosa a proposito dei due emendamenti del partito dei Verdi. Ho già fatto presente la mia disponibilità e quanto sono ansioso di visitare i detenuti in Inghilterra. Non credo che molti deputati di questo Parlamento potranno appoggiare gli emendamenti, a causa del linguaggio usato. Purtroppo noi non potremo appoggiarli. Tuttavia, il mio gruppo voterà a favore della risoluzione.

<SPEAKER ID=118 LANGUAGE="NL" NAME="van Bladel">
Signora Presidente, mi consenta di ricondurre il dibattito un attimo alla Cina. Il mondo intero sta ad osservare quel grande paese e soprattutto come evolverà il governo al potere. Nell'intento di trarre profitto dall'evolvere della situazione, si chiudono volentieri gli occhi davanti a situazioni disumane che qui sono state dibattute in numerose occasioni.
<P>
La recente aggressione ai danni di Taiwan ha fatto cambiare il modo di guardare alla Cina anche a diversi paesi asiatici. In questo Parlamento si esternano molte critiche su come non vengono rispettati i diritti dell'uomo in paesi asiatici e talvolta ci spingiamo perfino a chiedere, mediante risoluzioni, la sospensione degli investimenti. Voci simili non le ho mai sentite sulla Cina, non si può dire che prevalga la coerenza.
<P>
In ogni modo, signora Presidente, gli investitori possono migliorare le condizioni di lavoro, ma non l'intera politica di un paese verso i diritti dell'uomo. Se però gli investitori hanno l'appoggio di quindici paesi fermi su una posizione critica, il paese in questione dovrà prima o poi tenerne conto.
<P>
La risoluzione è quindi un appello di quest'Assemblea perché sia fatto pervenire alla Cina un segnale attraverso l'Unione europea e l'ONU. Questo Parlamento, Presidente, non ha alcun interesse a mettere la Cina continuamente alla gogna, ma ha la responsabilità di promuovere la stabilità in un'economia mondiale sempre più interdipendente, e la Cina riveste in essa una parte di grande rilievo.

<SPEAKER ID=119 LANGUAGE="EN" NAME="McMillan-Scott">
Signora Presidente, parlo anche come relatore per il Parlamento europeo sui rapporti fra Unione europea e Cina, un argomento al quale si dedica molta attenzione sia qui che in Asia, in base al fatto che esiste un commercio di portata enorme fra i nostri due continenti, commercio che vorremmo sviluppare e che è stato consolidato durante il recente vertice di Bangkok.
<P>
Ho visitato la Cina recentemente e mi sono recato nel Tibet. Ho avuto incontri con molti ministri e funzionari durante i quali ho sollevato le questioni che preoccupano il Parlamento europeo da tanto tempo, fra cui i diritti dell'uomo, la situazione relativa alla libertà di culto, i problemi in Tibet, il Pancheo Lama e gli orfanotrofi, ma anche quegli aspetti più positivi riguardo alla nuova politica economica in Cina. Ero presente all'inaugurazione della sessione accademica della Europe China Business School a Shanghai.
<P>
Per quanto riguarda la risoluzione, se vogliamo essere coerenti e se vogliamo appoggiare i governi dei nostri Stati membri nello sviluppo di una politica estera e di sicurezza comune, dovremmo appoggiare la risoluzione presentata all'Assemblea che riguarda specificatamente l'incontro di Ginevra. I tempi di questa risoluzione sono quelli delle Nazioni Unite. Sono consapevole che una delegazione dalla Cina in visita oggi al Parlamento è molto turbata da questa questione e riferisco semplicemente questo fatto all'Assemblea. Il capo della delegazione, Zhu Qizhen, ha affermato stamattina che il partenariato parlamentare Asia/Europa significa dialogo. Abbiamo bisogno di quel dialogo. Il Parlamento europeo non dovrebbe riguardare soltanto gli affari correnti ma anche la politica corrente.

<SPEAKER ID=120 NAME="De Luca">
Signora Presidente, onorevoli colleghi, intervengo nella mia qualità di presidente della delegazione interparlamentare per i rapporti di amicizia con la Cina. Ho abbandonato per qualche minuto un'importantissima conferenza che si svolge qui, nel nostro Palazzo, su iniziativa del nostro Presidente, del nostro Parlamento, un'iniziativa che fa seguito a quella dei governi per dare un ruolo nel rapporto Europa-Asia anche ai parlamenti.
<P>
Non c'è dubbio che l'iniziativa odierna di un'ennesima risoluzione che suona come condanna nei confronti del governo cinese, indipendentemente - voglio sottolinearlo, indipendentemente - dal significato, dal contenuto di questa risoluzione, nel cui merito non voglio entrare, è inopportuna. Qualche minuto fa, nel corso della nostra riunione, il presidente della delegazione cinese ha minacciato il suo ritiro e si è allontanato dall'aula, perché considera questo voto odierno una provocazione nei confronti del suo governo e del suo paese.
<P>
Credo che i doveri di ospitalità in qualche modo gli danno ragione e che noi non possiamo non tenerne conto. Ecco perché, sommessamente, vorrei permettermi di sottoporre agli autori di queste risoluzioni l'opportunità - autonoma, libera, come è giusto, come in ogni libero parlamento - di ritirare oggi questi documenti e di non porli in votazione, come segno di rispetto e di riguardo verso gli ospiti, ma soprattutto per il risultato, per l'importanza che riveste la conferenza che stiamo tenendo: una conferenza che domani, se si dovesse ritirare la delegazione cinese, apparirà sui giornali solo ed esclusivamente per il fatto di questo ritiro e non per la sua importanza, per il ruolo e il prestigio che i parlamenti vogliono avere.
<P>
Ecco perché il mio gruppo, ieri, si era espresso contro questa urgenza, senza entrare nel merito; ecco perché il mio gruppo, sostenendo quest'opportunità, qualora non dovesse essere accolto il mio invito al ritiro, voterà contro. Mi auguro, però, che la saggezza, la forza e la ricchezza, sia pure nel contrasto e nella diversità delle opinioni di ogni parlamento, porterà gli autori ad accogliere questo mio caldo, affettuoso, amichevole e fraterno invito al ritiro.

<SPEAKER ID=121 LANGUAGE="NL" NAME="Bertens">
Signora Presidente, vorrei parlare della situazione di Patrick Kelly. Il Parlamento europeo, come si è visto, non può restare indifferente al destino di questa persona gravemente malata, Patrick Kelly, detenuto, come avete sentito, nell'Irlanda del Nord.
<P>
Il Parlamento europeo desidera impegnarsi proprio in quei settori dove l'attenzione per i diritti dell'uomo talvolta è offuscata da problemi politici. Non dovrebbe succedere che Kelly, affetto da una grave forma di cancro alla cute, sia e rimanga vittima di impedimenti nel processo di pacificazione irlandese. Dovrebbe essere possibile svincolare la sorte di questo uomo malato dalla vertenza - per non usare parole dure - intorno il processo di pacificazione in Irlanda. Mi auguro che l'appello umanitario lanciato al governo britannico trovi ascolto e che il governo voglia dar prova della flessibilità necessaria e il sentimento politico nei confronti del Trattato europeo riguardante il trasferimento di persone che scontano condanne. Il Parlamento europeo, signora Presidente, deve salvare in ogni possibile modo la sua reputazione in materia di diritti dell'uomo sia all'interno che all'esterno dell'Unione. Anche in questo caso non possiamo permetterci di tacere.

<SPEAKER ID=122 LANGUAGE="NL" NAME="Aelvoet">
Onorevoli colleghi, signora Presidente, la Colombia è stata dichiarata formalmente paese democratico ma tutti sanno che lo Stato di diritto non funziona correttamente e vi si verificano regolarmente violazioni dei diritti dell'uomo. Lo documentano sufficientemente diversi rapporti dell'ONU; anche in una conferenza che s'è tenuta nel parlamento stesso una delle richieste principali è stata quella di far designare all'ONU un relatore speciale per condurre altre indagini sulla violazione dei diritti dell'uomo. Ho l'impressione che questa sia la richiesta principale della risoluzione, la risoluzione originaria che abbiamo davanti.
<P>
Devo comunque segnalare, colleghi, che diversi membri della delegazione spagnola si sono adoperati con particolare insistenza per sminuire il significato e la portata di questa risoluzione, in pratica per toglierle il mordente. Troverei particolarmente disdicevole se si seguisse l'intera serie di emendamenti intesi a cambiarla, perché in quel caso la risoluzione perderebbe il suo significato. A questo proposito, devo dire che sarebbe grave se le relazioni delle persone, della delegazione con l'ambasciatore colombiano prevalessero sulla tutela dei diritti dell'uomo, in particolare sapendo che l'ambasciatore Marie Landa è responsabile dell'allontanamento dal suo latifondo per mano di paramilitari di 450 famiglie senza terra. Non sto raccontando sciocchezze, posso dimostrarvelo documenti alla mano.

<SPEAKER ID=123 LANGUAGE="NL" NAME="Vanhecke">
Signor Presidente, la Cina minaccia di diventare un argomento fisso in questo dibattito sui problemi d'attualità. Io ricorderò le ripetute violazioni dei diritti dell'uomo in generale in Cina, le condizioni degli orfanotrofi, il terrore politico contro Taiwan e oggi, purtroppo e anche per l'ennesima volta, l'occupazione del Tibet.
<P>
La questione tibetana in realtà è già stata discussa a più riprese in quest'Aula e abbiamo perfino avuto in visita lo stesso Dalai Lama. È servito a cambiare qualcosa in Cina? Sembra, al contrario, che la politica del genocidio contro il Tibet continui in ogni caso nella sua forma di sempre e anche con brutalità. Dovrebbero quindi essere questo Parlamento e l'Unione europea in generale, vista la manifesta mancanza di volontà di Pechino, a prendere provvedimenti significativi, per esempio allacciando effettive relazioni diplomatiche e parlamentari con Taiwan e i rappresentanti in esilio del popolo tibetano, per non citare che un esempio. Mi chiedo anche perché i fondi europei che erano disponibili, fra l'altro per finanziare a suo tempo la resistenza al regime dell'apartheid in Sudafrica, ora non lo sono più, quando sarebbe necessario sostenere la giustificata resistenza tibetana.
<P>
Tuttavia, sappiamo tutti che, al contrario di ciò, in ogni circostanza ed anche oggi in questo Parlamento viene srotolato il tappeto rosso per i comunisti cinesi.
<P>
Presidente, concludo. Darei la mia approvazione alla risoluzione di compromesso, ma non si spinge abbastanza lontano.

<SPEAKER ID=124 LANGUAGE="NL" NAME="d'Ancona">
Signor Presidente, la prossima volta alla conferenza dei vicepresidenti chiederò se non sia possibile stabilire una successione più logica nel dibattito sui diritti dell'uomo, perché stiamo saltando da una prigione irlandese alla Cina, dalla Cina alla Colombia, su cui vorrei ancora dire qualcosa. Mi sembra che vi sia una grande confusione.
<P>
Dopo tutto quanto è stato detto sulla Colombia, non mi rimane invero molto da aggiungere. Mi sembra che l'elemento centrale della risoluzione sia la nostra richiesta comune alle Nazioni Unite di designare un relatore per i diritti dell'uomo; è estremamente importante, non perché riferire di una situazione in sé cambi o migliori le cose, ma perché la terribile violazione dei diritti dell'uomo in quel paese ci fa capire che è necessario prestare un'attenzione continua. L'attenzione, che è probabilmente il modo migliore per contrastare la spirale di violenza.

<SPEAKER ID=125 NAME="Presidente">
Onorevole d'Ancona, prendo buona nota delle sue parole, io stesso presenterò all'Ufficio di Presidenza, la richiesta di esaminare la possibilità di trattare le questioni sui diritti umani in blocchi per consentire un dibattito più coerente.

<SPEAKER ID=126 LANGUAGE="DE" NAME="Lenz">
Signor Presidente, non posso che associarmi all'auspicio dell'onorevole d'Ancona. È un desiderio da lungo caro a questo Parlamento. Ancora una volta chiediamo quali siano le priorità dell'Unione europea all'assemblea di Ginevra e soprattutto sul tema Cina. La scorsa settimana ho avuto occasione io stesso, a Ginevra, di affrontare la questione in seno alla commissione per i diritti dell'Uomo. Fra le risoluzioni più critiche presentate in quella sede troviamo appunto anche la situazione dei diritti umani in Cina e nel Tibet, argomenti che noi stessi abbiamo sollecitato più volte. La nostra risoluzione vede a Ginevra l'Unione europea e gli Stati membri allineati su un'unica posizione. Forse sarebbe stato più cortese - ed anzi ciò sarebbe stato a cuore al mio gruppo - affrontare la questione in maggio, dopo l'analisi dei risultati di Ginevra, quando sarà presente qui in sala una folta delegazione di parlamentari asiatici. Ciò non avrebbe per altro cambiato nulla nelle nostre argomentazioni e nelle nostre risposte. Ci rimproverano di fare la morale agli altri stati. In realtà è l'amara esperienza che ha insegnato a questo Parlamento a lottare solidalmente per i diritti dell'Uomo, e noi vogliamo far pervenire questo stesso messaggio ai nostri colleghi asiatici.
<P>
.

<SPEAKER ID=127 LANGUAGE="DE" NAME="Telkämper">
Signor Presidente, desidero intervenire in merito alla risoluzione sul Sahara Occidentale. Molte sono le risoluzioni sul Sahara Occidentale che abbiamo varato, e sostanzialmente hanno sempre lo stesso tenore: riconoscimento del diritto all'autodeterminazione del popolo saharoui. Si tratta del retaggio di un vecchio conflitto coloniale e noi - non solo l'ex potenza coloniale ma tutta l'Unione europea - siamo responsabili per l'attuazione del diritto all'autodeterminazione.
<P>
Nella risoluzione oggi in discussione ci troviamo di fronte ad un caso ben concreto, al caso della signora Keltoum El Quanat. È una donna di 24 anni, nativa del Sahara Occidentale, ovvero di quel territorio che è stato occupato dal Marocco, e dal 1993 si trova nelle prigioni marocchine di Ben Sergaou, nelle vicinanze di Agadir. Era stata arrestata il 10 ottobre 1992 per aver partecipato ad una pacifica manifestazione a Smana, in cui appunto si chiedeva il diritto di autodeterminazione. Ciò che da noi è permesso senza problemi, laggiù porta in prigione. Nel luglio del 1993, infatti, il tribunale militare ha condannato questa donna a vent'anni di reclusione.
<P>
Ritengo che questa sia una violazione dei diritti dell'uomo da parte del Marocco, e noi non la possiamo accettare. Anche le Nazioni Unite dovrebbero intervenire. È necessario sostenere il processo di pace. Questo è un tema di discussione alla 52esima assemblea della Commissione diritti dell'uomo dell'ONU, attualmente in corso. Se diamo una scorsa al rapporto di Amnesty International, ancora fresco di stampa, constatiamo che le violazioni dei diritti dell'uomo sono numerose. Nella sua politica nei confronti del Marocco, paese con cui abbiamo concluso vari accordi nei settori del turismo e della pesca, la Commissione dovrebbe chiarire come il Marocco intenda attuare politicamente il diritto all'autodeterminazione e quali siano le pressioni che noi possiamo esercitare in tal senso.

<SPEAKER ID=128 LANGUAGE="EN" NAME="Hume">
Signor Presidente, uno dei motivi principali alla base della Convenzione europea sul trasferimento dei detenuti condannati era, ovviamente, quello umanitario.
<P>
La questione in gioco nella risoluzione su Patrick Kelly è totalmente e assolutamente limitata a quella umanitaria. Kelly soffre di una malattia molto seria - una malattia per la quale è in pericolo di vita - e il punto umanitario è che egli dovrebbe trovarsi in un carcere o ospedale il più vicino possibile alla sua famiglia. Questo è il punto centrale e unico di questa risoluzione e sono molto grato che abbia l'appoggio di tutti i gruppi di quest'Assemblea.
<P>
Altre questioni che riguardano la situazione della pace nell'Irlanda del Nord non rientrano in questa discussione. Si tratta di una richiesta semplice, centrale, umanitaria di permettere a un essere umano, gravemente malato e in pericolo di vita, di essere il più vicino possibile alla sua famiglia.
<P>

<SPEAKER ID=129 LANGUAGE="ES" NAME="Fernández-Albor">
Signor Presidente, la violenza in Colombia è dovuta soprattutto a tre ragioni: innanzitutto il confronto tra gruppi armati che operano in Colombia da più di trent'anni, come le FAR e il cosiddetto Esercito di liberazione nazionale. I vari governi hanno offerto ai gruppi armati possibilità di dialogo e di reinserimento politico. I guerriglieri che si reinseriscono nella vita civile, vengono spesso uccisi dagli elementi più radicali di questi gruppi. Secondo, la guerriglia fa strage dei militari colombiani e questi si sentono obbligati, a volte, a rispondere agli attacchi. Terzo, non possiamo affrontare il tema della Colombia senza parlare dei cartelli della droga. Spesso si produce una simbiosi fra la guerriglia e le bande di trafficanti e si verificano anche scontri fra le diverse fazioni mafiose. Comunque non dobbiamo dimenticare che la situazione politica della Colombia si trova in un momento particolarmente delicato. Per questa ragione oggi più che mai dobbiamo essere consapevoli della necessità di difendere e di appoggiare le istituzioni democratiche e dello Stato di diritto.
<P>
Non vorrei concludere senza ricordare che in Colombia da più di ottant'anni è stata abolita la pena di morte tramite la riforma costituzionale ed oggi vorrei ricordarlo qui perché a volte si confondono i regolamenti di conti fra bande armate con i mezzi legali su cui conta la giurisdizione della Repubblica colombiana per lottare contro la violenza.

<SPEAKER ID=130 LANGUAGE="DE" NAME="von Habsburg">
Signor Presidente, ancora una volta è stato detto che nel Sahara Occidentale è in atto un conflitto coloniale e per il diritto di autodeterminazione. Vorrei però far osservare che il primo stato ad aver proposto il diritto di autodeterminazione per il Sahara Occidentale è stato proprio il Marocco. Da allora il Polisario ha iniziato ad attuare un'incessante politica ostruzionistica, facendo di tutto per escludere i nuovi abitanti della zona dal diritto di autodeterminazione. Negli ultimi venticinque anni i cambiamenti sono stati tanti, ed anche la struttura demografica è cambiata. E non ha senso trascurare questi elementi e tornare a parlare sempre di un'epoca passata da vent'anni. Mi sembra sbagliato. Sono d'accordo a che si liberi quella giovane donna in quanto si tratta di diritti umani, ma non sono d'accordo a vincolare la questione a delle falsità politiche.

<SPEAKER ID=131 NAME="Van den Broek">
Signor Presidente, vorrei cominciare la mia replica con la situazione in Cina, di cui hanno parlato così tanti oratori questo pomeriggio.
<P>
Riguardo la Cina, al Parlamento è noto che l'Unione europea approfitta e ha approfittato di ogni occasione per esternare la propria preoccupazione, sia nel quadro del dialogo specifico dei diritti dell'uomo, di cui si è tenuto l'ultimo incontro la terza settimana di gennaio a Pechino, oppure anche in seguito a questioni specifiche che si ponevano nelle relazioni fra Unione e Cina. Per quanto concerne il Tibet, l'Unione ha sempre cercato di promuovere un dialogo diretto fra le autorità cinesi e i rappresentanti del popolo tibetano.
<P>
Ciò illustra i presupposti da cui parte l'Unione, la quale è fermamente convinta che una linea positiva che getti le basi per relazione costruttive è verosimilmente il modo migliore per progredire. Una linea dura molto probabilmente non produrrebbe alcun risultato e sarebbe controproducente.
<P>
Negli ultimi mesi e settimane l'Unione europea ha perciò continuamente cercato di instaurare un vero dialogo con la Cina basato su una proficua cooperazione. Ma dato che la Cina in questo contesto non si è dimostrata disposta a fare promesse sufficientemente significative, all'Unione non è rimasta altra scelta che presentare nuovamente una risoluzione alla commissione per i diritti dell'uomo delle Nazioni Unite, in un modo del resto che lascia aperta la strada ad una continuazione del dialogo. In questo caso abbiamo operato in stretta collaborazione con gli Stati Uniti, soprattutto intervenendo congiuntamente presso numerosi paesi membri della commissione per i diritti dell'uomo dell'ONU. Ciò serva a dimostrare, Presidente, che noi non sfuggiamo affatto alla discussione sui diritti dell'uomo e alle critiche indirizzate alla Cina in materia di diritti dell'uomo. D'altro canto, studieremo nuovamente ogni volta quale sia lo strumento più idoneo cui ricorrere per ottenere dei risultati. Finora i risultati non sono stati effettivamente dei più incoraggianti ma non possiamo perderci d'animo.
<P>
Presidente, diversi deputati sono intervenuti sulla diga di Bakun. La Commissione sa che il governo malese recentemente ha deciso di procedere alla costruzione della diga nel Sarawak nella Malesia orientale. Nelle sue attività di cooperazione con la Malesia la Commissione ha sempre seguito con coerenza le risoluzioni del Parlamento sul Sarawak già dal 1988. Le risoluzioni segnalano gli effetti negativi del disboscamento su vasta scala, e vi ha fatto riferimento anche l'onorevole Eisma. Inoltre, la Commissione ha indicato - e continueremo ad insistere su questo punto - che le famiglie e altre persone che subiranno danni per la costruzione della centrale idroelettrica devono ricevere la garanzia di un giusto trattamento. Come precisano anche diverse risoluzioni, sono state condotte addirittura diciassette inchieste sulla fattibilità del progetto sotto il profilo tecnico. Queste risalgono tutte al 1980 e furono dichiarate segrete dall'Official Secret Act e non sono quindi accessibili per una visura. Inoltre, il governo della Malesia sta attendendo i risultati dello studio sugli effetti ambientali connessi al progetto, che si articola in tre parti. La Commissione non sa ancora se anche questo studio sarà reso pubblico. Non disponendo di tutti codesti documenti ufficiali, la Commissione in questo momento non è in grado di esprimere un giudizio su quello che è presumibilmente uno dei più imponenti progetti infrastrutturali del sudest asiatico. Un progetto per un valore approssimativo di 18 miliardi di ECU, di cui non è possibile conoscere soprattutto gli effetti a lungo termine sull'ambiente circostante. È difficile anche formulare un giudizio su ciò che l'opera possa significare per le popolazioni che potrebbero subire dei danni.
<P>
In ogni modo, la Commissione incaricherà le sue delegazioni nel sudest asiatico di seguire da vicino gli sviluppi dei lavori ed essa stessa studierà quali effetti potrà avere quest'opera sul progetto finanziato dall'Unione per il rimboschimento ed una gestione duratura delle foreste nel Sarawak.
<P>
Presidente, la Commissione segue attentamente già da lunga pezza la situazione dei diritti dell'uomo in Colombia. Essa sta già mettendo a disposizione tutti i suoi mezzi per sostenere gli sforzi che compiuti da parte colombiana per far rispettare sempre più e garantire i diritti dell'uomo in Colombia. La Commissione condivide appieno la risoluzione del Parlamento europeo, con la quale viene espressa profonda inquietudine per la violenza perpetrata in Colombia. Essa condivide altresì la preoccupazione del Parlamento per l'annuncio del presidente colombiano che verrà rintrodotta la pena di morte. A questo proposito, la Commissione ha finanziato diverse iniziative con la linea di bilancio «Aiuti alla democratizzazione e i diritti dell'uomo nell'America Latina» al fine di sviluppare e consolidare lo Stato di diritto. Le violazioni come quelle menzionate nel progetto di risoluzione ora in discussione verranno quindi sistematicamente messe alla berlina dalla Commissione.
<P>
Presidente, il Sahara Occidentale. Gli sforzi in cui il Segretario generale delle Nazioni Unite si sta prodigando su incarico del Consiglio di Sicurezza per trovare una soluzione pacifica mediante referendum al conflitto del Sahara Occidentale sono seguiti attentamente dalla Commissione già da lungo tempo. Siamo naturalmente del parere che i conflitti regionali debbano essere risolti pacificamente se si vuole che il bacino del Mediterraneo divenga una zona di pace e stabilità. Ma proprio per contribuire a questo obiettivo la Commissione sta negoziando con la maggior parte dei paesi della regione gli accordi di partenariato. Il testo dell'accordo di associazione col Marocco è stato firmato alla fine di febbraio di quest'anno. Nel quadro delle disposizioni dell'accordo sul dialogo politico, ogni parte può chiedere di discutere questioni di interesse reciproco.
<P>
Con l'Algeria dovranno cominciare i negoziati per l'accordo di associazione quest'anno non appena il Consiglio avrà approvato il mandato per la Commissione. Con questo intendiamo dire che è stata messa insieme una piattaforma anche a livello istituzionale per i rapporti con questi paesi che sono implicati nel conflitto del Sahara Occidentale. Ciò consentirà all'Unione europea di sollevare questi problemi in ogni momento.
<P>
Presidente, la Commissione ritiene inoltre che la Conferenza euromediterranea abbia fatto scattare un processo di confronto multilaterale, il quale contribuirà alla coesistenza armoniosa della sponda nord e quella sud del Mediterraneo.
<P>
Presidente, questi erano i temi sollevati. Avrete comprensione del fatto che, in virtù dell'usanza di quest'Aula, la Commissione non si esprime su questioni riguardanti i diritti dell'uomo o ad essi connesse in Stati dell'Unione europea.

<SPEAKER ID=132 NAME="Presidente">
Molte grazie, onorevole van den Broek.
<P>
La discussione congiunta è chiusa.
<P>
La votazione si svolgerà questo pomeriggio, alle 17.30.

<SPEAKER ID=133 NAME="Presidente">
L'ordine del giorno reca, in discussione congiunta, le seguenti proposte di risoluzione:
<P>
(B4-0502/96), degli onorevoli d'Ancona e Meier a nome del Gruppo del Partito del socialismo europeo, sul controllo delle armi nucleari strategiche, il disarmo e il divieto di esperimenti nucleari e sul vertice G7 + 1 a Mosca dal 18 al 20 aprile 1996; -(B4-0506/96), dell'onorevole Hory a nome del Gruppo dell'Alleanza radicale europea, sul vertice G7 + 1 a Mosca il 19 e 20 aprile e sul controllo delle armi nucleari strategiche; -(B4-0507/96), dell'onorevole Ainardi e altri, sulle armi nucleari e il diritto internazionale; -(B4-0512/96), dell'onorevole Bertens a nome del Gruppo del Partito europeo dei liberali democratici e riformatori, sul vertice G7 + 1 a Mosca e la convenzione sul divieto totale degli esperimenti nucleari (CTBT); -(B4-0524/96), dell'onorevole McKenna e altri a nome del Gruppo Verde al Parlamento europeo, sul controllo delle armi nucleari e il vertice G7 + 1 che si svolgerà a Mosca; -(B4-0535/96), degli onorevoli Van Velzen e Oomen-Ruijten a nome del Gruppo del Partito popolare europeo, sul vertice di Mosca sulla sicurezza nucleare; -(B4-0547/96), dell'onorevole Puerta e altri a nome del Gruppo confederale della sinistra unitaria europea/Sinistra Verde Nordica, sul vertice G7 + 1 a Mosca sul disarmo nucleare.
<SPEAKER ID=134 LANGUAGE="NL" NAME="d'Ancona">
Signor Presidente, oggi si riunisce a Mosca il Vertice del G7+1 per discutere questioni di disarmo. La presente risoluzione non potrebbe quindi essere più attuale, ma vorrei ricordare che questo Parlamento si è impegnato nel corso degli anni per porre fine alla corsa al riarmo, per incoraggiare il ridimensionamento degli arsenali nucleari e per chiedere la fine degli esperimenti con armi nucleari. Perciò, Presidente, oggi inviamo nuovamente un appello urgente alla Federazione Russa affinché ratifichi lo START II , Trattato per la riduzione degli arsenali nucleari; alla Cina perché cessi il suo programma di esperimenti e a tutti coloro che coinvolti, fra cui l'Unione europea, gli Stati Uniti e la Federazione Russa perché ritornino al tavolo dei negoziati di Ginevra per firmare la messa al bando generale degli esperimenti nucleari.
<P>
Questo Parlamento, per il tramite della commissione per le libertà pubbliche, ha già rivolto la sua attenzione al mercato nero di materiale nucleare. In un mondo lacerato dal terrorismo non occorre molta fantasia per immaginare a quali catastrofi può condurre il traffico di questi materiali. È quindi nostra profonda speranza che il Vertice G7+1 di Mosca produca accordi anche su questo fronte.

<SPEAKER ID=135 LANGUAGE="FR" NAME="Hory">
Signor Presidente, abbiamo troppo pochi motivi di soddisfazione in quest'Assemblea per non sottolineare quelle che ci vengono date. L'anno 1996 potrà essere così un anno decisivo per l'arretramento della detestabile ideologia del nucleare militare. Certo, motivi di inquietudine persistono per l'atteggiamento della Cina, il silenzio attuale dei paesi firmatari del threshold , la disseminazione dei mezzi nucleari all'interno dell'URSS, o ancora il traffico mafioso in materiali nucleari.
<P>
Tuttavia, quest'anno sarà segnato dalla fine definitiva degli sperimenti francesi, dalle conferme americana, britannica e russa della moratoria e dalla ratifica americana del Trattato Start II (in attesa, speriamo, della firma del Trattato sul bando totale degli sperimenti). Mi sembra che l'umanità avrà compiuto così un passo notevole sulla via della ragione, poiché non soltanto l'utilizzo - o la minaccia di utilizzo - dell'arma nucleare è illegale, ma costituisce anche una confessione terribile: colui che minaccia con il nucleare specula sulla superiorità morale dell'altro. «Siamo capaci di fare ciò che voi non oserete fare a noi». Ecco come, non molto tempo fa, ci richiamavamo allo spirito umanitario.
<P>
Un'ultima parola per tornare sulla proposta imbellettata che Chirac aveva fatto qualche mese da, di mettere i mezzi nucleari francesi al servizio della difesa europea. Saremmo lieti di vedere precisato il suo pensiero e indicare, in particolare, in quale architettura istituzionale dell'Unione esso si iscriverebbe.

<SPEAKER ID=136 LANGUAGE="NL" NAME="Bertens">
Signor Presidente, ogni occasione deve essere colta per rianimare i negoziati sul divieto globale degli esperimenti nucleari. I negoziati sono estremamente difficili ma, al contempo, naturalmente importanti. Dopo le promesse di Francia, Stati Uniti, Russia e Gran Bretagna, occorre mantenere vivo il dialogo.
<P>
Noi continuiamo a puntare all'opzione zero senza clausola di sicurezza con una buona verifica dell'applicazione. Gli esprimenti nucleari pacifici voluti dalla Cina non sono auspicabili: la porta deve restare chiusa agli esperimenti nucleari. Dovremo esercitare molta pressione sulla Cina per farla uscire dalla posizione di isolamento, altrimenti rischiamo che il CTBT non si realizzi per la fine del 1996.
<P>
Oltre a ciò dovremo adoperarci per un ulteriore disarmo, ma dobbiamo evitare il congiungimento del CTBT al disarmo nucleare per non rischiare di rimanere senza alcun risultato. La risoluzione comune di oggi insiste quindi giustamente sulla ratifica del Trattato START II da parte della Duma.
<P>
Vi sono talmente tanti segnali incoraggianti, come le varie zone senza materiale nucleare su cui è stata raggiunta un'intesa, che ora dobbiamo impegnarci con tutti i nostri mezzi per ottenere la firma del Trattato CTBT.

<SPEAKER ID=137 LANGUAGE="SV" NAME="Gahrton">
Signor Presidente, uno degli aspetti più importanti per fermare la diffusione del materiale radioattivo coincide naturalmente con la capacità di porre mano ai gravissimi problemi esistenti nell'ex Unione Sovietica. In numerosi punti, la risoluzione comune evoca la necessità di introdurre un'infrastruttura che consenta di tenere sotto controllo il flusso di materiale nucleare dall'ex Unione Sovietica e di lottare contro il traffico illegale di detto materiale che, spesso, ha origine proprio nell'ex Unione Sovietica. Una delle persone che più si sono battute per far sapere quanto avviene in quei paesi è l'ex ispettore nucleare Alexandr Nikitin. Purtroppo Nikitin, attivista dell'organizzazione Bellona, si trova incarcerato a San Pietroburgo. Il 15 febbraio il Parlamento europeo si è schierato a favore della sua liberazione. Per la scarcerazione di Nikitin sono state scritte numerose petizioni e risoluzioni, sottoscritte tra gli altri dall'ex Presidente della Commissione europea, Jacques Delors.
<P>
Tengo a ricordarlo in questo dibattito, esortando caldamente i rappresentanti dell'Unione che parteciperanno all'incontro di Mosca ad affrontare l'argomento con il Presidente Eltsin e a verificare che la dirigenza russa si mostri seriamente disposta a mantenere le promesse di democrazia e di libera informazione nel paese, garantendo così il controllo sul destino riservato al materiale nucleare. Come sappiamo, in Russia ci sono la mafia, l'anarchia e le tendenze caotiche. Ma proprio per questo Alexandr Nikitin va considerato un eroe della pace, meritevole dell'indefesso appoggio dell'Unione.

<SPEAKER ID=138 LANGUAGE="DE" NAME="Meier">
Signor Presidente, onorevoli colleghe e colleghi. Il controllo delle armi atomiche strategiche, il bando sulle sperimentazioni di armi nucleari, il disarmo nel settore sono tutti aspetti perennemente urgenti affinchè si possa registrare qualche altro progresso. Il Vertice del G7+1 che si svolgerà fra breve a Mosca è un'occasione diretta per affrontare l'importanza globale di una questione che sta a cuore a tutta l'umanità, come ha già fatto con molteplici risoluzioni il nostro Parlamento. Oltre agli importanti bisogni quotidiani dell'essere umano quali libertà, lavoro, un certo tenore di vita, anche la sicurezza della propria vita, soprattutto sicurezza dalla minaccia atomica che non conosce confini spaziali è una delle esigenze primarie dell'umanità. In tutto il mondo troveremmo una stragrande maggioranza di persone pronte ad esprimersi contro le armi nucleari ed a favore del loro smantellamento.
<P>
È dunque un obbligo per il mondo politico internazionale, e quindi ovviamente per il mondo politico europeo e per i politici responsabili e, si spera, consci delle proprie responsabilità, opporsi con determinazione al pericolo mortale e distruttivo delle armi atomiche - ed anzi includerei anche altre armi - con azioni concrete quali il disarmo controllato ed il divieto di sperimentazione, ed impiegare i mezzi finanziari sin qui usati per pericolosi armamenti per un'economia intesa come pacifica politica occupazionale, per misure sociali, per un ambiente meno tormentato.
<P>
Questo deve essere l'appello che il Parlamento europeo, in quanto rappresentanza delle cittadine e dei cittadini europei, deve lanciare in occasione del vertice del G7+1 a tutti i partecipanti e a tutti i politici.
<P>
Sono dunque a favore di tutte le richieste contenute nella proposta di risoluzione, di far ratificare l'accordo START-II invitando all'adesione tutti gli stati interessati, a rispettare il Trattato ABM, a vietare definitivamente i test atomici e procedere ulteriormente sulla strada del disarmo. È ovvio che noi Europei dobbiamo dare l'esempio e dimostrare a questo mondo che l'Europa ama la pace. È in questo senso che il Parlamento deve lanciare un vigoroso appello alla conferenza sul disarmo.

<SPEAKER ID=139 NAME="Van den Broek">
Signor Presidente, grazie al Parlamento europeo oggi ribadiamo l'importanza che il Vertice di Mosca, cui prende parte anche il Presidente Santer a nome della Commissione, abbia un esito positivo.
<P>
Da un lato, possiamo constatare con sollievo che la fine della guerra fredda ha portato accordi di disarmo anche in campo nucleare e che, conseguentemente, il pericolo di una guerra nucleare è praticamente scongiurato. Dall'altro, si stanno producendo nuovi fenomeni: si presentano nuovi rischi, soprattutto con la diffusione incontrollata di armi nucleari o conoscenza nucleare; inoltre, la nostra attenzione deve andare sempre più all'intera questione della sicurezza nucleare delle centrali atomiche. Questo Vertice ha quindi il duplice obiettivo di promuovere la non proliferazione, l'opposizione alla diffusione incontrollata di conoscenza e armi nucleari e di assicurare maggiormente la sicurezza delle centrali nucleari studiandone le possibilità di miglioramento. A questo proposito, il Vertice adotterà alcune dichiarazioni politiche. Io colgo questa occasione, Presidente, per informare il Parlamento degli obiettivi con cui la Commissione si è recata al Vertice.
<P>
In primissimo luogo, la sicurezza: aumento della sicurezza degli attuali impianti nucleari e chiusura degli impianti dove la sicurezza non può essere portata ad un livello sufficiente.
<P>
In secondo luogo, la riforma strutturale - molto importante - nel settore energetico, che dovrebbe consentire ai gestori di centrali nucleari di avere redditi garantiti in modo da poter investire nella sicurezza. Come sappiamo, si tratta di un'operazione estremamente costosa.
<P>
In terzo luogo, incoraggiare Russia ed Ucraina ad aderire al Trattato di Vienna. Il trattato che riguarda la responsabilità legale per danni nucleari e ha lo scopo di agevolare l'operato di industrie europee in quei paesi tutelandole contro rischi.
<P>
In quarto luogo, continuazione naturalmente dei programmi d'aiuto che eseguiamo sia nell'ambito di PHARE che nell'ambito di TACIS nell'intento di migliorare la sicurezza dei reattori nucleari.
<P>
Infine, Presidente, è inutile tornare a sottolineare che l'Unione chiaramente sostiene e intende promuovere il potenziamento del regime di non proliferazione. Essa ha assecondato anche diverse azioni che avevano lo stesso obiettivo, in particolare - è stato ricordato anche oggi - per la proroga del Trattato di non proliferazione. L'Unione europea appoggia naturalmente i negoziati in atto e anche l'arresto degli esperimenti nucleari.
<P>
Presidente, penso che si tratti dunque di un vertice veramente importante per il suo rinnovato effetto di sensibilizzazione anche di ambienti nuovi a questioni come la sicurezza nucleare e la non proliferazione.
<P>

<SPEAKER ID=140 NAME="Presidente">
Molte grazie, signor Commissario.
<P>
La discussione congiunta è chiusa.
<P>
La votazione si svolgerà alle 17.30.

<SPEAKER ID=141 NAME="Presidente">
L'ordine del giorno reca, in discussione congiunta, le seguenti proposte di risoluzione:
<P>
(B4-0495/96), dell'onorevole Spaak e altri a nome del Gruppo del Partito europeo dei liberali democratici e riformatori, sulla situazione sempre più esplosiva nel Kosovo; -(B4-0499/96), degli onorevoli Cars e Bertens a nome del Gruppo del Partito europeo dei liberali democratici e riformatori, sulla situazione nell'ex Jugoslavia.
<SPEAKER ID=142 LANGUAGE="SV" NAME="Cars">
Signor Presidente, gli accordi di Dayton, la forza di intervento guidata dalla NATO e il programma di aiuto alla ricostruzione, sotto la guida di Carl Bildt, costituiscono il contributo comune di USA e UE alla causa della pace nella ex Jugoslavia. Gli accordi e i provvedimenti devono essere applicati. Quanto a questo , il Parlamento non nutre il minimo dubbio. Anzi, nessuno di noi vuole neppure immaginare che cosa potrebbe succedere se questo pacchetto venisse a incrinarsi. Ma, naturalmente, molti sono i fattori di preoccupazione. La libertà di circolazione delle persone è tuttora limitata, i processi contro i sospetti criminali di guerra incontrano ostacoli, i negoziati tra croati e musulmani procedono con lentezza, la città di Mostar non è stata riunificata e l'opera di ricostruzione arranca.
<P>
Eppure, signor Presidente, non mancano le speranze davanti al fatto che gli interventi di oggi possano tradursi in una pace durevole per la Bosnia anche dopo il ritiro dell'IFOR. È però grande la nostra preoccupazione rispetto alla situazione in Kosovo. Pare che in quella regione nulla vada per il verso giusto. Werwoerdt, Malan e altri personaggi di spicco dell'apartheid paiono aver fatto proseliti tra i serbi del Kosovo, la minoranza che, con violenti metodi di polizia e con la discriminazione, ha in pugno la maggioranza della popolazione, costituita da albanesi. Per quanto tempo ancora possiamo attenderci che gli albanesi intendano subire una simile situazione di repressione e di grave umiliazione? Che cosa succederà, quando questa bomba finirà per scoppiare?
<P>
Le esortazioni rivolte dal Parlamento al Consiglio dei ministri sul tema della ex Jugoslavia possono essere riassunte in due punti. Non esitate a ricorrere a sanzioni, contro chiunque violi gli accordi di Dayton o comunque li saboti. Non aspettate, prima di intervenire nel Kosovo, che la violenza generi altra violenza, con il rischio di vedere nuovamente la ex Jugoslavia in fiamme. Fate pressioni sui serbi ora e convocate quanto prima una conferenza sul futuro del Kosovo.

<SPEAKER ID=143 LANGUAGE="NL" NAME="van Bladel">
Signor Presidente, nel novembre dell'anno scorso durante una riunione dell'OCSE a Varsavia fui avvicinato da un abitante del Kosovo di origine albanese, il quale mi dipinse un quadro veramente triste della minoranza albanese della regione, rimasta emarginata in brevissimo tempo. Nel frattempo - come tutti sappiamo - quella gente a visto peggiorare la propria situazione riguardo i diritti dell'uomo in generale.
<P>
Il Kosovo rappresenta una parte vitale della Repubblica federale yugoslava che, se non riuscirà a trovare un suo sviluppo naturale, avrà influenze veramente pericolose e negative sulle zone circostanti. È quindi cruciale per lo sviluppo di quella regione che Belgrado intraprenda negoziati con i rappresentanti eletti del Kosovo. Il mio gruppo considera questa un'importante pregiudiziale perché l'Unione europea possa ripristinare le sue relazioni diplomatiche con la Yugoslavia e ritiri le sanzioni economiche ancora in vigore. A questo riguardo, va deplorato il fatto che alcuni Stati dell'Unione abbiano già considerato maturi i tempi per riconoscere la Yugoslavia.
<P>
Nell'ex Yugoslavia restano in generale ancora parecchi ostacoli sulla strada del ritorno alla normalità. Il presidente Tudjman non collabora minimamente alla riunificazione di Mostar, le forze di polizia civile internazionale non sono ancora arrivate, le strade sono ancora bloccate da barricate, gli aiuti finanziari promessi per il tribunale non si vedono. In poche parole, la prospettiva è tutt'altro che rosea. È quindi necessario che Consiglio e Commissione tengano la situazione sotto controllo.
<P>
Ritornando al Kosovo, il mio gruppo aderisce alla proposta di indire una conferenza internazionale sulla regione e troverebbe utile anche aprire un ufficio dell'Unione nella zona.

<SPEAKER ID=144 LANGUAGE="DE" NAME="Pack">
Signor Presidente, onorevoli colleghe e colleghi! Il numero dei dibattiti del Parlamento su questo argomento è ormai quasi infinito. Ma emergono sempre nuovi punti di vista e noi cerchiamo sempre di valutarli.
<P>
Il trattato di Dayton ha segnato la fine della guerra, ma di fatto la pace non è ancora incominciata. Innanzi tutto perchè il trattato prevede che in Bosnia si formino due stati, dei quali la parte serba continua a rifiutare la Bosnia come unità, e la parte croato-mussulmana ancora non funziona. Secondariamente, perchè non è ancora possibile muoversi liberamente, perchè la deportazione per motivi etnici continua tuttora in molte parti della Bosnia, e raramente a profughi e deportati è consentito il ritorno ed i loro beni vengono illecitamente confiscati. Terzo, infine, perchè dei criminali di guerra come il generale Karadic vanno a sciare sulle montagne di Sarajevo invece di rispondere delle proprie azioni al tribunale dell'Aia. È dunque qui che noi dobbiamo deciderci ad esercitare la nostra pressione: ovvero tutti coloro che non rispettano le disposizioni del trattato di Dayton non si aspettino aiuti finanziari dall'Unione europea.
<P>
In un altro punto la risoluzione cita il fatto che sono sempre più numerosi i governi occidentali, esclusi gli Stati Uniti, che riconoscono la SerbiaMontenegro. Mi sembra che ciò sia avventato o quantomeno miope. Che pressioni possiamo ancora esercitare perchè Belgrado risolva una buona volta la questione del Kossovo? Nel 1989 la Serbia, sopprimendo in modo anticostituzionale lo statuto autonomo del Kossovo, avviava il crollo della Iugoslavia, e se la condotta disumana della Serbia nei confronti della maggioranza albanese - gli Albanesi sono il 90 % della popolazione locale, non una minoranza, cara collega - non ha ancora scatenato una guerra è dovuto al comportamento pacifico degli Albanesi e del loro capo Rugova. Ma le cose potrebbero cambiare rapidamente se la questione non richiamerà al più presto l'attenzione europea ed internazionale.
<P>

<SPEAKER ID=145 LANGUAGE="EL" NAME="Alavanos">
Signor Presidente, sfrutto la prima parte del tempo a mia disposizione per congratularmi con la onorevole Pack per il riconoscimento di cui, insieme all'onorevole Von Habsburg, è stata insignita da Tudjman; esprimo altresì la speranza che anche le altre parti in conflitto riconoscano il ruolo equilibrato e oggettivo necessariamente svolto dal nostro Parlamento, e in particolare dalla nostra delegazione per quelle regioni -presieduta dalla onorevole Pack.
<P>
Vorrei soffermarmi sulla proposta di risoluzione, ricordando, in qualità di relatore della commissione per gli affari esteri, che detta commissione sta svolgendo un lavoro molto serio, insieme con la commissione per le relazioni economiche esterne, la commissione per lo sviluppo e la cooperazione e la commissione per i bilanci, al fine di mettere a punto una relazione comune sulla riabilitazione e gli aiuti nella ex Jugoslavia.
<P>
Alcune delle posizioni di dette commissioni figurano anche nella proposta di risoluzione. Tuttavia, desidero esprimere qualche riserva circa le tesi espresse dalla proposta di risoluzione comune di compromesso in ordine al problema del Kosovo. Vero è che nel Kosovo si registrato flagranti violazioni dei diritti umani, vero è che è stato negato il carattere autonomo riconosciuto al Kosovo dalla costituzione della ex federazione jugoslava. Ma d'altra parte non dobbiamo dimenticare che la guerra civile nella ex Jugoslavia è partita dal Kosovo; occorrerà pertanto grande cautela da parte nostra per quanto concerne gli strumenti utilizzati nel tentativo di far fronte a una situazione difficile ed estremamente delicata.
<P>
Da questo punto di vista, il facile ricorso a sanzioni, il facile ricorso all'intervento internazionale, il tentativo di negare alla Repubblica federale di Jugoslavia (la nuova Jugoslavia) il riconoscimento dell'Unione europea, tutto ciò avrà, a mio giudizio, il risultato di esacerbare la situazione, con effetti diametralmente opposti a quelli perseguiti. Credo che l'Unione europea dovrà dar prova di un maggiore equilibrio di giudizio, se vogliamo davvero veder tutelati i diritti della popolazione albanese del Kosovo.
<P>

<SPEAKER ID=146 LANGUAGE="DE" NAME="Pack">
Non desidero rispondere all'onorevole Alavanos, non ne vale la pena. Le chiedo però di fare in modo che tutti i colleghi vengano trattati come me, cioè con precisione. Il collega aveva un minuto a disposizione ed ha parlato per due minuti. Scusatemi, ma la cosa non si deve ripetere.

<SPEAKER ID=147 NAME="Presidente">
Onorevole Pack, questa Presidenza non ha mai tolto la parola a nessun membro della nostra Assemblea. Mi limito semplicemente ad avvisare, con una certa veemenza, questo lo riconosco, quando volge a termine il tempo di parola.
<P>
L'onorevole Alavanos inizialmente aveva un minuto. Successivamente mi ha avvertito che ne aveva due in quanto uno dei membri del suo Gruppo gli ha ceduto un altro minuto. Ho atteso che finissero i due minuti e ne ho avvertito l'onorevole Alavanos. Non ho decurtato il suo tempo di parola e tanto meno lo avrei abbreviato a lei, onorevole Pack, per due motivi: primo, perché non lo faccio mai e secondo, perché lei non me lo avrebbe permesso.

<SPEAKER ID=148 LANGUAGE="FR" NAME="Hory">
Signor Presidente, onorevoli colleghi, vorrei esprimere qui, a titolo personale, le riserve più ampie per tutto ciò che riguarda il Kossovo nei progetti di risoluzione che ci vengono sottoposti.
<P>
Sempre a proposito dell'ex Iugoslavia, ho saputo, nel corso di questa legislatura o della precedente, che era difficile andare controcorrente rispetto alle idee predominanti. Non mi scoraggio per questo.
<P>
Qui, l'idea dominante è estremamente semplice: è opportuno incoraggiare tutti i tentativi di sbriciolamento dei vecchi insiemi più o meno totalitari - si tratti dell'ex URSS o della Iugoslavia - nei cui confronti gli occidentali sono stati così compiacenti, e per così tanto tempo. A partire da questa condizione preliminare, il Parlamento europeo non ha avuto - mi dispiace doverlo dire - un atteggiamento responsabile nella crisi iugoslava, e penso addirittura che abbia contribuito notevolmente ad aggravarla.
<P>
Era prematuro riconoscere l'indipendenza della Slovenia, della Croazia, della Bosnia e persino della Macedonia. Un tale passo avrebbe dovuto essere preceduto da precauzioni che permettessero di associarvi tutte le popolazioni e di ricostruire una confederazione iugoslava associata alla nostra Unione europea. Non abbiamo potuto attuare queste condizioni preliminari, e nei conflitti inevitabili che le indipendenze hanno provocato, abbiamo avito fretta di scegliere un campo, demonizzando sempre la Serbia, colpevole di tutti i mali. E così abbiamo provocato esattamente ciò che facevamo finta di temere. In Bosnia, abbiamo affermato i nostri principi: indipendenza, integrità territoriale di un insieme multietnico e pluriculturale. Li abbiamo affermati con intransigenza tale che molti bosniaci hanno creduto di poter prendere i nostri discorsi alla lettera e hanno pagato con la vita la pusillanimità europea.
<P>
È con grande serietà che vi scongiuro, onorevoli colleghi, di non ricominciare domani. Appena spenti i fuochi in Bosnia, non andiamo a gettare olio sulle braci che covano - è vero! - nel Kossovo. L'inferno, si sa, è lastricato di buone intenzioni. Certo, i diritti degli albanesi del Kossovo devono essere difesi. Certo, gli eccessi commessi nella pratica dell'autonomia fino al 1989 hanno provocato una ricentralizzazione con eccessi altrettanto spiacevoli. Non per questo si ripara a un'ingiustizia commettendone un'altra. Non si può pretendere di aiutare il Kossovo ignorando la posizione della Serbia, di cui fa parte e di cui costituisce addirittura il nucleo storico. Nessuno di noi ammetterebbe simili ingerenze nel proprio paese. Non si possono trasferire alla pratica del Kossovo sanzioni diplomatiche ed economiche che, giuste o ingiuste, erano state decise per allentare la crisi bosniaca.
<P>
La soluzione durevole ed equilibrata dei problemi di questa regione passa attraverso un dialogo aperto, positivo e costruttivo fra l'Unione europea e la Repubblica di Iugoslavia. Abbandoniamo il manicheismo anti-Belgrado, un manicheismo che, in questo affare, può soltanto condurre a una nuova guerra.

<SPEAKER ID=149 LANGUAGE="ES" NAME="Mohamed Alí">
Signor Presidente, con questo mio primo intervento come deputato europeo del Gruppo confederale della sinistra unitaria europea - Sinistra Verde Nordica, desidero esprimere la nostra preoccupazione per la grave situazione di deterioramento dei diritti dell'uomo nel Kossovo. Da quando il Kossovo ha perso lo statuto di autonomia e successivamente il diritto di indipendenza, deciso con referendum, la situazione si è degradata, in particolare la situazione della minoranza albanese della zona. Questo fatto potrebbe aprire una nuova fonte di conflitti nella zona, pertanto ritengo imprescindibile che l'Unione continui i suoi sforzi per portare a buon fine gli accordi del piano di pace.
<P>
Quindi conformemente all'ultima Conferenza dei donatori tenutasi lo scorso aprile a Bruxelles, l'Unione deve raddoppiare gli sforzi per la ricostruzione della ex Jugoslavia. Soltanto in tal modo sarà possibile progredire nel processo di democratizzazione e di difesa dei diritti umani sul territorio della ex Jugoslavia.

<SPEAKER ID=150 NAME="Presidente">
Molte grazie, onorevole Mohamed Alí. Come lei stesso ha dichiarato esordendo, questo è il suo primo intervento in questa Assemblea. Mi permetta quindi, come fece lunedì il nostro Presidente all'inizio della sessione, di darle il benvenuto e di ringraziarla e di aggiungere che questa Assemblea è convinta che la sua presenza qui sarà un contributo positivo nel clima di libertà e di convivenza e rispetto democratico cui è usa questa Aula. Molte grazie, onorevole Mohamed Alí.

<SPEAKER ID=151 NAME="Van den Broek">
Signor Presidente, per quanto riguarda la Yugoslavia, ci troviamo certamente in una fase di evoluzione positiva, ma non si può dire che il processo di pacificazione si sia già consolidato e sia assicurata la stabilità. Occorre seguitare a sollecitare tutte le parti, esercitare pressione politica e perfino porre loro delle condizioni perché la situazione continui ad evolvere nella direzione giusta.
<P>
Sull'IFOR non ho osservazioni da fare: è pienamente operativa e mi sembra stia lavorando con successo. In questo momento, la nostra attenzione va tutta all'attuazione della parte civile degli accordi di Dayton, del cui coordinamento è stato incaricato Carl Bildt nella sua veste di alto rappresentante.
<P>
La ricostruzione comincia ad assumere contorni piuttosto chiari. Dal gennaio scorso sia la Banca Mondiale che la Commissione possono contare su una loro sostanziosa presenza nella stessa Sarajevo, che consente fra l'altro di allestire una più adeguata struttura di coordinamento e organizzare il dialogo con le istanze di riferimento per gli aiuti.
<P>
Avrete appreso della seconda conferenza internazionale dei paesi che inviano gli aiuti tenutasi questo fine settimana a Bruxelles, alla quale ha presenziato peraltro una rappresentanza del Parlamento europeo. Avrete avuto modo di constatare che gli obiettivi che ci eravamo dati con questa conferenza, ovvero la raccolta dei fondi necessari per assicurare i lavori di ricostruzione di quest'anno, sono stati pienamente colti e che la comunità internazionale degli aiuti è riuscita a raccogliere gli importi necessari.
<P>
Le priorità sono state riconfermate. Questioni come l'energia, i trasporti, le telecomunicazioni, gli alloggi, l'occupazione, l'opera di sminamento sono state tutte dibattute, ed è bene che la comunità internazionale degli aiuti si sia messa d'accordo su queste priorità.
<P>
La conferenza è stata offuscata dall'assenza dei serbi bosniaci. Sta di fatto che essi hanno deciso di non partecipare nonostante che i nostri aiuti in linea di principio siano destinati all'intera Bosnia Erzegovina e quindi anche alla Republika Serpska. L'assenza dei serbi bosniaci è tuttavia indiscutibilmente indicativa di quanta influenza esercitino ancora soggetti sospettati di crimini di guerra come Karadzic e Mladic. Ciò dimostra quanto sia importante arrestarli e rinviarli davanti alla Corte internazionale. Finché essi saranno presenti continueranno a costituire un ostacolo inaccettabile al ritorno alla normalità e allo svolgimento delle nostre attività di ricostruzione nella Republika Serpska. Spero quindi - l'ho dichiarato anche alla conferenza - che Carl Bildt e il tribunale internazionale di guerra trovino tutto l'appoggio possibile per la soluzione di questo problema, perché - ripeto - non è accettabile che uomini come Karadzic e Mladic non solo circolino ancora liberi ma minaccino anche la stabilità della Bosnia con le loro attività.
<P>
Le parti in causa rivestono una grande responsabilità per il buon esito del processo di pacificazione: deve essere dimostrata una sincera volontà politica. Ciò vale in particolare anche perché continui ad esistere la Federazione di croati e musulmani in Bosnia. La sopravvivenza della Federazione è determinante anche per l'unità di Bosnia-Erzegovina e, sotto questo aspetto, il presidente croato Tudjman e il presidente Izetbegovic di Bosnia-Erzegovina portano una pesante responsabilità.
<P>
Una seconda conferenza per la valutazione del processo di pacificazione è prevista per il 13 e 14 giugno prossimo; non sarà un conferenza di promesse, bensì il bilancio dell'attuazione degli accordi di Dayton.
<P>
Credo che sarebbe pure bene se da qualche parte nella risoluzione attualmente all'esame della vostra Assemblea risultasse un totale appoggio alla difficile incombenza di Carl Bildt, al quale va il credito di avere dato il via alla parte civile del piano con tutti i complessi problemi ad essa connessi.
<P>
Infine, una sola parola sulle relazioni con Serbia-Montenegro, visto che sono state trattate a fondo in diversi interventi questo pomeriggio. Forse conviene ora dire che l'Unione europea deve condurre una politica coerente e chiara verso il riconoscimento delle repubbliche dell'ex Yugoslavia. L'ottobre scorso fu già concordato che il riconoscimento fra l'altro della Serbia-Montenegro era subordinato al riconoscimento, a sua volta, da parte di questo paese anche dell'ex repubblica yugoslava di Macedonia, e alla piena soddisfazione di questa condizione: anche i paesi dell'Unione europea avrebbero formalizzato il riconoscimento. E questo è ciò che è successo. L'unico fatto deplorevole da registrare è che un singolo Stato membro a un dato momento ha pensato perfino di non dover aspettare il riconoscimento di Skopje da parte di Belgrado, procedendo esso stesso al riconoscimento. Al contempo, è peraltro stato concordato che un'ulteriore normalizzazione delle relazioni con la SerbiaMontenegro, con cui si intendeva l'avvio di relazioni strutturali e contrattuali, sarebbe dovuta dipendere dalla condizioni politiche applicabili dall'Unione in linea di massima a tutte le parti che hanno combattuto nell'ex Yugoslavia. Tali condizioni politiche comportavano fra l'altro l'osservanza totale e l'applicazione delle disposizioni degli accordi di Dayton, che implica - com'è noto - collaborare all'attività del tribunale di guerra, il pieno rispetto dei diritto dell'uomo e in particolare quelli delle minoranze nonché l'effettivo raggiungimento da parte della Serbia di un'equa soluzione per il Kosovo. Per quanto riguarda più in particolare il Kosovo, è stato detto che l'Unione europea non può sostenere l'aspirazione all'indipendenza del Kosovo e che non ne esistono neanche i presupposti. Tuttavia, si nutrono serie preoccupazioni per la situazione dei diritti dell'uomo e, in particolare, per la violazione dei diritti di questa minoranza in Serbia, la quale costituisce una maggioranza nel Kosovo. Al contempo, è stato espressamente dichiarato ancora una volta che noi esortiamo, sosteniamo e chiediamo a Belgrado che venga restituita al Kosovo l'autonomia che gli è stata sottratta a suo tempo. Questo è il punto di vista che l'Unione difende già da mesi e che - a mio giudizio - non è necessario cambiare.
<P>
In conclusione, vorrei richiamare la seguente frase del paragrafo 11 della risoluzione: »Chiede al Consiglio di dare mandato alla Commissione per l'apertura di un ufficio nel Kosovo». Devo dire che ciò mi crea qualche difficoltà sul piano istituzionale, perché non sta al Consiglio incaricare la Commissione di aprire o meno un ufficio nel Kosovo. Per il resto, faccio presente con tutta franchezza che al momento esistono enormi difficoltà, viste le ristrettezze di bilancio, ad aprire delegazioni in molti paesi importanti. Non abbiamo ancora nemmeno una delegazione ufficiale a Sarajevo, alla quale, col vostro consenso, vorrei dare la precedenza. Per il resto, io sono senz'altro d'accordo con molto di quanto è stato detto a proposito del Kosovo.
<P>

<SPEAKER ID=152 NAME="Presidente">
Molte grazie, signor Commissario.
<P>
La discussione congiunta è chiusa.
<P>
La votazione si svolgerà oggi, alle 17.30.

<SPEAKER ID=153 NAME="Presidente">
La discussione sui problemi di attualità, urgenti e di notevole rilevanza è chiusa.
<P>
(La seduta viene interrotta fino alle 17.30)

<SPEAKER ID=154 NAME="Presidente">
Ha facoltà di parlare l'onorevole Pasty per mozione di procedura.

<SPEAKER ID=155 LANGUAGE="FR" NAME="Pasty">
Signor Presidente, vorrei semplicemente fare un commento. Sono felicissimo per la votazione appena espressa, ma constato che, dall'inizio della votazione, non è stato raggiunto il quorum. Non ne ho chiesto la verifica, ma constato, tramite i voti elettronici, che non ci sono 207 deputati presenti nell'emiciclo, e deploro questo fatto.

<SPEAKER ID=156 NAME="Presidente">
Onorevole Pasty, desidera una verifica del numero legale?

<SPEAKER ID=157 LANGUAGE="FR" NAME="Pasty">
Non lo chiedo, ma constato che non è raggiunto.

<SPEAKER ID=158 NAME="Presidente">
Mi consenta, onorevole Pasty, di dirle che la presidenza la ringrazia per la sua capacità di osservazione. Ma ciò non ha alcun effetto sulla votazione.
<P>
Ha facoltà di parlare per mozione di procedura, l'onorevole Falconer.

<SPEAKER ID=159 LANGUAGE="EN" NAME="Falconer">
Signor Presidente, vorrei dire soltanto che se l'onorevole Pasty ha problemi riguardo alle presenze, se ci recassimo tutti a Bruxelles forse raggiungeremmo il quorum.

<SPEAKER ID=160 NAME="Presidente">
Onorevole Falconer, non posso considerare questo suo intervento una mozione di procedura e non permetterò assolutamente che si inizi una discussione che non ha ragione d'essere in questo momento. Qualora si volesse iniziare questo tipo di discussione esistono in questa Assemblea le procedure per farlo.
<P>

<SPEAKER ID=161 LANGUAGE="NL" NAME="Bertens">
Signor Presidente, per quanto riguarda le nostre regole, al paragrafo 11 è stato commesso un grave errore - mea culpa, molto grave anche per il Commissario presente e soprattutto il signor Van den Broek, che è stato con noi l'intero pomeriggio. Egli stesso me l'ha fatto notare: È scritto «Chiede al Consiglio di dare mandato alla Commissione?» e ciò non è possibile. Ciò non è tecnicamente possibile dal punto di vista del Trattato, per cui chiedo che sia scritto «Invita la Commissione ad aprire un ufficio nel Kosovo». Non servirà a molto, visto che il Commissario ha già dichiarato che non ci sono i soldi per farlo.

<SPEAKER ID=162 NAME="Presidente">
Molte grazie per il chiarimento, onorevole Bertens.

<CHAPTER ID=6>
Fondo di Coesione (proseguimento)
<SPEAKER ID=163 NAME="Presidente">
L'ordine del giorno reca il proseguimento della discussione sulla relazione (A4-0069/96) presentata dall'onorevole Costa Neves a nome della commissione per la politica regionale concernente l'integrazione della relazione della Commissione (COM(95)0222 - C4-0237/95) sul Fondo di Coesione 1994.

<SPEAKER ID=164 LANGUAGE="ES" NAME="Izquierdo Collado">
Signora Presidente, innanzitutto debbo deprecare la discontinuità nella discussione, interrotta tra l'intervento del relatore, onorevole Costa Neves, e gli interventi che sentiremo fra poco; tale sistema altera in gran parte la comunicazione e quindi sono obbligato a ritornare all'intervento dell'onorevole Costa Neves e alla sua relazione.
<P>
Desidero iniziare congratulandomi con il relatore per aver redatto una relazione con informazioni ponderate, obiettive e neutrali su un tema tanto importante come la attuazione dei Fondi strutturali nel 1994.
<P>
Ritengo che di fronte a certi commenti sul controllo dei Fondi strutturali, è logico e necessario che il Parlamento, per i paesi che fruiscono dei fondi, si accerti dell'incidenza determinante sulle loro economie, sulla loro coesione sociale, sul benessere generale che essi contribuiscono a creare proprio nei paesi che restavano indietro, e che se Dio vuole un giorno cesseranno di trovarsi in quella posizione, rispetto agli altri paesi che hanno livelli maggiori di prodotto interno lordo, di reddito pro capite e di altri fattori.
<P>
Vorrei dire che nel caso della Spagna, siamo orgogliosi non soltanto di come sono stati impiegati i Fondi strutturali, i livelli di esecuzione infatti sono altissimi se non addirittura esaustivi, ma anche perché essi hanno contribuito in modo efficace ed evidente a trasformare la società spagnola. Attualmente l'economia spagnola si trova in condizioni veramente positive. Potrei dire che, comparativamente, l'economia spagnola si trova in una situazione migliore di tante altre economie europee che hanno un maggiore livello di strutture pubbliche ed un maggior livello economico e tecnologico. Indubbiamente il messaggio che debbo trasmettere all'opinione pubblica e al Parlamento è che i Fondi strutturali sono un meccanismo fondamentale, un mezzo essenziale per rimuovere gli ostacoli e per trasformare e ammodernare i paesi europei che sono beneficiari di questi Fondi. Di fronte a questo Parlamento è doveroso riconoscere che si tratta di mezzi cospicui che occorre controllare e siamo assolutamente d'accordo con le intenzioni di controllo e di razionalizzazione dei fondi e con le valutazioni ritenute necessarie. Si tratta comunque di fondi che forniscono un ausilio alle nostre infrastrutture affinché raggiungano un livello tale da favorire non soltanto la competitività ma anche la coesione sociale. Ringrazio l'onorevole Costa Neves per la sua relazione e ritengo che occorra continuare a presentare con efficacia le relazioni sulle varie valutazioni annuali sui Fondi strutturali poiché esse rappresentano una garanzia per il Parlamento e per i paesi che ne usufruiscono.

<SPEAKER ID=165 LANGUAGE="PT" NAME="Novo">
Signora Presidente, onorevoli colleghi, la relazione sull'applicazione del Fondo di coesione nel 1994, che merita il nostro totale accordo, e colgo l'occasione per congratularmi con il relatore, è stata oggetto da parte nostra di diversi emendamenti, accettati dal relatore e approvati durante la discussione in sede di commissione per la politica regionale.
<P>
Fra questi emendamenti vorrei sottolineare quelli che sostengono la necessità di procedere a una adeguata e previa valutazione dell'impatto ambientale dei progetti e la necessità, per le autorità regionali e locali, di partecipare con competenze accresciute nei comitati di sorveglianza.
<P>
In una situazione politica in cui alcuni settori insistono sulla sospensione dei finanziamenti ai paesi che non adempiono i criteri di convergenza nominale imposti da Maastricht, è giusto soprattutto rilevare l'adozione degli emendamenti che abbiamo presentato con i quali chiediamo che gli aspetti regolamentari del Fondo di coesione non vengano interpretati in modo inflessibile, accentuando nel contempo il loro carattere protocollare, estraneo al Trattato dell'Unione che proprio per questa ragione non conferisce loro uguale forza giuridica.
<P>
In questa situazione occorre ricordare che il Fondo di coesione non favorisce soltanto i paesi che ne beneficiano ma aumenta la domanda di beni e servizi in tutta l'Unione e quindi porta vantaggi all'insieme degli Stati membri. Inoltre è risaputo che per ogni ecu concesso a titolo dei Fondi strutturali, ne risultano 45 a favore dei paesi più sviluppati dell'Unione.
<P>
Per questa ragione e perché sia ben chiaro fin d'ora, troverà la nostra ferma opposizione e la nostra denuncia chi pretende ed eventualmente accetta di imporre delle condizioni di convergenza monetaria ancora più gravi ai paesi che dopo il 1999 continueranno ad aver bisogno del Fondo di coesione e chi, non ancora contento, pretendesse di estendere la stessa condizionalità per la futura attribuzione dei Fondi strutturali. Non accetteremo nemmeno che i paesi che usufruiscono del Fondo di coesione vengano, per questo motivo, emarginati nell'attribuzione dei vari incentivi finanziari, come è successo recentemente con gli incentivi previsti per la costruzione delle reti transeuropee.

<SPEAKER ID=166 LANGUAGE="DE" NAME="Schroedter">
Signora Presidente, in Tedesco per coesione si intende condizione di solidarietà economica e sociale. Tra i progetti che vengono finanziati con il Fondo di Coesione, però, ci vuole la lente di ingrandimento per trovare la parte sociale. Non è solo universalmente noto, ma anche dichiarato in iscritto in «Europa 2000+», che gli investimenti per i trasporti incentivano lo sviluppo nelle regioni in cui già si registra una crescita maggiore. Il Segretario di Stato spagnolo per l'ambiente ha confermato nel corso di un'audizione della commissione per la politica regionale che in questo modo si verifica una maggiore polarizzazione delle forze economiche in alcune regioni centrali.
<P>
È noto che con i progetti per l'ambiente non sempre si salvaguarda l'ambiente. Per esempio in Germania è stato introdotto il «punto verde». Con questo sistema si eliminano i rifiuti ribattezzandoli e definendoli «materiale riciclabile»: e così si evita di evitare di produrre rifiuti. Questo sistema porta ad una catena di scandali, ma si sta finanziando uno studio che mira a sperimentare l'idea anche in Portogallo. Qui si inseriscono le riserve della nuova politica strutturale. Questa relazione annuale sarà senz'altro l'ultima in cui i finanziamenti del Fondo di Coesione vengono corrisposti senza che siano rispettati i criteri di convergenza. In futuro le cose cambieranno.
<P>
In futuro le regioni più svantaggiate saranno ancora più svantaggiate. Se riflettiamo su quali siano le possibilità per attuare una riforma della politica strutturale, le individuiamo soprattutto nel Fondo di Coesione. Ritengo che dovremmo esprimerci con determinazione contro il rispetto dei criteri di convergenza nel settore della politica strutturale perchè non giova per nulla alla nostra causa che la coesione sociale ed economica vengano boicottate con i criteri di convergenza.

<SPEAKER ID=167 LANGUAGE="DE" NAME="Berend">
Signora Presidente, onorevoli colleghe e colleghi. Innanzi tutto una parola di apprezzamento per il relatore, onorevole Costa Neves, per la sua ottima relazione. Secondo i principi che ne guidano il funzionamento, l'obiettivo del Fondo di Coesione è sostenere gli sforzi degli Stati membri meno sviluppati, ovvero aventi un prodotto interno lordo inferiore al 90 % della media comunitaria, e ridurre il divario che c'è fra di essi e gli altri Stati membri, ovvero in altre parole consolidare la coesione economica e sociale.
<P>
Il Fondo è un importante strumento della politica economica, e nell'abbattimento degli squilibri regionali all'interno dell'Unione europea può assolvere ad un ruolo non irrilevante, soprattutto nei settori della salvaguardia ambientale e delle misure infrastrutturali per le reti transeuropee. Se oggi a questo proposito ci troviamo a discutere l'esercizio 1994, e se secondo le dichiarazioni della Corte dei Conti i pagamenti hanno a stento superato la soglia del 50 %, tutto ciò dimostra che la forma adottata dalla Commissione per l'anno in questione non era adeguata, limitandosi semplicemente ad un'integrazione.
<P>
A ciò si contrappone la regolare gestione dei mezzi del Fondo nonchè l'esecuzione tempestiva delle azioni previste. Ciò dimostra la volontà degli Stati beneficiari di utilizzare davvero le opportunità offerte dal Fondo di Coesione per avvicinarci un pò di più all'obbiettivo della convergenza. Per quanto nel finanziamento di progetti per l'ambiente e di opere infrastrutturali ci sia decisamente maggior equilibrio, si osserva comunque che resta eccessivamente privilegiata la costruzione di strade. È per contro apprezzabile la maggior attenzione dedicata ai progetti di salvaguardia ambientale nei settori dell'approvvigionamento idrico, del trattamento delle acque di scarico e dei rifiuti. Si raccomanda tuttavia un più idoneo sistema di verifica dell'impatto ambientale quale prerequisito per l'approvazione dei progetti.
<P>
Infine consentite ad un parlamentare che non proviene da un paese beneficiario della coesione di ribadire che questo Fondo, in quanto strumento delle iniziative comunitarie non solo è utile ai paesi che ne hanno bisogno, ma ha anche prodotto un ampliamento del traffico ed una ripresa della domanda di beni e servizi in tutta l'Unione europea.

<SPEAKER ID=168 NAME="Gradin">
Signora Presidente, nonostante le solenni promesse non mi è stata consegnata la traduzione in svedese del testo. Non posso che deplorarlo e mi vedo costretta a dare lettura del testo che la mia collega Wulf-Mathies ha preparato in tedesco. Spero che gli onorevoli parlamentari vorranno scusare il mio tedesco. La mia collega, dunque, intendeva esporre quanto segue:

<SPEAKER ID=169 NAME="Gradin">
Mi rallegro d'avere oggi l'opportunità di discutere con voi la risoluzione preparata dall'onorevole Costa Neves sulla relazione integrativa della Commissione riguardante il Fondo di Coesione 1994. Come l'anno scorso, prendo atto con soddisfazione delle numerose osservazioni positive e della critica costruttiva che il Parlamento europeo muove a specifici aspetti della politica e della gestione del Fondo di Coesione. Permettetemi di analizzare alcuni punti.
<P>
Primo: a seguito delle critiche del Parlamento europeo, lo scorso anno la Commissione ha concordato con gli Stati membri che il Comitato di sorveglianza si riunisca tre volte all'anno, intensificando anche lo scambio di informazioni fra le riunioni.
<P>
Secondo: il principio «chi inquina paga» è il concetto propulsore dell'intervento nel settore ambientale. Abbiamo quindi incominciato a riflettere quale sia l'applicazione pratica ottimale di questo principio, e soprattutto quale tipo di valutazione - per esempio sistemi di carico ambientale - sia il più adatto per le diverse situazioni locali. A proposito dell'importante questione ambiente/trasporti, ricordo ancora una volta il parere della Commissione che con la sua comunicazione del 22 novembre sulla politica di coesione e l'ambiente non solo confermava il proprio obiettivo di raggiungere un rapporto 50: 50 per trasporti e ambiente nell'intero periodo coperto dal Fondo di Coesione, ma ha anche deciso di inserire sistematicamente la dimensione ecologica nella politica strutturale, di sensibilizzare i comitati di sorveglianza sui problemi ecologici, di vigilare maggiormente sul rispetto delle disposizioni in materia di salvaguardia ambientale e di informare costantemente il Parlamento.
<P>
Mi compiaccio delle vostre osservazioni e dei risultati conseguiti nell'interesse di un maggior equilibrio fra ambiente e trasporti, nonchè nell'incentivazione del trasporto su rotaia. Riscontro la vostra preoccupazione per il modesto numero di progetti dedicati alle regioni ultraperiferiche e discuterò con gli Stati membri ulteriori possibilità di incentivazione, appunto anche nel settore ecologico. Ho già segnalato agli Stati membri le discussioni a posteriori con il Parlamento europeo. Sono d'accordo con voi nel sostenere l'esigenza di far partecipare, quando possibile, le associazioni locali e regionali e le parti sociali ai comitati di sorveglianza. Il loro appoggio e la loro collaborazione sono un presupposto essenziale affinchè i cittadini accettino i progetti di sostegno e questi stessi abbiano successo. Per altro, tuttavia, la Commissione deve rispettare i propri limiti giuridici.
<P>
Secondo le normative vigenti gli enti locali e regionali e le parti sociali non hanno la facoltà di partecipare alla scelta dei progetti. È però già un passo importante nella giusta direzione se gli enti locali possono prender parte almeno alle riunioni dei comitati di sorveglianza quando si tratta di progetti originati da un'iniziativa locale.
<P>
Veniamo ora al principio della condizionalità. Alla fine dello scorso anno, il 20 dicembre, la Commissione stabiliva in una comunicazione interna confidenziale le modalità per verificare il principio di condizionalità. Sia nel progetto di documento, sia nella preparazione della discussione, noi della Commissione avevamo dato un'interpretazione completa da cui risulta che la condizionalità è sostanzialmente uno stimolo alla disciplina di bilancio. Ciò si riflette soprattutto in tre elementi. Due volte all'anno si verifica il grado di raggiungimento degli obiettivi di riduzione del deficit di bilancio. È così possibile rimuovere già nel corso dell'anno un'eventuale sospensione dei finanziamenti.
<P>
Per lo Stato membro interessato ciò rappresenta uno stimolo diretto ad adeguare le proprie decisioni di bilancio. La sospensione dei finanziamenti avviene dopo approfondite analisi. Essa tien conto tanto di piccoli scostamenti assoluti dagli obiettivi, quanto di eventi straordinari che si sottraggono al controllo degli Stati membri. Quando si fondano delle decisioni su dei presupposti, necessariamente si deve tener conto di un fattore di incertezza: fatto questo da ricordare attentamente e da valutare prima di prendere decisioni definitive.
<P>
Il 25 gennaio 1996 il Direttore Generale della DG XVI ha dettagliatamente informato la commissione per la politica regionale in merito alla decisione della Commissione sull'applicazione degli obblighi giuridici discendenti dal principio di condizionalità.
<P>
Venendo al tema attuale: nel settembre del 1994, il Consiglio osservava che Spagna, Portogallo e Grecia, a differenza dall'Irlanda, presentavano deficit di bilancio sproporzionati. Nella raccomandazione del Consiglio, pertanto, si fissavano per questi tre Stati degli obiettivi specifici per il 1995. Nel luglio 1995 il Consiglio confermava quegli stessi obiettivi per il 1995 e fissava quelli per il 1996. Se gli Stati membri siano riusciti a conseguire gli obiettivi del 1995 lo sapremo dalle analisi che verranno pubblicate questa primavera, non appena i dati del 1995 saranno noti. Se risulterà che uno Stato membro ha mancato gli obiettivi 1995, la Comissione deciderà di non erogare per quello Stato finanziamenti del Fondo di Coesione a favore di progetti nuovi nel caso di attività articolate in varie fasi, o di nuove fasi di progetti iniziati.
<P>
Se il finanziamento viene sospeso in primavera potrà essere ripreso in autunno purchè vi sia sufficiente certezza che quello Stato membro raggiungerà l'obiettivo 1996 sulla base dei presupposti vigenti. In ogni caso, la Commissione informerà immediatamente il Parlamento di eventuali decisioni di sospensione dei finanziamenti.
<P>
Signora Presidente, mi consenta in chiusura di ringraziare ancora una volta, anche a nome della Commissione, il relatore onorevole Costa Neves per la sua risoluzione, positiva e costruttiva, riguardante l'esecuzione del Fondo di Coesione nel 1994.

<SPEAKER ID=170 NAME="Presidente">
Grazie, Signora Gradin!
<P>
La discussione è chiusa.
<P>
La votazione si svolgerà domani alle 9.00.

<CHAPTER ID=7>
Cooperazione Nord-Sud nel campo della lotta
contro la droga e la tossicomania
<SPEAKER ID=171 NAME="Presidente">
L'ordine del giorno reca la discussione sulla relazione (A40070/96) presentata dall'onorevole Liese a nome della commissione per lo sviluppo e la cooperazione e concernente una proposta di regolamento (CE) del Consiglio (COM(95)0296 - C4-0380/95-95/0167(SYN)) sulla cooperazione Nord-Sud nel campo della lotta contro la droga e la tossicomania (Linea di bilancio B75080).

<SPEAKER ID=172 NAME="Liese">
Nel mondo ci sono 40-50 milioni di persone che dipendono da sostanze stupefacenti illecite. Il destino di ciascun singolo caso è sufficientemente tragico per indurci a fare qualcosa. La commissione per lo sviluppo e la cooperazione ha presentato una relazione, adottata all'unanimità, per contribuire ad affrontare questo problema. Le piante da cui si ricavano gli stupefacenti sono coltivate soprattutto in tre regioni: negli Stati andini, nella cosiddetta zona del Corno d'oro e nel cosiddetto Trangolo d'oro in Asia. Una delle ragioni di questa concentrazione è lo stato di terribile indigenza dei paesi in questione. Se le alternative sono da un lato povertà e morte, dall'altro la coltivazione di piante stupefacenti, la mafia ha il gioco assai facile. La cooperazione allo sviluppo in questo campo, pertanto, è necessaria sia nell'interesse diretto dell'Unione europea, sia per solidarietà con le popolazioni interessate. Non si ripeterà mai a sufficienza che il problema della droga è anche un problema di politica per lo sviluppo.
<P>
Nel complesso, l'Europa ha capito troppo tardi che per combattere contro la droga sono necessarie azioni congiunte, e tuttora continua ad indugiare. In questo campo sono contrario a qualsiasi forma di nazionalismo. Dobbiamo fare qualcosa insieme, e non solo insieme come Europa, ma anche in collaborazione con le Nazioni Unite, rispettando le convenzioni internazionali ed impegnarci finalmente perchè esse vengano attuate con maggior determinazione.
<P>
Un tema frequente e controverso nel nostro Parlamento è la domanda «È opportuno legalizzare la droga, oppure no?» Fin dall'inizio ho affermato molto chiaramente che non ci sono possibilità di attuare una simile richiesta di liberalizzazione, nè all'interno dell'Unione europea, nè all'esterno, ed anche qui dipendiamo dalla collaborazione internazionale. Anche concettualmente sono sempre stato contrario alla liberalizzazione, ritenendo che questa strada non porti comunque molto lontano. Sono profondamente grato alla commissione per aver respinto tutti gli emendamenti che non si opponevano chiaramente alla liberalizzazione, perchè ciò ci ha consentito di concentrarci maggiormente sulla problematica vera e propria della relazione, ovvero come si possa controllare il problema droga con gli strumenti della politica per lo sviluppo. Ciò ha decisamente giovato all'attività della commissione, e ringrazio tutti i colleghi che vi hanno collaborato.
<P>
Come dunque va speso il denaro stanziato per questa linea di bilancio? Nel 1987 il Parlamento europeo ha creato la linea di bilancio Cooperazione Nord-Sud nella lotta contro l'abuso di stupefacenti. Nel complesso, da allora fino alla fine del 1995, sono stati spesi 75, 68 milioni di Ecu. È ovvio che non sono sufficienti a dominare il problema, dato che rappresenta appena una frazione del volume d'affari della mafia della droga. Possono però già aiutare l'Unione europea a lanciare un segnale, utilizzando anche altre fonti di finanziamento dell'UE - mi riferisco per esempio al Fondo europeo per lo sviluppo e ai mezzi assegnati al programma ALA - e stimolando altri paesi a seguirci, se ci assumiamo un ruolo pilota. La Commissione propone di finanziare soprattutto azioni che si inseriscono nel programma delle Nazioni Unite UNDCP, per esempio vigilanza sul commercio di stupefacenti e lotta contro di esso. La nostra commissione condivide convinta quest'idea ed è favorevole anche a riconoscere l'importanza cruciale delle azioni di prevenzione e terapia: è innegabile ed importante, infatti, anche se purtroppo mai abbastanza riconosciuto, che anche nei paesi in via di sviluppo esistono moltissimi tossicodipendenti.
<P>
C'è tuttavia un punto che, a nostro parere, andrebbe migliorato nella proposta della Commissione: la Commissione propone che una parte non piccola di questa linea di bilancio venga spesa per studi atti a verificare se il sistema delle preferenze funziona sufficientemente bene. Penso che dovremmo risparmiare quei soldi, e la commissione per la cooperazione e lo sviluppo è d'accordo con me. Dovremmo piuttosto destinare quel denaro a dei progetti concreti, perchè mettendo anche indirettamente in questione il sistema delle preferenze lanceremmo un segnale fatale per i paesi in via di sviluppo. Il sistema delle preferenze deve rimanere ed anzi essere ulteriormente allargato. Non basta poter dimostrare che l'importazione di un cavolfiore da parte dell'Unione europea sostituisce la coltivazione di una piantina di coca: il problema è di gran lunga più complesso. Include aspetti quali l'effetto di segnale politico e di formazione della volontà di questi paesi.
<P>
Noi insistiamo piuttosto sullo sviluppo alternativo. Sviluppo alternativo significa indicare ai coltivatori che esistono delle alternative, in modo che non debbano dipendere più dalla coltivazione di piante stupefacenti. Non basta per altro cambiare piante. Sono necessarie anche le competenze tecnologiche e le infrastrutture. Sono necessari i canali commerciali. Sono tutti corollari che devono essere assicurati. In questo settore, del resto, già esistono ottimi progetti che stanno dando risultati esemplari. Purtroppo l'Unione europea - Consiglio e Commissione -non ha ancora dimostrato chiaramente d'esser pronta a far propria una simile impostazione, per cui noi, in quanto Parlamento, dobbiamo prendere posizione esplicitamente, in modo da lanciare un segnale anche a Consiglio e Commissione. La nostra commissione lo ha fatto con voto unanime, e di ciò sono grato a tutti i colleghi che hanno collaborato ed in particolare all'onorevole Schmidt, oggi purtroppo assente per impegni personali, che mi ha dato molti preziosi spunti. Ringrazio, per altro, tutti gli altri deputati.
<P>
Concludo accennando ad un aspetto particolare: il Consiglio ha dei dubbi sul fondamento giuridico di questo programma. Il Consiglio afferma che tutto ciò che ha a che fare con la lotta contro la droga rientra automaticamente nella terza colonna. Non tacerò, nè alla mia commissione, nè ai colleghi della commissione per i bilanci, che questa ci pare una cosa ignobile. Se perseguiamo una politica per lo sviluppo e spendiamo del denaro per aiutare i paesi in via di sviluppo, stiamo facendo cooperazione allo sviluppo, campo in cui al Parlamento spetta il diritto di codecisione, essendo competente per la cooperazione, e noi non siamo disposti a mettere in discussione questa competenza. Se il Consiglio la pensa diversamente, noi riusciremo a trovare nell'ambito della procedura di bilancio un modo per far valere i nostri diritti. Ringrazio per l'attenzione ed invito a sostenere la relazione della commissione per lo sviluppo.

<SPEAKER ID=173 NAME="Leperre-Verrier">
Signora Presidente, l'inferno è lastricato di buone intenzioni. Quando dico l'inferno, voglio parlare di quello della droga, ovviamente. Per quanto riguarda le buone intenzioni, la proposta di regolamento del Consiglio, che ci viene sottoposta oggi, ne è l'illustrazione perfetta. In effetti, cosa c'è di più lodevole che voler finanziare progetti di collaborazione nord-sud nel campo della lotta contro le droghe e la tossicodipendenza, al fine di sensibilizzare i paesi in via di sviluppo a questi problemi.
<P>
Tuttavia, se consideriamo che è necessario aiutare questi paesi, il progetto che ci viene proposto oggi lascia scettici. In primo luogo, manca di coerenza. Il Parlamento ha, a più riprese, espresso il suo parere sul modo in cui bisognerebbe condurre la lotta contro la droga, in particolare a livello internazionale. Ci rammarichiamo che questa proposta non ne tenga sufficientemente conto e che faccia soltanto riferimento al programma delle Nazioni Unite per il controllo internazionale delle droghe. Peraltro, la quota di bilancio che sarà stanziata per il progetto è troppo limitata perché sia realmente efficace. A questo riguardo, vorremmo avere un'idea più precisa delle azioni che saranno finanziate.
<P>
Inoltre, la commissione per la cultura, la gioventù, l'istruzione e i mezzi di comunicazione, della quale sono relatore per parere, avrebbe auspicato un approccio orientato maggiormente sulla prevenzione e che tenesse conto delle necessità delle comunità locali in materia di educazione alla salute, in particolare per le popolazioni a rischio. D'altra parte, ha già sottolineato la necessità di lottare globalmente contro le conseguenze della povertà e di promuovere un vero programma di educazione in seno ai paesi in via di sviluppo.
<P>
Per concludere, e in maniera più generale, vorrei ricordare che, tanto nei paesi in via di sviluppo quanto in Europa, l'approccio proibizionista non ha permesso finora di lottare efficacemente contro la progressione dell'offerta e della domanda di droga. Non bisogna sbagliare obiettivo, quindi, e puntare troppo frettolosamente il dito contro i paesi in via di sviluppo. Le droghe di sintesi che sono apparsi nei paesi occidentali lo provano. L'extasy che ingurgita il giovane europeo ad Amsterdam o a Parigi è altrettanto nocivo come la colla che sniffa il bambino di strada a Rio o a Città del Messico. Pertanto, soltanto una vera politica di cosviluppo permetterà di lottare efficacemente contro questo flagello, qui come laggiù.

<SPEAKER ID=174 LANGUAGE="NL" NAME="d'Ancona">
Signora Presidente, credo che l'elemento principale che dovrebbe emergere da questo dibattito - e per questo apprezzo assai anche il contributo e la relazione dell'onorevole Liese - è il fatto che non si tratta esclusivamente di una politica mirata al mantenimento della legge e la distruzione delle colture, perché ciò ha spesso conseguenze disastrose. Infatti, in conseguenza di ciò, l'offerta tende piuttosto ad aumentare che diminuire e, in secondo luogo, come sa anche l'onorevole Liese - una simile strategia unilaterale conduce alla povertà, alla violazione dei diritti dell'uomo e spesso reca danni all'ambiente. Oltretutto, questo è riconosciuto fortunatamente dalla Commissione.
<P>
All'inizio di questa settimana in Bolivia ha avuto luogo un incontro dei ministri degli affari esteri dei paesi dell'America latina coi loro omologhi dell'Unione europea. La dichiarazione di Cochaconda sottolinea che s'impongono concreti provvedimenti comuni per affrontare il problema mondiale degli stupefacenti. Nel corso di tale incontro il Commissario Marin ha confermato che l'Unione europea è attestata su vedute diverse da quelle degli Stati Uniti in fatto di lotta al narcotraffico. Marin crede poco nella politica della distruzione forzata delle colture condotta dagli Stati Uniti, e lo stesso convincimento emerge anche dalla proposta della Commissione contenuta nella relazione Liese.
<P>
La Commissione sostiene che finora le azioni antidroga sono in realtà fallite e lo attribuisce a determinate leggi economiche che valgono anche nel settore del denaro connesso alla droga: dove vi è domanda si crea anche offerta e con l'intensificarsi del libero commercio in seguito alla scomparsa delle frontiere aumentano le possibilità anche per il traffico di stupefacenti.
<P>
La Commissione si rende fortunatamente sempre più conto che occorre stabilire una relazione fra la lotta agli stupefacenti e lo sviluppo generale socioeconomico dei paesi produttori di droga. Sarebbe bene se l'Unione europea intuisse che la cooperazione nella lotta agli stupefacenti deve emanare da un'ampia cooperazione nella promozione di una società borghese sana e civile nei paesi con cui intrattiene relazioni. Si tratta naturalmente di una politica di ampio respiro.
<P>
In sintesi, signora Presidente, la cooperazione nord-sud e la lotta agli stupefacenti mostrano ancora una volta l'insuccesso di una semplice lotta alla droga . I risultati sono doppiamente negativi: gli obiettivi prefissati non sono raggiunti e gli effetti collaterali della politica del polso duro sono disastrosi.
<P>
A mio avviso, la Commissione offre un buono spunto con la sua proposta di regolamento. Mi pare che l'onorevole Liese abbia alzato ancora il livello e mi auguro che con l'approvazione di alcuni dei miei emendamenti a nome della commissione per le libertà pubbliche e gli affari interni si impartisca al tutto un tratto più umano. In ogni modo, trovo la relazione in sé molto valida e me ne congratulo con l'onorevole Liese.

<SPEAKER ID=175 LANGUAGE="SV" NAME="Cederschiöld">
Signora Presidente, cari colleghi, milioni di persone soffrono di dipendenza dalla droga. Dietro la quinta delle nostre proposte, delle nostre relazioni e dei nostri emendamenti si svolgono tragedie enormi. Vittime ne sono i tossicodipendenti, ma non soltanto loro, bensì ugualmente le loro famiglie e, molto spesso, i bambini e i giovani, probabilmente la categoria più esposta alle conseguenze del fenomeno droga. Una politica liberale in materia è non meno irresponsabile di una politica passiva. La cooperazione deve crescere, non soltanto attraverso le frontiere ma anche sul piano globale. Nell'ambito interno deve aumentare la cooperazione tra le autorità preposte all'assistenza sociale, tra le polizie, tra istituti di istruzione e formazione. È stato avviato un dialogo euro-americano al riguardo ed è innegabile che l'Europa debba spingere sull'acceleratore, per poter essere all'altezza della sfida americana.
<P>
Su questo tema, la commissione ha ricevuto una serie di pareri di altre commissioni, pareri dai contenuti relativamente eterogenei. Sono felice di poter constatare che la commissione per lo sviluppo e la cooperazione sia riuscita a superare numerosi punti controversi, giungendo così a una linea costruttiva e coerente.
<P>
Sarebbe tuttavia ingenuo pensare che l'Unione possa sostituire ogni tipo di stupefacente con altre coltivazioni, comperando in questo modo la soluzione dell'intero problema. Ciò non è realistico. Possiamo erogare aiuti allo sviluppo, indicare validi esempi e contribuire a un'evoluzione indirizzata al miglioramento delle infrastrutture, fondamento di ogni progresso in questo campo. Per risolvere la questione dei finanziamenti, occorre garantire che ricerca, valutazione, controllo contabile e monitoraggio siano condotti in modo scrupoloso e che ci sia effettiva trasparenza per i cittadini. Si tratta di problemi enormi che non possono essere affrontati all'insegna della rassegnazione, ma soltanto con un maggiore impegno e una maggiore determinazione. Ci attendiamo pertanto che la Conferenza intergovernativa metta a punto metodi ben più efficaci per decidere della lotta alla droga, in modo che non sia più possibile compiere passi indietro.
<P>
Le vittime del traffico di stupefacenti non possono essere abbandonate al loro destino. Tutti noi ne siamo responsabili, inclusi gli Stati che, al Consiglio, rifiutano i provvedimenti proposti senza tuttavia contrapporre alcuna alternativa. Accolgo con favore l'impostazione umanistica che contraddistingue tanto la relazione, quanto la proposta di regolamento: un'impostazione che indica una strada alternativa di sviluppo finalizzata a un calo della domanda.

<SPEAKER ID=176 LANGUAGE="FR" NAME="Donnay">
Signora Presidente, onorevoli colleghi, la lotta contro la tossicodipendenza è un argomento che suscita molte polemiche e passioni, poiché non esiste, purtroppo, una soluzione miracolosa per sradicare questo flagello che incancrenisce la nostra società, compie devastazioni sempre maggiori e genera direttamente la delinquenza e la prostituzione.
<P>
Sono pratico in materia. La regione Nord-Pas-de-Calais per la quale sono deputato, ha visto crescere notevolmente questo fenomeno negli ultimi anni. I sequestri di droga sono aumentati del 272 % nel 1995 rispetto all'anno precedente. Il numero di tossicodipendenti nella regione è stimato a 15 000, vale a dire il 10 % dei tossicodipendenti recensiti in Francia, mentre la popolazione della regione rappresenta il 2, 5 % della popolazione francese. La regione Nord-Pas-de-Calais lamenta quindi quattro volte più tossicodipendenti della media nazionale.
<P>
La proporzione di eroinomani nella regione sta crescendo; supera del 15 % la media nazionale. La politossicodipendenza si sta confermando. La popolazione coinvolta è giovane: il 90 % ha meno di 30 anni e la metà meno di 21 anni; è in maggioranza maschile e vi si contano il 65 % di persone in cerca di occupazione. I tossicodipendenti non sono esclusivamente intellettuali sognatori che cercano di evadere, di tanto in tanto, dalla realtà quotidiana; sono anche giovani, vittime della crisi, sradicati, ai quali mancano valori e riferimenti.
<P>
Lungi da risolvere il problema sopprimendo l'attrattiva del proibito, la legislazione della vendita di droghe leggere, chiesto insistentemente da alcuni dei nostri colleghi, non farebbe che aggravarlo, sviluppando l'offerta e facilitando l'acquisto di stupefacenti. Tutti i paesi e le regioni che hanno tentato questo sperimento ne constatano il fallimento e tornano indietro. Anche i Paesi Bassi riconoscono che se la loro politica ha avuto effetti soddisfacenti per molto tempo, le loro intenzioni liberali sono oggi sviate dai trafficanti internazionali. Si sta sviluppando da loro un vero narcoturismo di cui sono i primi a soffrire. Nel 1991, il 61 % dell'eroina smerciata in Francia proveniva dai Paesi Bassi. In questi ultimi due anni, oltre 40 «Nordisti» sono deceduti per overdose nei Paesi Bassi. Gli agenti di polizia francesi e olandesi stimano a 200 il numero di viaggi quotidiani effettuati verso questo paese da giovani francesi per procurarsi la droga. Un'associazione di Lille fondata nel 1995 ha creato a Rotterdam un punto di accoglienza che rimpatria questi giovani precipitati in uno sconforto infinito.
<P>
È indispensabile ora sviluppare un piano d'azione globale. In primo luogo, occorre una maggiore concertazione fra gli Stati membri, per una migliore comprensione dei problemi reciproci e un'armonizzazione delle politiche. Non possiamo far convivere modelli così differenti come quelli che esistono. In secondo luogo, è necessario consolidare i programmi sanitari e le azioni d'informazione. Ecco ciò che abbiamo elaborato con la relazione Burtone. Infine, è indispensabile rafforzare la collaborazione internazionale per lottare contro il crimine organizzato e ridurre l'offerta. Come sottolinea molto giustamente il nostro relatore, fino a quanto i due termini dell'alternativa saranno coltivazione della coca, da una parte, o estrema povertà e morte, dall'altra, la mafia giocherà sul velluto. È dunque cruciale promuovere strategie di sviluppo di sostituzione per offrire a certi paesi in via di sviluppo altre prospettive diverse da quelle della produzione di stupefacenti.
<P>
Le proposte della Commissione e quelle del relatore sono soddisfacenti. Occorre effettivamente dedicarvi mezzi sostanziali. Appoggeremo dunque questa relazione, che va nella direzione giusta.

<SPEAKER ID=177 LANGUAGE="NL" NAME="Bertens">
Signora Presidente, con tutto il rispetto per le giuste preoccupazioni dell'ultimo oratore, onorevole Donnay, per un attimo ho temuto che egli parlasse di cooperazione nord-sud, Paesi Bassi-Francia. Mi sembrava che la relazione riguardasse qualcos'altro che non corrisponde a ciò che commentava l'onorevole Donnay; in ogni modo, condivido le sue preoccupazioni.
<P>
Signora Presidente, so per esperienza - non mi si fraintenda - che il traffico di stupefacenti e le pratiche mafiose nei paesi del terzo mondo stanno dilagando, così come sono sempre più diffuse la corruzione e la dipendenza assoluta di vari paesi del terzo mondo dal traffico di quella roba immonda. I danni che ciò reca alla stabilità e lo sviluppo economico di quei paesi sono non solo motivo di profonda inquietudine, bensì anche ragione per cercare di capire il perché del fallimento della nostra cooperazione allo sviluppo. Innumerevoli cittadini di quei paesi risultano - ripeto - totalmente legati con mani e piedi al fiorire del traffico, l'industria e la coltivazione della droga.
<P>
A causa delle condizioni di vita indigenti, causate dall'insuccesso per molti versi della nostra cooperazione allo sviluppo, spesso essi non hanno alcuna alternativa. Perciò, nel quadro di un piano d'azione coerente e globale di lotta al narcotraffico occorre prendere in esame non soltanto la situazione qui da noi in Europa: abbiamo tutto l'interesse ad offrire un'alternativa praticabile ai luoghi additati dall'onorevole Liese.
<P>
Uno degli elementi principali della nostra politica globale verso la droga dovrebbe quindi essere la cooperazione nord-sud. Questo è uno strumento utile per irrobustire la capacità istituzionale dei paesi interessati, in modo che essi si dotino degli strumenti per intervenire contro il riciclaggio di denaro proveniente dalla droga e contro la mafia degli stupefacenti.
<P>
D'altro canto, quale importante parte della nostra cooperazione nord-sud, è necessario cercare di incoraggiare colture alternative, ma non con una politica ad hoc. La promozione di colture alternative potrà aver successo soltanto qualora apriamo veramente i nostri mercati anche ai prodotti agricoli del terzo mondo.
<P>
Signora Presidente, gli stanziamenti per la cooperazione nord-sud sono troppo modesti: dieci milioni di ECU non sono nulla naturalmente, noccioline. È auspicabile un loro incremento se l'Europa intende veramente offrire un contributo serio alla soluzione di questo problema. È pertanto necessaria la cooperazione con le Nazioni Unite e gli Stati membri per aumentare l'efficienza. Inoltre, la cooperazione nord-sud deve trovare inquadramento nella nostra politica generale di cooperazione allo sviluppo; è bene puntare l'attenzione sui diritti dell'uomo, l'ambiente e il ruolo della donna, ma - mi sia consentito - una condizione primaria è quella di prendere coscienza e intervenire sulla dipendenza dal traffico, l'industria e la produzione di droga. Perciò, chiunque siano coloro che accusiamo per il male della tossicodipendenza che colpisce i Paesi Bassi o il Belgio o un altro paese, ciò che qui in Europa intendiamo fare per intervenire alla radice, dove cresce quella roba immonda è - devo dire - un segnale importante che abbiamo il dovere di lanciare. Sono lieto che l'onorevole Liese, che parla con cognizione di causa, abbia dato questo segnale. I miei complimenti.

<SPEAKER ID=178 LANGUAGE="ES" NAME="González Álvarez">
Signora Presidente, signora Commissaria, esiste il generale convincimento che nella lotta contro il traffico internazionale di droga, la chiave del successo consiste, e anche il Consiglio europeo di Madrid lo ha sostenuto, nel formulare misure volte a ridurre la domanda, lottare contro il commercio illegale e conseguire una collaborazione a livello internazionale. Tuttavia non c'è accordo sulle modalità atte a ridurre la domanda e senza tale riduzione gli altri provvedimenti diventano inefficaci almeno parzialmente. Occorre tener presente questo aspetto della questione quando si parla di cooperazione internazionale in quanto a nulla gioverebbe conseguire accordi con determinati paesi per sradicare alcune coltivazioni quando le organizzazioni criminali possono spostarle altrove. Di fatto l'eliminazione di certe colture in determinate zone geografiche, o almeno, il tentativo di estirpazione non ha condotto ad una loro diminuzione. La questione purtroppo non è così semplice. Per questo ritengo che occorra continuare ad impegnarsi per aumentare il bilancio al fine di ottenere uno sviluppo agricolo alternativo per quei paesi per poter realizzare la sostituzione delle coltivazioni tradizionali di piante narcotiche. Penso altresì che occorra affrontare con una più ampia visione il grave problema delle tossicodipendenze evitando schemi preconcetti.

<SPEAKER ID=179 LANGUAGE="DE" NAME="Schroedter">
Signora Presidente, non serve molto fare programmi per l'agricoltura. I risultati nel Triangolo d'oro sono i seguenti: le piante sono state estirpate, provocando fenomeni di erosione che hanno fatto franare i villaggi, cancellato posti di lavoro e case nelle regioni rurali, costringendo la gente a rifugiarsi nelle cinture miserabili delle grandi metropoli. Là la gente è precipitata nell'indigenza ed ha cominciato essa stessa a consumare droga. Una soluzione potrebbe consistere nel coinvolgere fin dall'inizio la popolazione nei piani di ristrutturazione per i quali sono previsti degli aiuti, ma in effetti esempi davvero positivi in tal senso non ce ne sono. La difficoltà con gli organismi internazionali che ricevono denaro dall'Unione europea è che l'UE perde il controllo della situazione. Se pensiamo a come si sta di fatto conducendo la lotta contro la droga, è proprio il caso di lanciare un grido di soccorso. In altre parole, è la polizia che lotta contro la droga, ma è un pezzo ormai che questo non è più il mezzo per combattre le cause del fenomeno.
<P>
Nel complesso possiamo dirci d'accordo con la relazione dell'onorevole Liese. Non comprendiamo tuttavia perchè all'improvviso dia tanto rilievo alle preferenze commerciali. Se si osserva bene, ne traggono profitto solo le grandi aziende, mentre i piccoli coltivatori non se ne giovano affatto. In Colombia, per esempio, nelle grandi aziende di floricoltura si commettono orribili violazioni dei diritti umani soprattutto nei confronti delle donne. Il danno igienico-sanitario è enorme, e la cosa viene anche incoraggiata. Ma siamo sicuri di volere proprio questo? Sono anni che il Parlamento europeo sollecita degli studi approfonditi in materia, ma la Commissione non sta facendo nulla.

<SPEAKER ID=180 LANGUAGE="FR" NAME="Dupuis">
Signora Presidente, onorevoli colleghi, signora Commissario, nessuno dei membri del mio gruppo condivide il punto di vista che segue. Parlerò dunque a titolo personale.
<P>
Il relatore ci propone lo sviluppo di colture alternative per incitare i contadini del terzo mondo a rinunciare alla produzione illegale di piante allucinogene. Il grande stratagemma proposto: preferenze doganali per l'esportazione di prodotti agricoli legali. In breve, ciò che propone il relatore ai contadini del terzo mondo è di acquistare le loro patate aumentando il prezzo di qualche centesimo e chiedendo loro di rinunciare ai redditi cento volte superiori che realizzano con le colture illegali.
<P>
Questa politica, alla quale si è dato il nuovo nome roboante di «politica delle colture alternative» non è altro, in effetti, che quella politica trita della Drug Enforcement Administration , la DEA americana, attuata da vent'anni, con i risultati che si sanno, ma che credo necessario ricordare all'onorevole relatore.
<P>
Per vent'anni, la DEA ha speso centinaia di milioni di dollari ogni anno per finanziare la distruzione di migliaia e migliaia di ettari di colture illegali. Nel corso di questi stessi vent'anni, la produzione e il consumo delle droghe illegali sono, invece, aumentati in proporzioni letteralmente senza precedenti nella storia delle abitudini di consumo del genere umano.
<P>
Davanti al palese fallimento di questa politica americana che non ha, tuttavia - ed è il meno che si possa dire - sofferto di mancanza di mezzi, l'Europa propone la stessa politica, dotata di dieci milioni di ecu. Tutto ciò sarebbe risibile, signora Presidente, se tutto questo affare della droga non fosse assolutamente tragico. Tragico per numerose democrazie del terzo mondo già destabilizzate da strutture occulte, il cui potere enorme le schiaccia, tragico per le nostre democrazie, penetrate lentamente ma silenziosamente dal denaro sporco; tragico per quelle centinaia di migliaia di cittadini europei vittime di consumatori di sostanze illegali spinti letteralmente al crimine; tragico per quei milioni di consumatori che vengono rinchiusi a doppia mandata nella loro emarginazione.
<P>
Dopo vent'anni, dopo trent'anni di errori, di tragedie, di effetti perversi di ogni genere, non c'è più un minuto da perdere. Occorre restituire agli Stati e alla comunità internazionale un vero controllo sulla produzione e sulla distribuzione di tutte le sostanze oggi illegali. Occorre regolamentare, occorre legalizzare tutte le droghe, subito. E che si cessi di dire agli antiproibizionisti che un dibattito sulla legalizzazione delle droghe sarebbe una perdita di tempo. Dopo una catastrofe simile, tocca ormai ai proibizionisti l'onere della prova.

<SPEAKER ID=181 LANGUAGE="NL" NAME="Blokland">
Signora Presidente, desidero innanzitutto congratularmi col relatore per l'eccellente relazione che ha realizzato insieme alla commissione per la cooperazione allo sviluppo. Contrariamente a diversi pareri espressi da altre commissioni, è una relazione equilibrata negli intenti, e l'autore non si è lasciato adulare da dichiarazioni aperte sulla liberalizzazione e la legalizzazione, perché non è di questo che si tratta. La Commissione, con la sua proposta, mira a mettere i paesi in via di sviluppo nelle condizioni di contrastare efficacemente la tossicodipendenza e intende coinvolgerli nella cooperazione internazionale già in atto in quest'area. A noi viene chiesto ora di analizzare la proposta dal punto di vista della politica di sviluppo.
<P>
Questo è quindi ciò che dobbiamo fare. Nei paesi in via di sviluppo la gente non coltiva la coca e il papavero perché è fondamentalmente convinta che la droga debba essere liberamente in circolazione; la maggior parte di loro la coltivano esclusivamente per sopravvivere, e nel frattempo la coltivazione e il traffico di queste sostanze procura spesso molti problemi sociali ed economici anche nei loro stessi paesi già abbastanza funestati. È doloroso constatare come l'Europa abbia portato finora ancora poco di buono ai paesi in via di sviluppo. Ora trovo pure lamentevole che si cerchi nuovamente di guidare il dibattito sulla liberalizzazione a scapito del vero argomento di questa relazione.
<P>
Non dobbiamo dimenticare che la coltivazione della droga è spesso la conseguenza di un problema soggiacente ben più profondo: la povertà. È necessario elaborare insieme ai paesi in via di sviluppo una politica internazionale di cooperazione per combattere il problema mondiale della droga. Ma non servirà a nulla se l'Europa non sarà in grado di offrire a quei paesi una prospettiva di futuro migliore. Gli studi dicono che l'Europa ha evoluto più nella direzione di un mercato chiuso che verso una zona aperta per i paesi in via di sviluppo. Finché non prenderemo sul serio la nostra politica di sviluppo e continueremo a demolirla con la politica economica, non dobbiamo aspettarci che programmi come questo producano granché di buono. Appoggerò quindi vivamente l'emendamento n. 2 della relazione dell'onorevole Liese, nel quale emerge questo aspetto. Il mio appoggio va anche agli altri emendamenti, coi quali si cerca di impiegare gli aiuti nel modo più diretto e concreto possibile.

<SPEAKER ID=182 LANGUAGE="FR" NAME="Blot">
Signora Presidente, onorevoli colleghi, si tratta qui effettivamente di una relazione molto interessante su un'idea utile: quella dell'aiuto da concedere ai paesi meno sviluppati per permettere loro di abbandonare la produzione di droga in favore di colture alternative. Tuttavia, in questa relazione, si insiste molto sugli aspetti economici e meno sui rapporti di potere inerenti questa questione. Orbene, in molti casi, popolazioni intere sono obbligate dai trafficanti a produrre droga e il problema è meno un problema economico che un problema di sovranità politica reale e, in definitiva, quasi un problema militare.
<P>
Come il relatore ha notato molto giustamente, i finanziamenti stanziati dall'Unione europea in questo campo sono, a dire poco, troppo modesti rispetto all'ampiezza della sfida che presenta il mercato della droga oggi.
<P>
Ma non sono soltanto i finanziamenti che sono modesti. Temo che sia il caso anche delle vere intenzioni. Al punto in cui siamo oggi, occorre, per fare la guerra alla droga, ricorrere a misure veramente eccezionali. A nostro parere, questo non si può fare senza reintrodurre e applicare realmente la pena di morte per i grandi trafficanti, come avviene in certi paesi come Singapore, con molto successo.
<P>
Per motivi ideologici che si conoscono bene, non si vuole prevedere affatto questa via, e si preferisce gestire i problemi suscitati dal traffico di droga da un punto di vista economico, o addirittura sviluppare finanziamenti di studio, anche se l'efficacia di questi finanziamenti non è veramente provata. Si dimentica che i trafficanti non sono semplicemente commercianti poco delicati, ma veri assassini, e che, di conseguenza, il problema non è puramente economico ma che, ancora una volta, deve essere trattato anche politicamente e, direi addirittura, militarmente, tenuto conto dell'ampiezza del traffico oggi.
<P>
Nulla finora testimonia questa intenzione da parte dell'Unione europea, né d'altronde da parte degli Stati membri. Ecco perché la relazione è valida, ma il nocciolo del problema, a nostro parere, ancora una volta non è stato evocato.

<SPEAKER ID=183 NAME="De Luca">
Signora Presidente, onorevoli colleghi, la commissione per le libertà pubbliche è in posizione critica nei confronti della relazione dell'onorevole Liese, perché essa si basa su una proposta della Commissione nella quale l'azione dell'Unione europea, prevista per la lotta contro la droga nei paesi in via di sviluppo, si fonda su una strategia assolutamente inefficace. Del resto, il documento stesso della Commissione esprime una certa sfiducia quando afferma che la comunità internazionale, ivi compresa l'Unione europea, deve registrare il fallimento evidente delle azioni di lotta contro la droga. Questo fallimento deriva da alcune leggi economiche che si applicano anche nel settore degli stupefacenti.
<P>
Nella proposta in esame si ribadisce l'importanza del sistema delle preferenze generalizzate. Tuttavia, non è affatto certo che esso vada realmente a beneficio dei piccoli coltivatori che hanno coltivato prodotti di base invece di droghe o che abbia contribuito in qualche modo alla riduzione delle superfici coltivate in vista della produzione di droghe.
<P>
La produzione, lo smercio e l'uso di droghe è aumentato a dismisura negli ultimi anni e tale tendenza trova conferma nei dati dell'Interpol secondo i quali, ad esempio, nell'arco di tredici anni la quantità di cocaina sequestrata in Europa è aumentata di duecento volte. È ormai chiaro che, data la valenza finanziaria del fenomeno, il traffico e le attività illecite collaterali sono generatori di corruzione a tutti i livelli e di infiltrazioni di organizzazioni criminali nella gestione del potere pubblico e nell'organizzazione dell'economia.
<P>
Il problema della droga è un problema politico proprio nei paesi produttori, perché è noto che i cartelli utilizzano le risorse accumulate per interferire nei processi democratici ed economici dei loro paesi, condizionandone la politica ed assumendo il controllo di settori chiave del mondo imprenditoriale e dei servizi finanziari. Il problema ha dimensioni mondiali ed è proprio nel quadro della politica di cooperazione e di aiuto allo sviluppo che l'Europa può e deve fare il punto della situazione, per mettere a fuoco tutti gli aspetti del fenomeno, per valutare le politiche fin qui attuate e per provvedere a mettere a punto nuove forme di intervento in grado di stimolare la cooperazione tra gli Stati produttori e gli Stati importatori e tra le pubbliche autorità a tutti i livelli, nonché per valutare l'opportunità di radicali modifiche di impostazione e di particolari politiche di intervento. Le politiche di distruzione delle piantagioni e quelle del finanziamento delle produzioni alternative sono un fallimento riconosciuto da tutti gli studi e tutte le analisi.
<P>
Per quanto riguarda l'attribuzione degli stanziamenti, si nota che, nella proposta in esame, mentre finora quote di rilievo erano state riservate a misure per favorire la riduzione della domanda, la Commissione sembra voler quasi dimezzare gli stanziamenti disponibili per la lotta contro la domanda. Questo quando si è sempre più riconosciuto che solo attraverso la riduzione della domanda sarà possibile una soluzione del problema della droga e ciò, del resto, la Commissione stessa l'ha riconosciuto quando fa riferimento al crescente consumo di droga.
<P>
È necessario, quindi, che la Commissione riesamini la ripartizione delle assegnazioni di fondi. È opportuno, inoltre, prevedere regole relative al cofinanziamento.
<P>
Infine, il rispetto dei diritti umani nell'ambito della lotta contro la droga dovrebbe essere un obiettivo dell'Unione, e ciò non solo nel quadro delle misure di prevenzione, trattamento e reinserimento dei tossicodipendenti. Infatti, la legislazione contro le droghe e la sua applicazione da parte delle forze di polizia o militari possono comportare rischi di violazione dei diritti umani, che non possono in alcun modo essere avallati dalla Comunità.

<SPEAKER ID=184 NAME="Amadeo">
Signora Presidente, la produzione, lo smercio e il consumo di droghe è aumentato a dismisura negli ultimi anni. I dati di Interpol, relativi alla droga sequestrata, dimostrano chiaramente le tendenze degli ultimi anni: dai 1.366 chilogrammi di eroina, sequestrati in Europa nel 1989, ai 6.100 sequestrati nel 1990; dai 59 chili sequestrati in Europa nel 1977 ai 1.291 del 1993. Per quanto riguarda le anfetamine, la quantità complessiva è stata di 380 chilogrammi sequestrati nel 1990, contro i 184 del 1989. Il traffico illecito di hashish e marijuana cresce in tutto il mondo: nel 1990 ne sono state sequestrate 211 tonnellate rispetto alle 160 del 1989 e alle 242 del 1992. È ormai chiaro che il traffico e le attività illecite collaterali, data la valenza finanziaria del fenomeno, sono generatrici di corruzione a tutti i livelli e di infiltrazione delle organizzazioni criminali, nella gestione del potere pubblico e nell'organizzazione dell'economia.
<P>
Il problema della droga è di portata mondiale. I cartelli internazionali stanno adottando una strategia sempre più aggressiva ed espansionistica nell'invadere i nuovi mercati con nuove droghe, con schemi di distribuzione in continua evoluzione e con un'abilità sempre più spiccata nell'occultare e trasferire i proventi dei traffici. Si tratta di un problema eminentemente politico proprio nei paesi produttori, perché è noto che i cartelli utilizzano le risorse accumulate per interferire nei processi democratici ed economici dei paesi, condizionando le politiche e assumendo il controllo di settori chiave del mondo imprenditoriale e dei servizi finanziari.
<P>
Il crimine organizzato può assumere i migliori cervelli, può avvalersi delle tecnologie più avanzate, degli esperti più influenti per il riciclaggio, può godere delle tante forme e luoghi di impunità. Onorevoli, bisogna entrare in guerra contro la droga a tutto campo. È un impegno etico, assoluto che ci deve contraddistinguere, per consentire ai nostri figli di vivere un futuro dove i valori e le gioie della vita non devono essere compromessi dalla chimica della droga. Si tratta di un impegno vero che richiede risposte serie, non si può combattere un esercito di delinquenti organizzati con le chiacchiere dei demagoghi. La strada sarà lunga, difficile e non ancora del tutto sicura, ma gli uomini liberi che credono nella vita hanno il dovere di percorrerla. Se il problema è di dimensioni mondiali, è proprio nel quadro della politica di cooperazione e di aiuto allo sviluppo che l'Europa può e deve fare un giro di orizzonte per mettere a fuoco tutti gli aspetti del fenomeno, valutare quanto ha fatto, individuare nuove forme di intervento in grado di stimolare la cooperazione tra Stati produttori e Stati importatori, tra autorità a tutti i livelli. L'approccio deve essere globale ed è necessario procedere ad un riesame approfondito, in sede ONU, dei risultati delle politiche finora condotte in materia di droga, promuovendo eventualmente una revisione delle convenzioni ONU che regolano la materia.
<P>
Ci rendiamo perfettamente conto che i poteri dell'Unione sono molto scarsi, ma la strada merita di essere percorsa, in un quadro di finanziamento Nord-Sud nel settore della droga.

<SPEAKER ID=185 LANGUAGE="EN" NAME="McGowan">
Signora Presidente, prima che il Commissario risponda all'ottima relazione dell'onorevole Liese e fornisca i punti di vista della Commissione sui vari emendamenti, vorrei una conferma che la Commissione è stata correttamente informata che gli emendamenti 31, 32, 34 e 35, presentati a nome degli onorevoli De Coene e d'Ancona e dal gruppo socialista sono stati effettivamente ritirati.

<SPEAKER ID=186 NAME="Gradin">
Signora Presidente, la lotta alla droga costituisce per la Commissione una questione prioritaria. L'abuso di sostanze stupefacenti è fonte di enorme preoccupazione nel mondo intero. Il fenomeno della tossicodipendenza interessa tra i 40 e 50 milioni di persone. Negli ultimi anni, il loro numero ha registrato un aumento di proporzioni drammatiche anche nei paesi in via di sviluppo. Nell'Unione, il numero dei tossicodipendenti è di parecchie centinaia di migliaia: una situazione che non si esita a definire preoccupante.
<P>
La Commissione ha una chiara politica in tale settore. Tale politica pone l'accento sugli interventi volti a diminuire la domanda e l'accesso alla droga, a combatterne il traffico illegale e a incoraggiare la cooperazione internazionale. È essenziale che l'Unione instauri infatti una stretta cooperazione con i paesi in via di sviluppo in materia di lotta all'abuso di stupefacenti. Occorre fornire aiuti affinché l'indigenza non obblighi i singoli a lavorare nella produzione di droga. Deve essere, infatti, concessa loro la possibilità di ottenere introiti grazie ad altre coltivazioni. Occorre sostenere, con l'aiuto di altri organismi internazionali, gli interventi diretti dei paesi in questione. Affinché il problema possa essere gestito in modo efficace, sono necessari interventi in più settori. In concreto, ciò significa che i provvedimenti presi dovrebbero puntare al calo della domanda come dell'offerta e alla lotta contro il riciclaggio di denaro.
<P>
La Commissione accoglie con favore la relazione dell'onorevole Liese e l'eccellente lavoro svolto dalla commissione parlamentare competente. La relazione riprende in larga misura l'analisi e le ipotesi di lavoro che la Commissione stessa ha proposto. Sono stati presentati numerosi emendamenti. Purtroppo non ci è stato comunicato quali di questi siano stati ritirati. Comunque, degli emendamenti presentati, la Commissione accetta i seguenti: 1, 3, 4, 6, 7, 9, 11, 13, 14, 16, 17, 19, 21, 24, 28, 30 e 33. Per quanto riguarda gli emendamenti 5, 8, 10, 15, 18, 20, 22, 23, 25, 27, 29 e 36, la Commissione non è in grado di accoglierli perché implicherebbero alcune difficoltà.
<P>
L'emendamento 5 propone che i paesi associati abbiano la possibilità di contestare i criteri di valutazione. La Commissione è l'unica istanza competente per la valutazione ed è quindi opportuno che essa possa decidere anche dei criteri seguiti.
<P>
L'emendamento 8 riguarda il FES. Si tratta di un organo di finanziamento che non fa parte della Comunità; non è possibile, in un atto legislativo riferito a una rubrica di bilancio, chiamare in causa altri organi di finanziamento.
<P>
L'emendamento 10 propone una gerarchizzazione dei provvedimenti diretti nel campo della lotta alla droga. Ciò sminuirebbe oltremodo il margine di manovra della Commissione al momento di cooperare con i paesi in via di sviluppo.
<P>
L'emendamento 15 suggerisce una limite del 10 % che colpirebbe, tra l'altro, la valutazione dei progetti. La Commissione ritiene che tale eventualità potrebbe penalizzare l'elaborazione di progetti e ripercuotersi negativamente sull'adeguatezza della valutazione.
<P>
L'emendamento 18 propone un richiamo all'articolo 205. Poiché si tratta di un atto di legge che emana dal diritto comunitario, ne consegue l'obbligo di rispettare tutti i trattati. Non è necessario né sensato limitarsi a un solo articolo.
<P>
All'emendamento 20 viene proposta una modifica del regolamento finanziario del bilancio generale delle Comunità europee, modifica che la Commissione non può accettare.
<P>
L'emendamento 22 verte sulla comitatologia e sulla decisione del Consiglio del luglio 1987. Questa materia può essere affrontata unicamente nell'ambito della Conferenza intergovernativa attualmente in corso.
<P>
Gli emendamenti 23 e 25 trattano la questione dell'informazione del Parlamento, con due relazioni annue. La proposta della Commissione prevede una relazione annua. La Commissione ritiene di avere dato riscontro, con l'articolo 10 della sua proposta, a due esigenze legittime: la trasparenza dell'operato della Commissione e la priorità alle attività di amministrazione dei progetti.
<P>
L'emendamento 27 concerne le misure contro il traffico illecito. La Commissione non intende abbassare la guardia contro le importazioni illecite e la produzione di droghe illegali e, pertanto, non può accogliere l'emendamento.
<P>
L'emendamento 29 verte, in parte, sullo stesso argomento affrontato dall'emendamento 10, ossia sul limite del 10 %, e suggerisce inoltre studi e attività in cooperazione con altri organismi specializzati. Sulla questione del 10 % ho già risposto, ma vorrei aggiungere che gli studi della Commissione vengono generalmente effettuati da esperti.
<P>
L'emendamento 36 mira a controllare l'utilizzo delle foglie di coca. Porre sotto controllo questo genere di utilizzo si è rivelato estremamente difficile.
<P>
Gli emendamenti 2, 8 e 12 possono invece essere adottati dalla Commissione a patto di alcune modifiche redazionali che non interessano il contenuto. Per quanto concerne invece gli emendamenti 26 e 31, la Commissione può accettarne solo alcune parti.
<P>
L'emendamento 2 propone di sancire espressamente che l'Unione non prenderà provvedimenti tali da condurre a un aumento della povertà e a perdite di introiti nel paesi del Sud. La Commissione condivide il principio secondo il quale le Comunità europee non devono prendere misure che comportino effetti negativi nei paesi in via di sviluppo. Ma ritiene che, ciononostante , le Comunità europee non possono impegnarsi ad astenersi da siffatti provvedimenti. La Commissione propone di uscire dall'impasse con un richiamo alla necessità di vincere la povertà nei paesi in via di sviluppo.
<P>
L'emendamento 8 menziona, inter alia , la definizione data dal Gruppo di Dublino. Per maggiore chiarezza, la Commissione propone di citare in allegato alla relazione la definizione di sviluppo alternativo messa a punto dal Gruppo di Dublino.
<P>
L'emendamento 12 tratta la questione della tutela dalla rappresaglie. Vista la natura dei provvedimenti cui suole dare il suo appoggio, la Commissione non può impegnarsi a proteggere gli agricoltori da eventuali rappresaglie dei trafficanti di droga.
<P>
In conclusione, tengo a sottolineare la grande importanza che la Commissione attribuisce alla cooperazione con i paesi in via di sviluppo in materia di lotta all'abuso di sostanze stupefacenti, nonché il nostro apprezzamento per il grande impegno del Parlamento in questo campo.

<SPEAKER ID=187 NAME="Presidente">
Ringrazio la singora Gradin!
<P>
La discussione è chiusa.
<P>
La votazione si svolgerà domani alle 9.00.

<CHAPTER ID=8>
Programma di azioni comunitarie a favore della protezione civile
<SPEAKER ID=188 NAME="Presidente">
L'ordine del giorno reca la discussione sulla relazione (A40100/96) presentata dall'onorevole Gonzalez Alvarez a nome della commissione per la protezione dell'ambiente, la sanità pubblica e la tutela dei consumatori, concernente una proposta di decisione del Consiglio (COM(95)0155 - C4-0221/9695/0098(CNS)) sul programma di azioni comunitarie a favore della protezione civile.

<SPEAKER ID=189 NAME="González Álvarez">
Signora Presidente, signora Commissaria, onorevoli colleghi, siamo nel decennio internazionale per la prevenzione delle catastrofi naturali che si concluderà nel 2000. Nel 1994 si sono verificate 580 catastrofi naturali che hanno causato più di 16.000 morti e più di 65 miliardi di dollari di perdite economiche. Per questa ragione la creazione di un programma di azione comunitario a favore della protezione civile è di estrema importanza non solo per prevedere le catastrofi naturali, ma anche quelle dovute all'azione diretta dell'uomo e cioè quelle di carattere tecnologico e industriale.
<P>
In questa Aula abbiamo tenuto una discussione, proprio questa settimana, in occasione del decimo anniversario della catastrofe di Chernobyl, esempio di catastrofe dovuta all'irresponsabilità e la imprudenza degli uomini. Credo che la catastrofe di Chernobyl dimostri patentemente l'imprescindibile necessità di misure di protezione civile in tutta l'Europa.
<P>
Nel 1985, in un primo incontro ministeriale furono stabilite le basi della cooperazione comunitaria nell'ambito della protezione civile. E dal 1984, il Parlamento europeo, in varie occasioni, si è pronunciato a favore di misure più efficaci soprattutto nel campo della prevenzione.
<P>
La risoluzione adottata nell'ottobre del 1994 fa riferimento ad una dichiarazione annessa al processo verbale del Trattato dell'Unione conformemente alla quale la Commissione presenterà al Consiglio una relazione, al più tardi nel 1996, per esaminare l'inserimento, nel Trattato costitutivo della Comunità europea, di un capitolo sulla protezione civile. Per questa ragione abbiamo recuperato l'emendamento dell'onorevole Díez de Rivera presentato in sede di commissione per la protezione dell'ambiente, la sanità pubblica e la tutela dei consumatori, dove non fu approvato e che fa riferimento alla necessità che la Conferenza intergovernativa stabilisca una base giuridica per la protezione civile.
<P>
Previsione, prevenzione, formazione, informazione, autoprotezione, conoscenza e solidarietà fra i cittadini, cooperazione e coordinamento fra autorità locali, regionali e nazionali sono fondamentali in questa proposta. Per questo i nostri emendamenti hanno tentato di approfondire questi aspetti e sostenere la necessità di occuparsi in modo particolare delle regioni isolate e ultraperiferiche che hanno enormi difficoltà e che frequentemente sono isolate a causa di situazioni di emergenza (tifoni, incendi, uragani ecc.).
<P>
Anche il ruolo delle organizzazioni non governative e la necessità di un finanziamento sufficiente sono stati oggetto di emendamenti approvati dalla commissione per la protezione dell'ambiente, la sanità pubblica e la tutela dei consumatori. Nutriamo grande rispetto per le proposte e per gli emendamenti presentati dall'onorevole Schnellhardt, con il quale abbiamo parlato, ma abbiamo dovuto opporci ad alcuni di essi soprattutto laddove si fa riferimento al comitato che noi chiamiamo consultivo e che l'onorevole Schnellhardt dovrebbe avere un carattere facoltativo e gestire con la Commissione le misure di protezione civile. Noi non siamo d'accordo in quanto ci pare che ciò significhi rinazionalizzare le misure e poiché le catastrofi non sono solite rispettare le frontiere, le misure della Commissione debbono essere comuni, naturalmente consultando il comitato nel quale sono rappresentati gli Stati membri. Questo comitato è previsto chiaramente nell'articolo 4 della proposta e noi pensiamo che siano sufficienti la consultazione e la dovuta considerazione che la Commissione deve dare a tale articolo.
<P>
Infine nelle motivazioni esprimiamo il grande desiderio che si stabilisca un fondo d'intervento ed un fondo economico per intervenire in modo efficace ed immediato dopo le catastrofi. Riteniamo che questo non sarebbe uno spreco di denaro. Semplicemente giorno dopo giorno, mese dopo mese, la Commissione e le istituzioni, nel caso di catastrofe, potrebbero inviare denaro ai diversi paesi per aiutarli a far fronte alla situazione di emergenza. Avere un fondo d'intervento sarebbe importante in quanto consentirebbe di reagire più efficacemente e più rapidamente.
<P>
Vorrei concludere ringraziando i colleghi della commissione per la protezione dell'ambiente, la sanità pubblica e la tutela dei consumatori che hanno contribuito a migliorare la relazione, i rappresentanti della Commissione che ci hanno aiutato e il segretariato della commissione per la protezione dell'ambiente, la sanità pubblica e la tutela dei consumatori che ha contribuito alla realizzazione di questa relazione che forse, vista la scarsa presenza in Aula, potrebbe apparire di poca importanza ma che io ritengo invece di importanza enorme.

<SPEAKER ID=190 LANGUAGE="ES" NAME="Díez de Rivera Icaza">
Signora Presidente, la proposta di decisione in esame, concernente un tema di somma importanza come la protezione civile, appare povera e poco concreta nonostante i coraggiosi sforzi della relatrice per migliorarla. Da anni l'inefficacia comunitaria in questa materia, dovuta fra l'altro alla mancanza di personale, ha ritardato l'elaborazione di una politica coerente ed efficace malgrado da dieci anni questo Parlamento solleciti la creazione di meccanismi di prevenzione, di assistenza reciproca, di formazione, di inserimento di nuovi strumenti tecnici, di coordinamento e di campagne di educazione ed informazione ai cittadini.
<P>
Signora Presidente, anche il quinto programma d'azione in materia d'ambiente conteneva un capitolo specifico, precisamente dopo quello riguardante la sicurezza nucleare e la protezione contro le radiazioni, le conseguenze di Chernobyl erano e sono nella memoria di tutti, come ieri abbiamo ricordato.
<P>
Tuttavia la protezione civile, resta un tema chiave per i cittadini dell'Unione europea, come lo è per il Comitato economico e sociale e per il Comitato delle regioni nonostante, inspiegabilmente, questo tema venga discusso in fine di sessione. Ma come dicevo mi chiedo come sia possibile che il Trattato dell'Unione la consideri nella prima dichiarazione visto che la transnazionalità e la cooperazione interstatale sono gli elementi chiave necessari per conferirgli efficacia. L'imprecisione e l'eterogeneità dell'articolo 3 c) ed una base giuridica vaga sono gli aspetti sui cui contano le gravi catastrofi ecologiche, come le fuoriuscite di petrolio, i possibili incidenti nel trasporto delle sostanze pericolose, fughe nucleari, incendi da irradiazioni ecc. Per questa ragione, personalmente chiedo che la Conferenza intergovernativa presti attenzione a questo tema e ringrazio l'onorevole González Álvarez per quanto ha detto sul mio emendamento.
<P>
Ciò detto è meglio questo che nulla. Inoltre è certo che la commissione per la protezione dell'ambiente, la sanità pubblica e la tutela dei consumatori ha emendato ampiamente il testo della Commissione, insistendo soprattutto sulla prevenzione, sulla formazione, sulla cooperazione e sulla corresponsabilità, senza dimenticare i problemi specifici delle isole minori e la validissima collaborazione delle organizzazioni non governative in moltissime catastrofi.
<P>
Concludo, signora Presidente, congratulandomi nuovamente con l'onorevole González Álvarez anche se temo che i cittadini dell'Unione avrebbero preferito un testo più ambizioso e più concreto.

<SPEAKER ID=191 LANGUAGE="DE" NAME="Schnellhardt">
Signora Presidente, onorevoli colleghe e colleghi! La protezione civile è un campo che finora si collocava agli estremi limiti della competenza comunitaria. Gli Stati membri agivano nell'ambito della cooperazione fra nazioni. Ora la proposta avanzata dalla Commissione imbocca finalmente la strada giusta: essa infatti integra le attività di protezione civile che la Comunità ha svolto sinora con un programma d'azione unitario.
<P>
Di cosa si tratta? La proposta di programma d'azioni comunitarie parte dall'assunto che la protezione civile rientra nelle competenze degli Stati membri, in quanto in caso di catastrofe l'aiuto per essere efficace e veloce dipende dalla prontezza d'intervento degli attori a livello locale e regionale. Le attività europee dovrebbero essere pertanto limitate ad un intervento complementare nelle circostanze in cui si avverte la necessità di un'azione transfrontaliera. In poche parole, si tratta di trasferimento di conoscenze specifiche e di aiuti reciproci nonchè di scambio di esperienze.
<P>
Questa era la considerazione di fondo delle attività svolte sinora. Ritengo che sostanzialmente essa sia ancora valida. In passato è stato possibile osservare in più occasioni che c'era interesse soprattutto per il trasferimento di knowhow . Apprezzo anche le nuove proposte relative a provvedimenti riguardanti la capacità dei cittadini europei di intervenire direttamente. Una maggior capacità di aiutarsi da sè può contribuire notevolmente a contenere o a ridurre i danni causati da una catastrofe.
<P>
In seno alla commissione per la protezione dell'ambiente, la sanità pubblica e la tutela dei consumatori sono state avanzate ad integrazione del contenuto del programma d'azione alcune proposte che il mio gruppo sostanzialmente appoggia. Esistono per contro vari approcci all'attuazione del futuro programma d'azioni, ed in particolare relativamente a chi debba alla fine decidere le azioni da intraprendere. Finora esisteva una rete di corrispondenti della protezione civile composta da rappresentanti degli Stati membri. Questa rete era responsabile per l'esecuzione delle attività a livello europeo. Ora la Commissione propone di essere lei a dire l'ultima parola e, onorevole Gonzalez Alvarez, non è per niente vero che è sufficiente che la commissione dia il proprio parere perchè esso venga subito attuato: è proprio vero il contrario.
<P>
Il nuovo comitato per la protezione civile, comunque composto da esponenti degli Stati membri, avrebbe solo una sorta di funzione consultiva. Esso verrebbe soltanto a posteriori a sapere se la Commissione ha dato ascolto alle sue raccomandazioni o no. Non sono affatto d'accordo. Insisto affinchè quest'Assemblea prenda una posizione diversa. Chiedo che il diritto di decisione venga attribuito al Consiglio solo ed esclusivamente se Commissione e comitato hanno idee divergenti. Sono perfettamente consapevole del fatto che il Parlamento europeo ha un'opinione differenziata e critica sul tema della comitologia, e, a mio avviso, per molti aspetti giustamente.
<P>
Non è comunque che io voglia lasciare al Consiglio la facoltà di decidere, sottraendo Commissione e Parlamento a questa responsabilità. Anzi, è compito nostro dare un'adeguata operatività comune ad un'attività che si colloca ai margini delle competenze comunitarie. Una soluzione come quella proposta dalla Commissione mi pare condivisibile solo se viene incluso nel trattato un titolo specifico per la protezione civile. Tuttavia - e qui la devo contraddire, onorevole Gonzalez Alvarez - nè la Commissione, nè il Gruppo di riflessione, nè il Parlamento hanno mai chiesto una cosa simile. Di ciò, pertanto, alla Conferenza intergovernativa non s'è nemmeno parlato. Non riusciamo quindi ad inserire questo tema nel trattato e siamo perciò costretti a subordinarci a nuove formulazioni. Cerchiamo di restare coerenti e di tenerci nel quadro di ciò che noi abbiamo fissato come riferimento, ed applichiamo, almeno noi, la comitologia.

<SPEAKER ID=192 LANGUAGE="EN" NAME="Pollack">
Signora Presidente, do il benvenuto al programma d'azione proposto sulla protezione civile. Ci ha messo molto per arrivare - probabilmente perché il Trattato, come abbiamo sentito, non prevede poteri specifici per agire in questo settore. Il programma ha dovuto essere proposto in base al generico articolo 235. Possiamo soltanto sperare che non subisca la sorte di essere bloccato come il programma sulla povertà e l'azione per il programma per gli anziani che hanno la stessa base giuridica.
<P>
C'è una buona argomentazione a favore di un emendamento del trattato in questo settore a tempo debito, non perché l'Unione europea voglia dettare legge agli Stati membri in materia di politiche di protezione civile - ben lungi da ciò, ma perché gli scambi delle prassi e delle azioni migliori per prevenire disastri transfrontalieri quali le inondazioni, gli incendi e gli atti di terrorismo devono poter essere coordinati a livello europeo quando ciò è desiderabile.
<P>
Sono fiero di appoggiare il corpo dei vigili del fuoco di Londra, probabilmente il migliore e il più grande del mondo. Ha subito drastici riduzioni e restrizioni nei finanziamenti in anni recenti sotto l'attuale governo conservatore in Gran Bretagna ed è fortemente a favore di questi scambi transfrontalieri per proseguire la sua campagna di promozione del sistema Hazchem allo scopo di scambiare la sua esperienza di gestione dei disastri con altri paesi nell'Unione europea e anche più a est, forse. Confido che il Parlamento approvi il finanziamento nel bilancio del 1997, non appena quest'importante programma d'azione sarà stato approvato dal consiglio, e spero che il Consiglio ascolti le nostre argomentazioni a sostegno del programma e lo approvi al più presto.

<SPEAKER ID=193 NAME="Gradin">
Signora Presidente, la Commissione desidera manifestare la propria gratitudine alla commissione per l'ambiente e alla commissione per i bilanci e, n particolare, agli onorevoli González Alvarez e Gredler per il lavoro svolto e per l'impegno con cui hanno preparato la relazione. Le catastrofi hanno luogo ovunque nel mondo. Tutti i cittadini d'Europa sono esposti a una serie di rischi. Può trattarsi di terremoti, incendi di foreste o eruzioni vulcaniche nelle zone meridionali dell'Unione, di inondazioni, maltempo o rischi connessi alle tecnologie su tutto il territorio.
<P>
La cooperazione delle Comunità nel campo della protezione civile mira ad aumentare la sicurezza globale. Ciò riguarda tanto le calamità naturali quanto le catastrofi di origine tecnologica, che colpiscono persone, beni e ecosistemi. L'aspetto più importante di questa cooperazione consiste nella condivisione reciproca delle esperienze, nell'insegnamento tratto da fatti accaduti nel passato e nel coordinamento delle istanze preposte alla protezione civile nei vari Stati. La proposta prevede altresì una base giuridica per la voce di bilancio B4-3300, relativa alla protezione civile e alle catastrofi ecologiche.
<P>
Ciò detto, signora Presidente, vorrei ora passare alle proposte di emendamento. La Commissione dà il suo assenso a numerosi di questi emendamenti. Gli emendamenti 3, 5, 6, 7, 9, 11, 12, 13, 15 e 19 migliorano e chiarificano il testo, consolidando così la proposta della Commissione, che li accetta nella totalità come nei contenuti. Alcuni emendamenti devono essere resi più chiari. Ciò vale per gli emendamenti 2, 4, 8, 10, 14, 20, 21, 22, 23, 24 e 31, che vengono quindi accolti parzialmente.
<P>
Vi sono tuttavia alcuni emendamenti che la Commissione non può accogliere. Le proposte della Commissione in fatto di comitatologia consentono, a nostro avviso, il miglior equilibrio possibile tra le varie istituzioni e, alla luce di questa considerazione, non possiamo accettare gli emendamenti 16, 17, 18, 27, 28 e 30. Per la precisione, la Commissione propone una procedura di comitato di tipo 1. Optare per un'altra procedura significherebbe minore efficacia del processo decisionale.
<P>
L'emendamento 25 implica per le organizzazioni non governative la possibilità di ottenere aiuti comunitari a sostegno del loro operato. La risoluzione sulla mutua assistenza approvata nel luglio del 1996 dal Consiglio e dai rappresentanti dei governi degli Stati membri prevede tuttavia che soltanto le autorità competenti siano abilitati a richiedere e ottenere aiuti comunitari. Le organizzazioni non governative non sono equiparabili alle autorità e, pertanto, questa proposta non può essere accolta. Non dimentichiamo, tuttavia, che le organizzazioni senza fini di lucro svolgono nei nostri Stati un ruolo essenziale nell'ambito della protezione civile. Abbiamo dunque ogni ragione per incoraggiarne le attività.
<P>
All'emendamento 26 si propone che la Conferenza intergovernativa del 1996 conferisca alla protezione civile una base giuridica a sé stante. Un programma di intervento, tuttavia, non costituisce la sede più opportuna per esprimere valutazioni su ciò che dovrebbe essere il risultato della Conferenza intergovernativa; non possiamo quindi accettare questo emendamento.
<P>
Gli argomenti presentati hanno, a mio avviso, migliorato sensibilmente la proposta sulla protezione civile. Devo nel contempo ricordare che, nonostante l'eccellente relazione della commissione per l'ambiente, per il 1996 non vi sono stanziamenti a bilancio per la voce B-3300, relativa alla protezione civile. Questa situazione è foriera di gravi problemi: la Commissione non potrà, ad esempio, sostenere attività quali le tre esercitazioni previste quest'anno in Italia, in Svezia e alla frontiera tra Germania e Paesi Bassi. Idem dicasi per il corso estivo organizzato dall'Accademia europea dei pompieri sul ruolo della protezione civile in caso di incendio. La situazione potrà tuttavia migliorare se il Parlamento approverà in tempi rapidi la richiesta di storno di fondi verso la voce di bilancio «protezione civile», richiesta che la Commissione intende presentare al più presto.

<SPEAKER ID=194 NAME="Presidente">
Grazie, Signora Gradin!
<P>
La discussione è chiusa.
<P>
La votazione si svolgerà domani alle 9.00 .
<P>
(La seduta termina alle 19.45)

