<CHAPTER ID="008">
Tempo delle interrogazioni al Presidente della Commissione
<SPEAKER ID="222" NAME="Presidente">
L'ordine del giorno reca il tempo delle interrogazioni al presidente della Commissione.
<P>
Interrogazioni libere
<SPEAKER ID="223" NAME="Joseph Daul">
a nome del gruppo PPE. - (FR) Signor Presidente, l'Europa dovrà fronteggiare una nuova crisi del gas quest'inverno? Ricordiamo il conflitto fra Russia e Ucraina, subito da milioni di europei. Accolgo con favore l'accordo de raggiunto il 19 novembre a Yalta. Sappiamo tuttavia che l'Ucraina ha avuto molte difficoltà a restituire alla Russia l'importo dovuto per la fornitura energetica il mese scorso. Sappiamo anche che il contesto politico sarà particolarmente difficile in gennaio, con l'organizzazione delle elezioni presidenziali.
<P>
Quali misure preventive possono essere proposte dalla Commissione e attuate a livello europeo per tutelare i nostri concittadini dagli effetti di una nuova potenziale crisi e quali lezioni sono state tratte dagli avvenimenti dell'inverno 2009?
<P>
L'accordo intervenuto il 16 novembre fra l'Unione e la Russia circa la creazione di un meccanismo d'allerta rapido e il progetto di regolamento sulla sicurezza dell'approvvigionamento di gas, cui guardo con favore, saranno sufficienti?
<SPEAKER ID="224" NAME="José Manuel Barroso" LANGUAGE="FR">
Signor Presidente, onorevole Daul, grazie per la domanda. Come lei, desidero evitare che una crisi come quella dell'anno scorso si ripeta.
<P>
Abbiamo lavorato in stretto contatto - ed io mi sono adoperato in prima persona a tal fine - con il presidente Yushchenko, con il primo ministro Tymoshenko e con le autorità russe, nonché con le istituzioni finanziarie internazionali, a sostegno dell'Ucraina.
<P>
Cosa si può fare di più?
<P>
Nell'immediato, il meccanismo d'allerta rapido concordato la settimana scorsa con la Russia dovrebbe aiutarci a individuare in tempo i problemi. Ma, di fatto, posso dirle che regnava un'eccellente atmosfera durante il vertice con la Russia, che ha visto la partecipazione del presidente Medvedev, ben migliore rispetto a precedenti occasioni.
<P>
Lavoriamo inoltre con il gruppo di coordinamento del gas - che comprende gli Stati membri e gli operatori del settore - sullo stoccaggio del gas. Continuiamo altresì a cooperare con le istituzioni finanziarie internazionali per la riforma e la modernizzazione del mercato del gas in Ucraina. Ciononostante, come l'onorevole ha ricordato, la situazione interna in Ucraina non è facile. Comunque sia, sarò a Kiev la settimana prossima, con il presidente in carica del Consiglio Reinfeldt, per dimostrare una volta di più quanto ci stia a cuore la riforma del settore del gas nel paese.
<SPEAKER ID="225" NAME="Martin Schulz" LANGUAGE="DE">
Vorrei chiederle se, in passato, ha incontrato difficoltà con il governo bulgaro guidato Sergei Stanishev o con l'allora ministro degli Affari esteri Kalfin? Ha avuto mai ragione di dubitare della legittimità democratica dell'ex primo ministro Stanishev o dell'ex ministro Kalfin, o della loro lealtà alle istituzioni dell'Unione europea?
<P>
Se non è così, come giudica le affermazioni dell'attuale primo ministro bulgaro Borisov, il quale sostiene che il partito socialista bulgaro dovrebbe essere messo al bando? Il primo ministro Borisov ritiene infatti che i delegati del Congresso del partito socialista bulgaro siano una manica di banditi impudenti.
<P>
In terzo luogo, questa settimana il primo ministro Borisov ha dichiarato che "chiunque odi i socialisti in Bulgaria deve stare al nostro fianco". Come valuta questo punto di vista da parte di un membro del Consiglio europeo?
<SPEAKER ID="226" NAME="José Manuel Barroso" LANGUAGE="FR">
La ringrazio per la domanda, onorevole Schulz. Comprenderà tuttavia che devo esercitare il massimo riserbo nel commentare le dichiarazioni rilasciate dai vari capi di governo su questioni di politica nazionale. Non sta a me entrare in questa sede in una polemica interna.
<P>
Quel che posso dire per rispondere concretamente alla sua domanda è che ho sempre avuto un leale rapporto di cooperazione con il governo bulgaro presieduto dal primo ministro Stanishev. Posso anche aggiungere, come ho avuto del resto modo di dirgli personalmente, che è si è sempre dimostrato un interlocutore molto corretto per la Commissione e tutte le istituzioni laddove si trattasse di garantire l'avanzamento del progetto europeo. Non dimenticherò la correttezza e l'impegno da lui profuso soltanto perché non è più al potere.
<SPEAKER ID="227" NAME="Martin Schulz" AFFILIATION="S&amp;D">
(DE) Capisco che lei non voglia interferire negli affari interni della Bulgaria, trovo sia una posizione corretta. Se posso interpretare la sua risposta, lei sostiene che non sia il caso di mettere al bando il partito socialista di Sergei Stanishev - il presidente del partito socialista bulgaro al quale lei ha espresso grande considerazione per il lavoro svolto?
<SPEAKER ID="228" NAME="José Manuel Barroso" LANGUAGE="FR">
Onorevole Schulz, ovviamente ritengo che tutti i partiti democratici abbiamo un loro posto nei paesi democratici. Dato che la Bulgaria è, come tutti sappiamo, un paese democratico, tutti i partiti democratici devono avere il loro spazio nel sistema democratico bulgaro.
<P>
Questo vale per tutti i partiti bulgari che rispettino naturalmente le norme della nostra Comunità.
<SPEAKER ID="229" NAME="Guy Verhofstadt" LANGUAGE="FR">
Signor Presidente, porrò una domanda sull'assetto della Commissione, com'è ovvio che sia dato che ben presto avremo una nuova Commissione.
<P>
In primo luogo, nutro qualche dubbio sulla decisione di ripartire il portafoglio per l'ambiente in tre settori: cambiamento climatico, energia e ambiente. Ho forti riserve al riguardo, ed è un'osservazione che mi preme fare.
<P>
Tuttavia la domanda più importante che desidero rivolgerle attiene ai diritti fondamentali e alla lotta contro ogni forma di discriminazione. Mi pare fosse stata decisa la nomina di un commissario competente per questo ambito. Ora, il punto è garantire che il portafoglio per gli affari interni non comprenda le questioni relative all'asilo e all'immigrazione, perché a quel punto il settore dell'asilo e dell'immigrazione ricadrebbe nell'ambito della sicurezza, e non degli affari interni.
<P>
Il commissario Barrot ha proposto la creazione di tre incarichi di commissario: diritti fondamentali, affari interni e sicurezza, tenendo separati i temi dell'asilo e dell'immigrazione. La mia domanda è semplice: qual è la sua opinione al riguardo?
<SPEAKER ID="230" NAME="José Manuel Barroso" LANGUAGE="FR">
Innanzi tutto, a proposito della questione del cambiamento climatico, o meglio del portafoglio per l'azione nell'ambito del cambiamento climatico, reputo essenziale questa competenza. E' una competenza trasversale, una dimensione da integrare in tutte le politiche dell'Unione. Il commissario per la politica nell'ambito del cambiamento climatico avrà naturalmente la responsabilità di dare un seguito alle decisioni prese a Copenhagen. occupandosi di tutte le iniziative, interne ed esterne, che ne conseguiranno.
<P>
Per quanto riguarda il portafoglio per la giustizia e gli affari interni, ho effettivamente deciso di suddividerlo in due ambiti: un portafoglio sarà dedicato alla giustizia e ai diritti fondamentali, l'altro agli affari interni. Tale distinzione è peraltro prassi comune in molti Stati membri, dove vi sono un ministro della Giustizia e un ministro dell'Interno.
<P>
Ovviamente, desidero discutere la definizione precisa con i commissari interessati, ma posso già anticiparvi che desidero che il commissario responsabile per la giustizia e i diritti fondamentali presti un'attenzione particolare all'obiettivo di eliminare gli ostacoli incontrati dai cittadini europei nell'esercizio dei loro diritti.
<SPEAKER ID="231" NAME="Daniel Cohn-Bendit" LANGUAGE="FR">
Signor Presidente, vorrei continuare sulla falsa riga dell'onorevole collega Verhofstadt, dato che la Commissione è attualmente in via di composizione.
<P>
Leggiamo e sentiamo voci pericolose. Pensa di essere lei, presidente della Commissione designato e confermato, a formare e organizzare la sua équipe, definendo l'ambito di competenza dei commissari, oppure sono gli Stati dell'Unione e soprattutto i grandi paesi a imporle una certa posizione?
<P>
Trovo inaccettabile - ma forse sbaglio - leggere sui giornali che la Francia mira a un obiettivo, il Regno Unito a un altro e il cancelliere Merkel a un terzo ancora. Il presidente Sarkozy e il cancelliere Merkel l'hanno nominata, non c'è altro da aggiungere: sta a lei scegliere la sua Commissione!
<P>
E' questa la sua concezione del ruolo di presidente della Commissione oppure il suo punto di vista è diverso e si avvicina di più a quello del presidente Sarkozy e del cancelliere Merkel?
<SPEAKER ID="232" NAME="José Manuel Barroso" LANGUAGE="FR">
La mia concezione personale è semplicissima e si fonda sul rispetto del trattato di Lisbona e dell'attuale trattato. Dal 1° dicembre il trattato di Lisbona dice chiaramente - ho qui la versione inglese, nella fattispecie l'articolo 17 - che è il presidente della Commissione a decidere l'organizzazione interna della Commissione. Ovviamente, è quel che farò, inclusa l'attribuzione dei portafogli.
<P>
Siamo chiari: si è sempre sottoposti a pressioni, come sapete. Riceviamo tutti delle richieste, però, alla fine, sono io ad assumermi la piena responsabilità della composizione della Commissione e credo che questa Commissione potrà contare su un sostegno forte del Parlamento europeo.
<P>
Mi sono adoperato per ottenere un ampio consenso. Fra l'altro, oggi ho una buona notizia da darvi: la prossima Commissione annovererà nove donne, quindi una di più dell'attuale formazione. Una settimana fa, vi erano solo tre candidate. Molti di voi mi hanno aiutato a far comprendere agli Stati membri l'importanza di indicare un numero più elevato di donne. Questo esempio pratico dimostra il mio impegno per la costituzione di un collegio che possa beneficiare del sostegno della vostra Assemblea.
<SPEAKER ID="233" NAME="Daniel Cohn-Bendit" AFFILIATION="Verts/ALE">
(FR) Signor Presidente, visto che parla di Commissione e di donne, non crede che a lungo termine sarebbe più facile per il presidente della Commissione che ogni paese proponga due commissari, un uomo e una donna?
<P>
In questo modo sarebbe in grado di comporre una Commissione equilibrata, non con nove donne, ma composta per metà di donne e per metà di uomini.
<SPEAKER ID="234" NAME="José Manuel Barroso" LANGUAGE="FR">
Lei ha assolutamente ragione e vorrei davvero si potesse fare, ma purtroppo il trattato non lo prevede.
<P>
Sono d'accordo con il suo collega, l'onorevole Verhofstadt.
<P>
E' proprio questo il vero problema: quest'obbligo non è sancito dal trattato. Come sapete, ho anche scritto una lettera pubblica in cui chiedevo agli Stati membri di aiutarmi sulla questione dell'equilibrio di genere. La nostra massima aspirazione sarebbe quella di formare una Commissione ancora più equilibrata. Comunque sia, sono lieto del risultato che abbiamo raggiunto in ultima istanza e tengo a ringraziare tutti gli onorevoli parlamentari che mi hanno aiutato in questo compito.
<SPEAKER ID="235" NAME="Michał Tomasz Kamiński" LANGUAGE="PL">
Presidente Barroso, desidero ringraziarla di essere qui con noi oggi. Vorrei iniziare dicendo che forse dovremmo incoraggiare maggiormente i nostri colleghi a partecipare alle discussioni con lei, visto che alcuni parlamentari sono più interessati alle altre attrazioni di Strasburgo che alla possibilità di incontrarla.
<P>
La mia domanda riguarda gli obiettivi della strategia di Lisbona che, per i Conservatori e i Riformisti europei, è sempre stata di primaria importanza. Mi riferisco soprattutto alle sue affermazioni di qualche tempo fa, quando l'ha presentata come parte della sua strategia: un nuovo inizio per il mercato comune. Noi crediamo davvero che all'Europa serva un mercato comune. Il trattato di Lisbona adottato di recente conferisce maggiore autorità politica alle istituzioni europee, e mi sembra che si stia creando un particolare divario tra l'integrazione politica, che compie progressi, e l'integrazione economica. Presidente Barroso, vorrei che con il nuovo mandato lei prestasse grande attenzione a questo nuovo inizio per il mercato.
<SPEAKER ID="236" NAME="José Manuel Barroso" LANGUAGE="EN">
Ho buone notizie per l'onorevole Kamiński: oggi, alla riunione della Commissione qui a Strasburgo, abbiamo adottato un documento di lavoro che avvia le consultazioni su quella che io chiamo la strategia europea per il 2020, il seguito della strategia di Lisbona, che è, naturalmente, materia di confronto con il Parlamento e con i governi europei e la società europea più in generale.
<P>
Il documento di lavoro ha posto l'accento soprattutto sulla necessità di approfondire il mercato interno e ho anche chiesto a Mario Monti, un europeo di chiara fama, di inviarmi una relazione sulle possibili strategie per affrontare i problemi ancora irrisolti nel mercato interno. Mi auguro che la prima bozza della relazione sia pronta prima del Consiglio europeo di marzo, durante il quale, fra l'altro, la presidenza spagnola intende contribuire e assegnare importanza prioritaria a queste iniziative.
<P>
Lo sviluppo del mercato interno è uno dei modi per dare nuovi impulsi alla crescita e reagire alle sfide che altre parti del mondo pongono alla nostra competitività.
<SPEAKER ID="237" NAME="Lothar Bisky" LANGUAGE="DE">
Uno degli aspetti che più ho apprezzato nel vertice speciale è stato l'equilibrio di genere raggiunto. Vorremmo rendere omaggio a questo risultato. Desidero inoltre aggiungere che continueremo a sostenerla, signor Presidente, se continuerà a preservare tale equilibrio.
<P>
Ora disponiamo di due figure rappresentative con le quali l'Unione europea dovrà confrontarsi, e tutte le parti in causa hanno affermato che il loro ruolo dovrà consolidarsi nel tempo. Si parla anche di pesi piuma e di pesi massimi. Io la vedo così: i pesi piuma di oggi saranno i pesi massimi di domani e viceversa, mentre molti pesi massimi diventano pesi piuma da un giorno all'altro.
<P>
Cionondimeno, dobbiamo anche superare una grave crisi economica. Le conseguenze sociali, soprattutto, ci danno molto da fare. In Europa, decine di milioni di persone sono colpite dalla disoccupazione, dalla povertà e dall'esclusione sociale. Il numero delle vittime della crisi aumenta in modo esponenziale. Nel mondo in via di sviluppo, le conseguenze sono persino peggiori.
<P>
E' disposto, Presidente Barroso, assieme alla nuova Commissione, a trarre le dovute conclusioni dalle gravi conseguenze del liberismo estremo? E' disposto a imprimere la necessaria svolta politica affinché i cittadini vengano prima del profitto e gli interessi sociali prima di quelli della concorrenza?
<SPEAKER ID="238" NAME="José Manuel Barroso" LANGUAGE="EN">
Nella futura strategia europea per il 2020, che ho testé annunciato, si presta grande attenzione alle questioni sociali da lei citate, onorevole Bisky. Siamo di fronte a un'emergenza in campo sociale, particolarmente in vista dell'aumento della disoccupazione. Corriamo il rischio di attraversare dieci anni di crescita ridotta e disoccupazione elevata, sottoponendo così i nostri modelli sociali e il nostro tenore di vita a una forte pressione. Ecco perché credo sia importante lavorare a tutti gli aspetti collegati all'inclusione sociale.
<P>
Dobbiamo inoltre far sì che i nostri cittadini siano dotati delle competenze necessarie ad assicurare il successo di questo nuovo modello economico. Uno degli ambiti prioritari della strategia europea per il 2020 verterà dunque sull'emancipazione dei cittadini: si deve porre l'accento sull'istruzione e sulle competenze, sull'apprendimento permanente, sulla mobilità dei lavoratori, sul sostegno all'imprenditoria e al lavoro autonomo, ma anche sulla lotta all'esclusione e alla povertà. Credo che l'Unione europea abbia il dovere di inserire fra le nostre priorità la lotta all'esclusione e alla povertà.
<SPEAKER ID="239" NAME="Rolandas Paksas" LANGUAGE="LT">
Signor Presidente, già in settembre mi ero rivolto a lei per la prosecuzione delle operazioni alla centrale nucleare di Ignalina. Dalla sua risposta, ho ricavato l'impressione che la Commissione non sia al corrente delle vera situazione oppure che voglia tenerne all'oscuro i parlamentari europei.
<P>
Credo dunque, signor Presidente, che lei sappia che non è stato costruito alcun deposito di combustibile nucleare e che le barre di combustibile esausto saranno tenute nel reattore, riducendo così la sicurezza nucleare nella regione. Questo è il primo punto. In secondo luogo, credo lei sia al corrente del fatto che i generatori sostituivi saranno realizzati appena tra tre anni e che la Lituania subirà una carenza di energia elettrica. Questo è il secondo punto. In terzo luogo, credo lei sappia che le succitate circostanze consentono il proseguimento dell'operatività della centrale nucleare, la quale non è dunque pronta per la chiusura.
<P>
La mia domanda è, Presidente Barroso: chi si assumerà la responsabilità della scarsa sicurezza nucleare in quella regione nonché del rischio più elevato cui sono esposti tutti i cittadini europei?
<SPEAKER ID="240" NAME="José Manuel Barroso" LANGUAGE="EN">
La questione di Ignalina, come lei sa, riguarda il trattato di adesione della Lituania. Dobbiamo rispettare il trattato di adesione, che è stato firmato da tutti gli Stati membri, inclusa la Lituania.
<P>
Al momento, stiamo cercando di considerare non solo i risvolti economici, ma anche la sicurezza. Credo entrambi siano contemplati nella nostra decisione e ritengo sia possibile lavorare con le autorità lituane al fine di garantire la sicurezza nucleare di quella regione.
<P>
Fra l'altro, nel mio recente incontro con il presidente Medvedev, ho sollevato la questione della fornitura di energia dalla Russia alla Lituania. Gli ho chiesto perché non possano collaborare di più sulla questione dell'oleodotto di Druzhba. Pertanto, lavoriamo attivamente con i nostri amici lituani nonché con altri importanti partner per la sicurezza delle forniture energetiche verso la Lituania.
<SPEAKER ID="241" NAME="Hans-Peter Martin" AFFILIATION="NI">
(DE) Signor Presidente della Commissione, il tema della sopravvivenza degli stabilimenti Opel è sotto gli occhi dell'opinione pubblica europea ed è stato peraltro al centro della campagna elettorale nazionale in Germania. Molto prima delle elezioni, era già chiaro che si prevedeva la vendita al gruppo guidato da Magna, ma la Commissione non ha manifestato le proprie riserve prima del 16 ottobre.
<P>
Perché avete voluto aspettare fino alle elezioni tedesche? Quella decisione ha avuto un notevole impatto sul loro stesso esito. Come intende fugare il dubbio che le motivazioni siano state politiche, soprattutto se si considera il suo ben noto rapporto di amicizia con il cancelliere Merkel? E' disposto a rendere pubblici gli scambi scritti e orali sulla questione Opel che ha intrattenuto prima dello svolgimento delle elezioni federali tedesche del 27 settembre?
<SPEAKER ID="242" NAME="José Manuel Barroso" LANGUAGE="EN">
Partendo dall'ultima domanda, naturalmente sono pronto a fornire tutta la mia corrispondenza con il cancelliere Merkel. Non vi è alcun problema.
<P>
Detto questo, abbiamo organizzato due incontri prima delle elezioni tedesche con tutti i paesi coinvolti nella vicenda General Motors/Opel, e ieri ne abbiamo organizzato un terzo. E' stato il terzo incontro ministeriale sull'Opel organizzato dalla Commissione e il primo da quando la General Motors ha deciso di non vendere Opel.
<P>
Oltre a svolgere il ruolo di mediatore, essenzialmente facendo sì che tutte le parti interessate dispongano della stesse informazioni, la Commissione continuerà a garantire il rispetto delle norme sul mercato interno e sugli aiuti di Stato. Tale ruolo è fondamentale se si vuole evitare una rovinosa corsa ai sussidi tra gli Stati membri,che, alla fine, non gioverebbe a nessuno.
<P>
Ora sta alla GM rilanciare. In effetti, la Commissione potrà valutare se le norme sulla concorrenza sono state rispettate solo dopo che sarà reso noto il piano industriale e dopo che i nostri Stati membri manifesteranno l'eventuale disponibilità a erogare aiuti di Stato. Non possiamo agire sulla base di supposizioni. Solo di fronte al piano industriale potremo procedere a valutarne la compatibilità con le norme comunitarie.
<SPEAKER ID="243" NAME="Hans-Peter Martin" AFFILIATION="NI">
(DE) Sono molto grato per l'offerta, Presidente Barroso, e sarò lieto di approfittarne. Ma contano anche le conversazioni orali, naturalmente. Sono certo che potremmo trovare un accordo al riguardo. Nella seconda parte della risposta, lei ha citato una questione chiave fondamentale: si sta infatti verificando una corsa non soltanto al ribasso salariale, ma anche al rilancio dei sussidi . E' stato molto saggio convocare un vertice ieri. Quali sono le conclusioni che ne ha tratto? In futuro, in che modo potremo contrastare la minaccia incombente di una corsa ai sussidi come quelle che a più riprese hanno impegnato vari Stati membri a spese dei contribuenti europei, intervenendo al contempo sugli aspetti economici?
<SPEAKER ID="244" NAME="José Manuel Barroso" LANGUAGE="EN">
La risposta sta proprio nella rigorosa applicazione delle norme sugli aiuti di Stato, e questo caso è in effetti di grande interesse per noi tutti - oltre che per le parti in causa - perché, come afferma nella sua interrogazione, se ogni Stato membro gareggiasse con gli altri a chi sovvenziona di più un'impresa, il risultato sarebbe pessimo sia per gli Stati membri sia per i consumatori e per le tasche dei contribuenti.
<P>
La garanzia che posso offrire è che la Commissione sarà rigorosa nell'attuazione delle norme sugli aiuti di Stato, non perché abbiamo una posizione integralista sulle norme in materia di mercato e concorrenza, ma perché riteniamo sia importante disporre di un approccio rigoroso a livello comunitario e garantire parità di condizioni a tutte le aziende e a tutti gli Stati membri - grandi e piccoli, ricchi e meno ricchi. Questo è il modo migliore per garantire la giustizia in seno all'Unione europea.
<SPEAKER ID="246" NAME="Kinga Gál" AFFILIATION="PPE">
(EN) Presidente Barroso, mi compiaccio delle affermazioni che ha appena fatto, secondo cui la Commissione dovrebbe dotarsi di un portafoglio dedicato ai diritti fondamentali.
<P>
Aggiungerò un ulteriore punto al riguardo. Come lei sa perfettamente, in tutto il territorio dell'Unione europea vivono numerose minoranze nazionali autoctone e minoranze linguistiche: si tratta di 15 milioni di individui, pari al 10 per cento della popolazione. Intende inserire la tutela di dette comunità nazionali e linguistiche nel portafoglio del futuro commissario ai diritti fondamentali?
<P>
Credo che, soprattutto dopo l'entrata in vigore del trattato di Lisbona e della Carta dei diritti fondamentali, l'Unione europea dovrà perfezionare il proprio approccio a tali comunità.
<SPEAKER ID="247" NAME="José Manuel Barroso" LANGUAGE="EN">
La risposta è semplice: sì. E' mia precisa intenzione attribuire il tema della non discriminazione - incluse le tematiche relative alle minoranze - al commissario per i diritti fondamentali.
<SPEAKER ID="248" NAME="Glenis Willmott" AFFILIATION="S&amp;D">
(EN) Volevo rivolgerle una domanda sull'equilibrio di genere in seno alla Commissione, cogliendo altresì l'opportunità per congratularmi con l'Alto rappresentante baronessa Ashton per la sua nomina. Sono certa che sarà d'accordo con me sul fatto che è una persona di spessore. Sono inoltre lieta che il primo Alto rappresentante provenga dal Regno Unito, e sono particolarmente felice che si tratti di una donna britannica. E' qualcosa che noi, donne del gruppo socialista, auspicavamo da molto tempo.
<P>
L'Alto rappresentante Ashton era capogruppo nella Camera dei Lord del Regno Unito al momento della ratifica del trattato di Lisbona - un duro banco di prova. Ha notevoli competenze politiche e ha fatto moltissimo da quando è commissario. La sua diplomazia tranquilla, che non lascia mai prevalere il suo ego, ha consentito la stipula di accordi laddove altri avevano fallito in passato. Direi all'Alto rappresentante Ashton che non è stata nominata per fermare il traffico, ma in realtà per creare l'intero sistema viario. So che farà un lavoro magnifico.
<SPEAKER ID="249" NAME="José Manuel Barroso" LANGUAGE="EN">
Sono oltremodo orgoglioso e lieto che la baronessa Ashton sia stata designata a ricoprire l'incarico di primo vicepresidente della Commissione e Alto rappresentante. Si tratta di una nomina che ho molto caldeggiato e approvato durante il Consiglio europeo. Ovviamente sappiamo tutti molto bene che le sue competenze politiche e la sua sensibilità sono tali da consentirle di assumere l'impegnativo compito di Alto rappresentante e vicepresidente della Commissione.
<P>
Sappiamo bene che si tratta di un'innovazione. Ci vorrà del tempo prima che impariamo a sfruttare il nuovo assetto e ottenere i migliori risultati possibili dal ruolo potenziato dell'Unione europea sulla scena internazionale. E' chiaro è che potremo farlo solo instaurando un reale partenariato fra le istituzioni. Questo è lo scopo per cui sono state create due figure di spicco e che la Commissione dovrà garantire: svolgere un ruolo il più virtuoso possibile al livello internazionale.
<P>
Ovviamente, sono lietissimo che la baronessa Ashton venga proprio dal Regno Unito. Ritengo sia essenziale che il Regno Unito resti al centro dell'Unione europea - e anche che sia una donna, perché, come sapete, mi sono impegnato molto per la difesa dell'equilibrio di genere. Perciò, per tutte queste ragioni, e anche perché è mia collega in seno alla Commissione, sono estremamente felice della decisione adottata.
<SPEAKER ID="250" NAME="Andrey Kovatchev" AFFILIATION="PPE">
(BG) Prima di tutto desidero chiarire una cosa all'onorevole collega Schulz. Il primo ministro bulgaro non ha mai dichiarato che il partito socialista bulgaro dovrebbe essere messo al bando. Ora una domanda al presidente Barroso. Dopo il 19 novembre saranno definiti gli ambiti della politica estera che resteranno di competenza dalla Commissione e quelli che saranno trasferiti al Servizio per l'azione esterna, quali l'allargamento, il commercio o gli aiuti ai paesi in via di sviluppo?
<SPEAKER ID="251" NAME="José Manuel Barroso" LANGUAGE="EN">
Sì, l'Alto rappresentante sarà, al contempo, vicepresidente della Commissione: avremo dunque la grande opportunità di mettere insieme le competenze in materia di politica estera e di sicurezza comune (PESC) - attribuite all'Alto rappresentante - e le competenze tradizionalmente comunitarie nel settore delle relazioni esterne. In parole povere, la stessa persona ricoprirà gli incarichi attualmente affidati ai commissari Solana e Ferrero-Waldner. Questa persona agirà in quanto vicepresidente della Commissione e presidente del Consiglio "Affari esteri”. Reputo essenziale ricordarlo a questo punto.
<P>
In generale, come sancisce chiaramente il trattato di Lisbona, spetta al presidente del Consiglio rappresentare l'Unione europea in materia di PESC a livello di capi di Stato e di governo e in quella veste, mentre sta alla Commissione rappresentare l'Unione europea in tutti gli altri ambiti dell'azione esterna, come previsto dall'articolo 17 del trattato di Lisbona.
<SPEAKER ID="252" NAME="Derek Vaughan" AFFILIATION="S&amp;D">
(EN) Presidente Barroso, lei è libero di commentare o meno le recenti indiscrezioni circolate sul documento di revisione di bilancio, ma sarà probabilmente al corrente che le voci trapelate hanno suscitato grave preoccupazione in molte regioni europee. In effetti, il primo ministro del Galles, Rhodri Morgan, le ha recentemente scritto per manifestarle le sue inquietudini.
<P>
Alla luce di questo, posso chiederle se porterà avanti le nuove proposte volte a garantire che le regioni europee abbiano accesso ai fondi strutturali dopo il 2013? E, in tal caso, se ne occuperà la Commissione esistente o nuova Commissione, una volta insediata?
<SPEAKER ID="253" NAME="José Manuel Barroso" LANGUAGE="EN">
Posso dirle che ho letto la lettera del primo ministro del Galles, ma che non ho mai letto il documento citato.
<P>
Circolano una serie di documenti in seno alla Commissione, stilati dai vari servizi, ma non riflettono necessariamente il punto di vista della Commissione. Sta al Collegio dei commissari prendere posizioni vincolanti per la Commissione. Siamo in una fase di lavoro preliminare. Posso dirle che personalmente mi sta molto a cuore, come ben sa, il tema della coesione sociale, economica e territoriale, e mi adopererò affinché la politica regionale resti fra le priorità della prossima Commissione.
<P>
Quanto alla revisione di bilancio, ho deciso assieme con il Parlamento - nella persona del presidente della commissione per il controllo dei bilanci - di presentare la revisione di bilancio in un secondo tempo. E' sensato conseguire dapprima un accordo sulle grandi linee della strategia europea per il 2020 e aspettare che la revisione di bilancio sia presentata dalla nuova Commissione, in modo tale che il Collegio abbia la piena titolarità della proposta per poter lavorare in stretto coordinamento con voi sulle future prospettive finanziarie.
<SPEAKER ID="254" NAME="Sarah Ludford" AFFILIATION="ALDE">
(EN) Chris Patten ha detto che il pericolo nei Balcani è che fanno finta di volere le riforme e che l'Unione europea fa finta di crederci.
<P>
E' quello che sembra succedere in Bosnia, dove la situazione sta scivolando pericolosamente verso il disordine, per non dire la distruzione. La Bosnia ritiene che la comunità internazionale e l'Unione europea non abbiano insistito a sufficienza sulle riforme e non riescano di fatto a opporsi al leader della Republika Srpska, Milorad Dodik. La figura dell'Alto rappresentante, fino a scadenza del suo mandato, ne risulta oltremodo indebolita, come pure l'autorità dell'intera comunità internazionale.
<P>
Come risponderebbe all'accusa che l'Unione europea porta avanti nei Balcani occidentali una politica favorevole ai serbi di Belgrado e Bagna Luca dove i bosniaci sono i perdenti?
<P>
Incoraggerà il nuovo Alto rappresentante e, dopo la sua conferma, vicepresidente della Commissione Ashton a considerare la Bosnia un'assoluta priorità? Come potrà garantire che il rappresentate speciale dell'Unione europea abbia un reale spazio di manovra, un mandato chiaro e il sostegno incondizionato dell'UE?
<SPEAKER ID="255" NAME="Presidente">
Vorrei sollevare un punto molto serio. Stiamo discutendo l'esito dell'ultima riunione del Consiglio, tenutasi il 19 novembre 2009. So che si sono affrontati molti temi in quell'occasione, ma probabilmente questo non è stato uno dei tema dibattuti: vi esorto dunque ad attenervi all'argomento della discussione.
<SPEAKER ID="256" NAME="Sarah Ludford" AFFILIATION="ALDE">
(EN) Ho parlato di Cathy Ashton, l'Alto rappresentante, nominata la settimana scorsa. Mi pare sia decisamente un "seguito da dare al Consiglio europeo".
<SPEAKER ID="257" NAME="Presidente">
Mi sta bene, se il presidente Barroso desidera rispondere. Nondimeno, onorevoli colleghi, vi prego di volere rispettare l'ordine del giorno, che è ben preciso.
<SPEAKER ID="258" NAME="José Manuel Barroso" LANGUAGE="EN">
Prima di tutto, consentitemi di dirvi che condivido pienamente le preoccupazioni espresse riguardo alla situazione in Bosnia. In effetti, la questione si sta facendo spinosa. Ne stiamo discutendo con le autorità bosniache e con tutte le parti in causa, all'interno e all'esterno dell'Europa.
<P>
Ovviamente la mia risposta è affermativa: mi auguro che l'Alto rappresentate Ashton dedicherà grande attenzione al tema, d'intesa con il commissario per l'allargamento, perché la Bosnia è, come sapete, uno dei potenziali candidati all'adesione dell'Unione europea. Certamente dobbiamo fare il massimo affinché il paese possa camminare con le proprie gambe e sia in grado di affermarsi quale Stato pienamente democratico, che possa aspirare a entrare un giorno nella nostra Unione.
<SPEAKER ID="259" NAME="Elisabeth Schroedter" AFFILIATION="Verts/ALE">
(DE) Lei ha appena parlato del modo in cui avete aperto le consultazioni per il processo successivo alla ratifica del trattato di Lisbona, che sarà poi portato avanti collettivamente dalla Commissione.
<P>
C'è molta irritazione per il fatto che l'avvio del processo di consultazione si sia fatto attendere così a lungo. Si teme peraltro che sia solo una formalità e che i risultati delle consultazioni non abbiano poi alcuna seria ripercussione sul processo successivo alla ratifica.
<P>
Che cosa propone per fare in modo che tale processo e i documenti della Commissione rispecchino la posizione di tutte le parti in causa nonché una profonda analisi del processo di consultazione? A quali commissari darà il compito di garantire che ciò avvenga, e qual è la sua parte di responsabilità al riguardo?
<SPEAKER ID="260" NAME="José Manuel Barroso" LANGUAGE="EN">
La mia responsabilità è il coordinamento generale della Commissione e della strategia, ma lavorerò con diversi commissari perché, come sapete, la strategia europea per il 2020 è, per sua natura, trasversale e copre settori molto importanti, dalla competitività economica alla sostenibilità - ovvero l'ambiente - nonché aspetti di inclusione sociale. Il ventaglio delle competenze interessate è dunque molto ampio.
<P>
Per quanto riguarda il ritardo, lei ha ragione: c'è stato un ritardo. Purtroppo, il Consiglio europeo non ha preso la sua decisione per tempo, con il risultato che non possiamo insediare la Commissione.
<P>
Stiamo dunque varando il documento di lavoro oggi in modo che sia tutto pronto per il Consiglio europeo di marzo, perché dovremmo già avere una Commissione e invece ancora non è stato ancora possibile. Spero potrà insediarsi entro la fine di gennaio.
<P>
Ho comunque un'altra notizia da darvi: ho ricevuto solo oggi l'ultimo nominativo dei 27 commissari designati. Solo oggi. Ecco perché siamo un po' in ritardo, ma credo che dobbiamo sfruttare al massimo il periodo di consultazione per attuare un confronto serio sulla futura strategia europea per il 2020.
<SPEAKER ID="261" NAME="Isabelle Durant" AFFILIATION="Verts/ALE">
(FR) Presidente Barroso, vorrei tornare sulla domanda rivoltale dal mio collega. Il calendario che lei prospetta è estremamente serrato. Come possono bastare tre mesi per elaborare una strategia fino al 2020? Ci viene chiesto di elaborare una strategia per l'intera Unione europea su temi sociali, economici, ambientali in tre mesi e la consultazione inizia oggi.
<P>
Vorrei perciò attirare la sua attenzione, Presidente Barroso, sul fatto che credo che dobbiamo aspettare l'insediamento della Commissione stessa per rivolgere le nostre domande al nuovo Collegio ma, soprattutto, credo dovremmo disporre di tempo sufficiente per ideare un vero progetto. Non si può definire un progetto per l'Unione europea in tre mesi.
<SPEAKER ID="262" NAME="José Manuel Barroso" LANGUAGE="FR">
Condivido la sua preoccupazione al proposito. E' per questo che abbiamo deciso di farlo ora e di non rimandare ulteriormente. Così avrete più tempo. Se si aspettasse l'insediamento della nuova Commissione dovreste probabilmente aspettare fino a fine gennaio e dunque stiamo cercando di avviare subito l'iter necessario. I dettagli saranno pubblicati su Internet oggi, se non sono già pubblicati. Spero fra l'altro in un impegno da parte vostra su questo punto. Personalmente, sono pronto ad assumermi tale impegno.
<P>
In ogni caso, il Consiglio europeo di primavera costituisce l'esordio e non la fine del processo. Ma la presidenza di turno del Consiglio - che il trattato di Lisbona mantiene-, come sapete e che sarà detenuta dalla Spagna - ci ha invitati a redigere un documento che funga da base per la discussione. Per questo mi premeva presentarlo ora. E farò del mio meglio affinché tutte le parti coinvolte nel processo possano partecipare e apportare il proprio contributo alla revisione di una strategia la cui importanza è fondamentale, come ha osservato lei stesso.
<SPEAKER ID="263" NAME="Ryszard Czarnecki" AFFILIATION="ECR">
(PL) Presidente Barroso, se diamo un'occhiata alle più alte cariche al vertice dell''Unione europea, nella gara fra vecchi e nuovi Stati membri il risultato è 3 a 0 a favore della vecchia Europa. Dal 1° gennaio 2012, con un nuovo presidente del Parlamento europeo, non ci sarà alcun rappresentante dei 12 nuovi Stati membri. Come giustifica tale decisione?
<SPEAKER ID="264" NAME="José Manuel Barroso" LANGUAGE="EN">
Innanzi tutto, il presidente del Consiglio e l'Alto rappresentante non rappresentano una parte dell'Europa ma l'Europa intera.
<P>
Consentitemi di esprimere anche la mia soddisfazione per la nomina di Herman Van Rompuy. Quando il primo ministro Reinfeldt ha fatto il suo nome, è stato subito chiaro che avrebbe raccolto il consenso di tutti. Inoltre proviene dal Belgio, è istintivamente legato al metodo comunitario ed è istintivamente europeista. Tutto ciò è un eccellente tributo reso al Belgio.
<P>
Detto questo, per quanto riguarda il ruolo dei nuovi Stati membri, credo che abbiate già manifestato la loro importanza con l'elezione dell'onorevole Buzek alla presidenza del Parlamento europeo: un esponente di un nuovo Stato membro che ha dato tanto per la riunificazione dell'Europa.
<P>
Quindi, ricoprendo questo tipo di incarichi, non si rappresenta un paese o una regione ma l'intera Europa.
<SPEAKER ID="265" NAME="Miguel Portas" AFFILIATION="GUE/NGL">
(PT) Signor Presidente, la settimana scorsa il Consiglio ha approvato l'accordo interistituzionale sul bilancio 2010. Le conseguenze delle decisioni assunte a Copenhagen non dovrebbero rientrare in tale accordo, ma dovrebbero semmai essere oggetto di una rettifica di bilancio.
<P>
La domanda che vorrei rivolgerle è semplicissima: ricordando le difficoltà incontrate nel finanziare la seconda fase del piano di ripresa economica proprio per ragioni di bilancio, dove crede la Commissione di poter trovare fondi per finanziare il primo anno di lotta al cambiamento climatico, che richiederà almeno 2 miliardi di euro? Peraltro, questo importo aumenterà di anno in anno, quindi da dove suppone proverranno le risorse necessarie?
<SPEAKER ID="266" NAME="José Manuel Barroso" LANGUAGE="PT">
Onorevole Portas, grazie per la domanda. E' vero che è stato oltremodo difficile far approvare al Parlamento un bilancio specifico per alcune delle azioni in materia di efficienza energetica, sicurezza energetica e lotta al cambiamento climatico, ma sono soddisfatto del risultato ottenuto. Vorrei ringraziare coloro che ne hanno reso possibile l'approvazione.
<P>
Se, come auspico, giungeremo a un accordo a Copenhagen, a quel punto dovremo lavorare per reperire i fondi necessari ad attuare l'accordo entro i limiti di bilancio.
<P>
Non ci siamo ancora, ma sono assolutamente persuaso che se gli Stati membri addivengono a un accordo sul futuro finanziamento delle azioni di mitigazione necessarie ai paesi in via di sviluppo, dovranno anche trovare un accordo sui finanziamenti necessari al conseguimento di questo obiettivo.
<SPEAKER ID="267" NAME="Lena Kolarska-Bobińska" AFFILIATION="PPE">
(PL) Presidente Barroso, la designazione dell'Alto rappresentante Ashton e del presidente Van Rompuy, e il trattato di Lisbona stesso, modificheranno il funzionamento della Commissione. Alcuni cambiamenti sono definiti dal trattato, ma altri sono imprecisi e poco chiari e saranno influenzati da certe prassi e decisioni. Vorrei chiederle quali cambiamenti prevede che avranno luogo nel metodo di lavoro e nel funzionamento della Commissione in un futuro immediato e fra qualche anno. Questo è il momento opportuno per introdurre tali cambiamenti e, come ho detto, per il momento alcune possibilità non sono definite esaustivamente dal trattato di Lisbona. Lei ha parlato della designazione di taluni commissari, ma io mi riferisco a politiche e azioni che non vanno oltre la nomina o la ripartizione dei compiti tra i nuovi commissari.
<SPEAKER ID="268" NAME="José Manuel Barroso" LANGUAGE="EN">
Sono d'accordo con lei sul fatto che le istituzioni si giudicano anche sulla base della configurazione che assumono nella pratica. Ecco perché ho accolto con estremo favore la designazione dell'Alto rappresentante Ashton e del presidente Van Rompuy, perché so che entrambi sono animati da un reale spirito europeista e hanno a cuore gli affari comunitari.
<P>
Per quanto riguarda le modalità pratiche, la baronessa Ashton diventerà Alto rappresentante e vicepresidente della Commissione, in ossequio alla decisione del Consiglio europeo, il 1° dicembre, assumendo in quella stessa data il portafoglio per le relazioni esterne in qualità di vicepresidente della Commissione. In tale veste, deve rendere conto al Parlamento, e il Parlamento sa benissimo quale sia l'impegno dell'Alto rappresentante Ashton a favore della democrazia parlamentare. So che spera di incontrare al più presto la commissione per gli affari esteri, affinché il suo nuovo incarico parta con il piede giusto.
<P>
Quanto al prossimo collegio, Catherine Ashton sarà sottoposta ad audizione come gli altri commissari designati e sarà soggetta al vostro voto collettivo nella prossima tornata.
<SPEAKER ID="269" NAME="Mitro Repo" AFFILIATION="S&amp;D">
(FI) Signor Presidente, Commissario, a proposito della riunione della scorsa settimana, vorrei chiederle se lei è davvero soddisfatto del processo di selezione con il quale sono stati attribuite due importanti cariche, o se è d'accordo con me sul fatto che talune procedure decisionali dell'Unione necessitino ancora di molta più trasparenza e democrazia.
<P>
Il metodo di selezione applicato, durante il quale alcuni candidati si sono materializzati dal nulla, è stato un modo per confermare l'autorità dell'Unione europea? Crede che abbia corroborato la fiducia nell'iter decisionale comunitario? Ritiene che, in futuro, i grandi gruppi politici debbano riflettere seriamente sui candidati da indicare per le massime cariche e verificare se il processo di selezione possa essere rivisto e migliorato in qualche modo? Chi dovrebbe farlo? Presumibilmente, sarà compito del Parlamento europeo e dei suoi deputati. Questa volta la Finlandia ha presentato candidati di alto profilo e dovremmo esserne soddisfatti.
<SPEAKER ID="270" NAME="José Manuel Barroso" LANGUAGE="EN">
Prima di tutto, come lei sa, ci si è pienamente attenuti alle disposizioni del Trattato di Lisbona e io, naturalmente, sono a favore dell'applicazione dei Trattati. Dobbiamo rispettare lo stato di diritto in seno all'Unione europea.
<P>
Per quanto riguarda le persone prescelte, onestamente credo che dobbiamo loro il massimo rispetto perché il ministro Van Rompuy è il primo ministro del Belgio e la baronessa Ashton è un'esponente della Commissione. Perciò credo che abbiamo le qualità per espletare al meglio i rispettivi incarichi.
<P>
Quanto alle istituzioni, è importante osservare che il presidente del Consiglio deve essere selezionato dai capi di Stato e di governo. Non vi sono elezioni presidenziali come in Francia o Portogallo. Stiamo parlando del presidente del Consiglio europeo, e quel presidente è scelto dai capi di Stato e di governo. Il discorso cambia per il presidente della Commissione, che è stato designato dai capi di Stato e di governo ed eletto da questo Parlamento. Quindi dobbiamo rispettare la diversa logica delle diverse istituzioni.
<SPEAKER ID="271" NAME="Jens Rohde" AFFILIATION="ALDE">
(DA) Signor Presidente, Presidente Barroso, vi è stato un acceso dibattito sulla composizione della Commissione e sui portafogli che saranno conferiti ai commissari. Il gruppo dell'Alleanza dei Democratici e dei Liberali per l'Europa nutre forti preoccupazioni sul portafoglio che sarà attribuito al nuovo commissario per il clima, visto che tale decisione determinerà se il nuovo commissario sarà dotato di poteri meramente nominali o potrà davvero fare la differenza nella lotta al cambiamento climatico - preservando al contempo la competitività europea.
<P>
Vorrei pertanto chiedere che cosa stia facendo il presidente della Commissione e cosa farà in futuro per garantire che l'incarico di commissario per il clima abbia il peso da lui stesso auspicato. Al riguardo avrei due domande: il commissario per il clima sarà responsabile del settore dell'energia? Disporrà di una direzione propria?
<SPEAKER ID="272" NAME="José Manuel Barroso" LANGUAGE="EN">
Innanzi tutto, credo sia opportuno rallegrarci del fatto che avremo un commissario per l'azione sul clima. Fino a oggi tale incarico non esisteva. E' proprio perché c'è tanto da fare e perché desidero dare peso, per riprendere le sue parole, a tale incarico che ho deciso e annunciato al Parlamento la creazione della funzione di commissario per l'azione sul clima. Le sue responsabilità saranno molteplici: dovrà integrare l'azione sul clima nelle altre politiche, essendo coinvolto non solo l'ambito energetico, ma anche l'ambiente, la ricerca, l'agricoltura e l'industria. Quindi si tratta di un ruolo di coordinamento dell'azione sul clima molto importante, sia a livello interno che esterno.
<P>
E' chiaro che Copenhagen non sarà la fine del processo. Spero che in quella sede giungeremo a un accordo operativo, ma saranno ancora molti gli obiettivi da raggiungere nel post-Copenhagen, compreso il lavoro con i nostri principali partner.
<P>
Il Commissario per l'azione sul clima svolgerà pertanto un ruolo fondamentale, all'esterno e all'interno, per soddisfare le nostre aspettative in termini di politica climatica forte da portare avanti a livello europeo.
<SPEAKER ID="273" NAME="John Bufton" AFFILIATION="EFD">
(EN) Presidente Barroso, a seguito della nomina del nuovo presidente, Herman Van Rompuy, si è molto parlato dell'introduzione di una tassazione comunitaria diretta. Può dirci per favore, onestamente, se è così e come intendente procedere alla riscossione di tali tasse?
<SPEAKER ID="274" NAME="José Manuel Barroso" LANGUAGE="EN">
Prima di tutto, non vedo quale legame sussista fra la tassazione e il presidente Van Rompuy, visto che non sta al Consiglio proporre tasse. E' una competenza della Commissione.
<P>
La mia risposta è la seguente. In primo luogo, do sempre risposte oneste, e non ha certo bisogno di chiedermi di farlo. In secondo luogo, intendo analizzare tutte le questioni relative alla tassazione all'interno dell'Unione europea. Dobbiamo farlo. Dobbiamo considerare le risorse proprie dell'Unione europea. Lo abbiamo promesso al Parlamento. Il programma grazie al quale sono stato eletto prevedeva la verifica delle potenziali fonti di risorse proprie e lo stesso provvedimento era contenuto nel programma adottato dal Parlamento europeo.
<SPEAKER ID="275" NAME="Franz Obermayr" AFFILIATION="NI">
(DE) La Commissione sta accelerando sui negoziati di adesione con la Turchia senza dimostrare alcuno spirito critico e prestando poca attenzione per la posizione dei suoi Stati membri e dei suoi cittadini. Herman Van Rompuy, nominato presidente del Consiglio europeo, è un netto oppositore dell'adesione della Turchia, e cito le sue parole dicendo che "la Turchia non è e non sarà mai Europa". I valori universali affermatisi in Europa, che sono anche i valori fondamentali del cristianesimo, perderebbero vigore con l'adesione di un grande paese islamico come la Turchia.
<P>
Chiedo dunque quale sia la posizione della Commissione su quest'inequivocabile dichiarazione? Inoltre, se le preoccupazioni dell'opinione pubblica al riguardo non vengono prese in seria considerazione, si terrà conto almeno di quelle del presidente del Consiglio europeo?
<SPEAKER ID="276" NAME="José Manuel Barroso" LANGUAGE="EN">
La Commissione rispetta la posizione assunta dagli Stati membri e gli Stati membri hanno deciso all'unanimità di avviare negoziati con la Turchia. Stiamo portando a termine il mandato ricevuto dagli Stati membri in tal senso per la Turchia e per altri paesi candidati.
<P>
E' opportuno ricordare che si è trattato di una decisione unanime da parte degli Stati membri, non di un'invenzione della Commissione. I paesi dell'Unione europea hanno deciso all'unanimità di aprire un tavolo negoziale con la Turchia e con altri paesi in vista di una possibile adesione.
<P>
E' evidente che la Turchia non è pronta per l'adesione, né siamo sul punto di farla entrare nell'Unione, ma dovremmo continuare, in buona fede, a portare avanti i negoziati con tutti i paesi candidati.
<P>
Per la citazione del presidente Van Rompuy, non è mia abitudine commentare i commenti. In quanto presidente del Consiglio, ha detto molto chiaramente che si atterrà al mandato ricevuto dagli Stati membri.
<SPEAKER ID="277" NAME="Cristina Gutiérrez-Cortines" AFFILIATION="PPE">
(ES) Signor Presidente, parlerò di due concetti: coordinamento e flessibilità.
<P>
Si rileva un problema in tutti i temi affrontati in Consiglio. Negli ultimi anni, si è assistito a una totale assenza di coordinamento fra le diverse direzioni generali della Commissione. La politica in materia di cambiamento climatico è stata spesso condotta indipendentemente dalle competenze scientifiche della direzione generale della Ricerca e, ad esempio, senza considerare la destinazione dei suoli - tema che si ricollega al cambiamento climatico.
<P>
La mia prima domanda è la seguente: è disposto a organizzare e potenziare il coordinamento interno, in modo tale che, una volta nominati i commissari, possiamo essere certi che vi sia una certa coerenza interna?
<P>
La mia seconda domanda riguarda la competitività e la crisi economica. La Commissione è altresì disposta a essere più flessibile su tematiche quali REACH e la relativa attuazione, che arrecherà gravi danni alla nostra competitività? E' disposta a essere più flessibile?
<P>
La mia ultima considerazione sul tema della coerenza è che non possiamo parlare di economia e ripresa senza concentrarci sull'apertura dei mercati energetici. Ci sono paesi che non possiedono un mercato dell'energia, come la Spagna per il gas. Di conseguenza, i prezzi aumentano e lo sviluppo diventa impossibile.
<SPEAKER ID="278" NAME="José Manuel Barroso" LANGUAGE="PT">
Farò quanto in mio potere per migliorare il coordinamento interno in seno alla Commissione, ma devo dire che, a mio parere, abbiamo raggiunto un buon risultato sotto questo profilo. Lo dimostra il fatto che le decisioni della Commissione sono sempre state prese per consenso.
<P>
E' perfettamente naturale che ciascun commissario cerchi di assegnare priorità alla questione che ritiene più impellente. Non sorprende dunque che il commissario per l'ambiente dimostri maggiore interesse per le tematiche ambientali del commissario per l'industria, il quale, a sua volta, dedicherà maggiore attenzione allo sviluppo industriale. Ciò che conta però è la decisione collegiale e in tal senso il coordinamento è stato efficace.
<P>
Desideriamo inoltre elaborare una politica ambientale avanzata e garantire al contempo competitività alla nostre aziende. Credo che le proposte avanzate dalla Commissione offrano soluzioni adeguate qualora gli altri paesi non dimostrino la nostra stessa ambizione nel settore della tutela ambientale. Non desideriamo esternalizzare posti di lavoro europei a paesi che non abbiamo i nostri stessi requisiti ambientali.
<SPEAKER ID="279" NAME="Juan Fernando López Aguilar" AFFILIATION="S&amp;D">
(ES) Signor Presidente, Presidente Barroso, vorrei ci spiegasse con chiarezza il suo punto di vista su due temi legati alla composizione della prossima Commissione.
<P>
In primo luogo, le ho sentito dire in quest'Aula che stavate ipotizzando di suddividere il portafoglio per la giustizia e gli affari interni in due ambiti: uno per i diritti fondamentali e la giustizia, l'altro per la sicurezza e l'immigrazione. Questo pomeriggio, però, l'ho sentita parlare di un portafoglio per i diritti fondamentali e la giustizia e di un portafoglio per gli affari interni, che mi sembra sia una soluzione di gran lunga migliore, perché significa che l'immigrazione non sarà più considerata una minaccia alla sicurezza o un tema subordinato alla sicurezza. A mio modo di vedere, una simile concezione dell'immigrazione sarebbe non solo sbagliata, ma anche pericolosa.
<P>
Vorrei sapere se tale approccio sarà adottato e se inciderà sulle strutture della direzione generale - attualmente direzione generale della Giustizia, della libertà e della sicurezza. Vorrei anche sentirle pronunciare un impegno in merito al programma legislativo al quale il programma di Stoccolma darà attuazione al fine di creare uno spazio di libertà, sicurezza e giustizia. Con l'entrata in vigore del trattato di Lisbona, il Parlamento sarà decisivo sin dall'inizio e voglio sentirla assumere un impegno chiaro sul fatto che coinvolgerete il Parlamento nel programma legislativo derivante dal programma di Stoccolma.
<SPEAKER ID="280" NAME="José Manuel Barroso" LANGUAGE="PT">
Onorevole López Aguilar, risponderò così alla sua seconda domanda: sì, desideriamo coinvolgere attivamente il Parlamento. Questa sarà una delle priorità della futura Commissione, del resto già chiaramente espressa nella Costituzione, non da ultimo perché il Parlamento avrà maggiori poteri decisionali in materia.
<P>
Per quanto riguarda il portafoglio, vorrei solo dire questo: ci sarà un commissario per la giustizia e i dritti fondamentali e un commissario per gli affari interni.
<P>
Alcuni temi legati all'immigrazione ricadono anche nell'ambito della sicurezza. Ad esempio, l'Agenzia Frontex resterà sotto l'autorità del commissario per gli affari interni. Non avrebbe senso trasferire tale responsabilità ad altri commissari, mentre credo che materie quali l'inclusione e l'integrazione debbano rientrare tra le competenze del commissario per gli affari sociali.
<P>
Dopo tutto, come l'onorevole López Aguilar, ritengo che non dovremmo considerare l'immigrazione solo sotto il profilo della sicurezza. Un altro aspetto è la lotta all'immigrazione clandestina e alle reti per la tratta di esseri umani. Frontex si occupa di tale ambito e deve dunque essere posto sotto la responsabilità del commissario competente in materia. Tuttavia, porrò gli aspetti dell'immigrazione collegati all'integrazione e all'inclusione sotto l'autorità del commissario per gli affari sociali, perché si ripercuotono sull'inclusione sociale.
<SPEAKER ID="281" NAME="Reimer Böge" AFFILIATION="PPE">
(DE) Il Consiglio europeo ha espresso la speranza che si possa giungere a un accordo sulle strutture del Servizio europeo per l'azione esterna, laddove possibile, entro fine aprile. La Commissione deve dare la propria approvazione a tali proposte, e vorrei chiederle, Presidente Barroso, se prima di farlo la Commissione avanzerà proposte idonee e le sottoporrà a negoziato, in particolare per quanto riguarda l'adeguamento della pianificazione finanziaria pluriennale, l'adeguamento dell'accordo interistituzionale sulla disciplina di bilancio e - laddove vi sia un passaggio di consegne per i programmi di politica estera - l'adeguamento e la rinegoziazione di tali programmi, che sono, naturalmente, già soggetti a procedura di codecisione. Ciò è necessario perché, se non si risolve questo problema, il Servizio europeo per l'azione esterna sarà solo una struttura monca priva della necessaria dotazione di bilancio e delle qualità per determinarne i contenuti. Come assolverà la Commissione, di concerto con il Parlamento, a questi compiti nei prossimi mesi?
<SPEAKER ID="282" NAME="José Manuel Barroso" LANGUAGE="EN">
Grazie per la domanda, onorevole Böge. So quanto lei tenga al rispetto delle regole di bilancio e alla competenza del Parlamento.
<P>
Le rispondo affermativamente. Sì, certamente avanzeremo proposte a tempo debito affinché il Parlamento possa approvare le opportune rettifiche e affinché la nuova entità, il Servizio europeo per l'azione esterna, possa disporre delle risorse di bilancio necessarie ad attuare le proprie iniziative.
<P>
Come ho detto poc'anzi, vogliamo che questo sia uno dei grandi successi del trattato di Lisbona. Ritengo si tratti di un'innovazione fondamentale e certamente, sulla base delle proposte che saranno avanzate dal vicepresidente Ashton in qualità di Alto rappresentante, ci occuperemo della questione di concerto con il Parlamento.
<SPEAKER ID="283" NAME="Malika Benarab-Attou" AFFILIATION="Verts/ALE">
(FR) Signor Presidente, desidero informarla che fra qualche giorno si terrà la Giornata internazionale della solidarietà con il popolo palestinese.
<P>
La situazione del popolo palestinese oppresso, colonizzato, martoriato, ucciso non può perdurare.
<P>
Noi europei, con i nostri valori di solidarietà e di fraternità, abbiamo la responsabilità di individuare una soluzione rapida a questa situazione prima che degeneri in un bagno di sangue.
<P>
Il governo israeliano prosegue la propria opera di colonizzazione a tappe forzate, dopo avere commesso, all'inizio dell'anno, veri crimini di guerra. I simboli e le lacrime non bastano. Oggi la sola soluzione per far cessare la politica mortifera del governo israeliano è il riconoscimento e, soprattutto, l'esistenza dello Stato di Palestina.
<P>
Il popolo palestinese, come gli altri popoli, ha diritto a un'esistenza dignitosa e che corrisponda alle proprie aspirazioni.
<P>
In veste di presidente della Commissione, agirà con il commissario Ashton in tal senso e, in tal caso, come intende procedere?
<SPEAKER ID="284" NAME="José Manuel Barroso" LANGUAGE="FR">
Innanzi tutto, mi unisco al suo sentimento di solidarietà nei confronti del popolo palestinese, che subisce effettivamente una totale mancanza di rispetto per il proprio diritto all'autodeterminazione.
<P>
Per quanto riguarda la domanda concreta che mi è stata rivolta, non spetta agli Stati membri riconoscere o non riconoscere un altro Stato.
<P>
La nostra posizione - quella che la Commissione ha sempre difeso - consiste nel sostenere la coesistenza di due Stati: il diritto dello Stato d'Israele di esistere liberamente e senza che la sua sicurezza sia minacciata e, parallelamente, il diritto del popolo palestinese di costruire il proprio Stato.
<P>
Vogliamo che la coesistenza di questi due Stati possa dar luogo a una nuova situazione, non solo per il popolo israeliano e per il popolo palestinese, ma anche per tutta la regione, perché la situazione in quei territori è davvero gravissima e non mette a repentaglio soltanto le speranze del popolo palestinese, ma anche la pace regionale e la pace nel mondo.
<SPEAKER ID="285" NAME="Presidente">
Grazie, Presidente della Commissione. Abbiamo fatto molto di più dell'ultima volta, il mese scorso. Grazie molte anche per aver rispettato perfettamente i tempi. Sappiamo che non è sempre facile rispondere in un minuto a domande talora complesse.
<P>
Credo sia fondamentale capirsi fra istituzioni. Il fatto che le due istituzioni possano discutere e comunicare fra loro ' è una dimostrazione di grande responsabilità e invia un segnale essenziale ai nostri cittadini.
<P>
Ci incontreremo nuovamente per il Tempo delle interrogazioni il mese prossimo.
<P>
(Applausi)
