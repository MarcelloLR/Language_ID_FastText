<CHAPTER ID="015">
Postup proti opožděným platbám v obchodních transakcích (rozprava)
<SPEAKER ID="545" NAME="Předsedající">
Dalším bodem je zpráva paní Weilerové za Výbor pro vnitřní trh a ochranu spotřebitelů o návrhu směrnice Evropského parlamentu a Rady o postupu proti opožděným platbám v obchodních transakcích (přepracované znění (KOM (2009)0126 - C7-0044/2009 -.
<SPEAKER ID="546" NAME="Barbara Weiler">
zpravodajka. - (DE) Paní předsedající, pane úřadující předsedo Rady, pane komisaři, dámy a pánové, nejprve chci poděkovat skupině stínových zpravodajů z Výboru pro právní záležitosti a z Výboru pro průmysl, výzkum a energetiku, svým kolegům a všem, kteří přispěli k tomuto skvělému výsledku. Toho bychom jistě nedosáhli, nebýt konstruktivní a čestné spolupráce s Komisí a belgickým předsednictvím.
<P>
Jako zpravodajku mne - jak si lze představit - tento výsledek velmi těší, zaprvé proto, že jsme dosáhli výrazného zlepšení ve srovnání s původní směrnicí, a zadruhé proto, že jsme představili nové způsoby podpory lepší platební morálky. Dosáhli jsme cíle. Respektive bych raději měla říci, že byl vytyčen směr ke zlepšení likvidity malých a středních podniků a pro zabezpečení investic do nových výrobků, pracovních míst a postupů.
<P>
Proč bylo zapotřebí zlepšit tuto směrnici? Právní úprava z roku 2000 byla nezávazná a dost neúčinná. V posledních letech se platební morálka v téměř všech členských státech zhoršila, což dokonce předcházelo ekonomické krizi. Reformu si vyžadovaly také malé podniky, které vyjádřily svá přání v rámci aktu o drobném podnikání. Jejich požadavkem bylo, aby platební postupy byly v Evropě upraveny mnohem účinněji.
<P>
S ohledem na výsledky mohu zaprvé říci, že jsme vytyčili novou cestu. Zavedli jsme přísná pravidla. Faktury musí být zásadně placeny do 30 dnů, kromě několika výjimek, které musí být odůvodněny. Zavedli jsme vyšší úrok z prodlení ve výši 8 %. Co se týče náhrady nákladů na vymáhání, stanovili jsme naprosto nebyrokratickou pevnou částku 40 EUR a usnadnili jsme malým podnikům dosažení jejich práv.
<P>
Druhým rysem této nové cesty jsou pozitivní podněty a nové nástroje, například pozitivní zveřejňování jmen zákazníků s dobrou platební morálkou, lepší informovanost malých podniků o jejich právech, splátkové platby a zvýhodnění alternativních mechanismů řešení sporů.
<P>
Tyto právní předpisy jsou také součástí přístupu "lepší tvorby právních předpisů" a budou se vztahovat rovněž na orgány EU. Na to jsme obzvláště hrdí, protože - jak si jistě dovedete představit - ne všichni tím byli nadšeni.
<P>
Samozřejmě se vyskytly určité konflikty a ráda bych se zde o některých zmínila. Zaprvé, v Parlamentu se ozývaly značně rozdílné a různorodé názory. Těch 100 změn samo o sobě dokazuje, že jsme se s touto záležitostí nejprve museli vypořádat v Parlamentu. Komise jistě nebyla vždy nadšena z naší snahy, včetně té o rozšíření působnosti na úroveň transakcí mezi podniky, ale myslím, že celkově jsme dosáhli dobrého výsledku.
<P>
Zato Rada způsobovala problémy. Je smutné, že ne vždy plnila svůj cíl pomáhat malým podnikům. Pokládám to za zvláště politováníhodné v případě relativně bohatých a dobře uspořádaných zemí, jako jsou Německo a Rakousko.
<P>
Pokud jde o odborné organizace, mohu jen říci, že byly konstruktivní, i když jsme přirozeně s jejich názorem vždycky nesouhlasili nebo jej nemohli přijmout.
<P>
Pokud jde o další postup, tak stručně řečeno očekáváme, že po zítřejším hlasování Rada provede závěrečné hlasování s kladným výsledkem, načež budou členské státy moci tento právní předpis provést. Nečekáme, že by to mělo trvat dva roky, naopak očekáváme, že členské státy jej začnou do vnitrostátního práva provádět již v lednu příštího roku.
<SPEAKER ID="547" NAME="Antonio Tajani" LANGUAGE="IT">
Paní předsedající, věřím, že tato rozprava uzavírá významné pracovní období. Komise, Parlament a Rada se rozhodly společně konkrétně reagovat na malé a střední podniky a uskutečnit část aktu o drobném podnikání. Směrnice bude, doufám, zítra přijata, takže si mnoho malých a středních podniků v Evropské unii oddechne.
<P>
Množství neplacených účtů již dlouho roste. V loňském roce to byl nárůst o 8 % a dnes nedobytné pohledávky činí celkem 300 miliard EUR. Je to problém, který přivádí malé a střední podniky do značných potíží. Často jim hrozí uzavření, protože kvůli selhání velkých podniků a zejména veřejných orgánů, které nedostojí svým závazkům, nemohou přežít. Věřím, že orgány Unie jsou připraveny dát kladnou odezvu hospodářství EU. Až budou právní předpisy, jež se chystáme přijmout, plně v platnosti, vrátí se do oběhu zhruba 180 miliard EUR, což povzbudí růst a inovační podněty ve prospěch malých a středních podniků.
<P>
Jak víte, přístup k úvěrům je klíčový pro rozvoj a zvýšení konkurenceschopnosti našich podniků. Věřím proto, že rozhodnutí podpořit tuto směrnici, kterou Komise navrhla, je pro naši ekonomiku velmi důležité, protože konečně odpovídá milionům evropských podniků, které tvoří páteř naší ekonomiky, a milionům zaměstnanců, kteří díky těmto podnikům mají práci.
<P>
Chtěl bych poděkovat belgickému předsednictví za důležitou roli zprostředkovatele, děkuji také všem poslancům Evropského parlamentu, kteří v tomto období tvrdě pracovali, nejprve paní Weilerové, panu Baldassarremu a panu De Angelisovi, a dále děkuji všem stínovým zpravodajům, kteří umožnili najít kladné řešení.
<P>
Myslím, že sladěním platebních lhůt pro veřejné subjekty, které budou muset uhradit faktury do 30 dnů, dáme pokladnám společností výraznou finanční injekci. Tato pravidla budou důrazně vyzývat orgány veřejné správy, které zpožďují své platby, aby také modernizovaly své metody řízení. Je-li veřejnému subjektu dodáno zboží či služby, tak ten již zahrnul prostředky na dané výdaje do svého rozpočtu. Proto by mu nemělo činit obtíže zaplatit věřitelům včas. Je třeba rovněž zdůraznit, že kratší platební lhůta je úsporou pro orgány veřejné moci.
<P>
Dalším důležitým bodem dohody je, že samy podniky budou muset uhradit faktury do 60 dnů, není-li stranami dohodnuto jinak, a to pod podmínkou, že to není v neprospěch věřitele.
<P>
Na závěr musím zdůraznit, že se členské státy budou moci svobodně rozhodnout, zda si ponechají či přijmou ustanovení, která jsou výhodnější pro věřitele, než je v rámci směrnice nezbytné. Tento právní dokument tudíž nebrání členským státům přijímat kratší termíny splatnosti či přísnější sankce.
<P>
Paní předsedající, vážení poslanci, tato nová směrnice ukazuje odhodlání Unie dát evropským podnikům, a zejména malým a středním podnikům, rozhodující impuls k překonání hospodářské krize. Tu Komise hodlá řešit řadou opatření. My jsme právě předložili sdělení o inovacích a příští týden představíme sdělení o nové průmyslové politice. Inovace a průmyslovou politiku nelze realizovat bez přístupu k úvěrům.
<P>
Zítra Parlament se souhlasem předsednictví Rady a Evropské komise na tato očekávání konkrétně odpoví.
<SPEAKER ID="548" NAME="Francesco De Angelis" LANGUAGE="IT">
Paní předsedající, dámy a pánové, chtěl bych poděkovat paní Weilerové za skvěle odvedenou práci. Tímto ustanovením Evropa ukončuje postup, jenž srazil mnoho malých a středních podniků na kolena. Parlament podniká kroky k ochraně malých a středních podniků - které jsou nejzranitelnější a nejvíce podléhají dopadům krize -, počínaje problémy s likviditou a přístupem k úvěrům. Současná praxe zpožďování plateb žene mnoho malých podniků do úpadku, což má negativní vliv na zaměstnanost.
<P>
To je důvod, proč je toto ustanovení důležité: stanovuje maximální dobu splatnosti 60 dnů, zvyšuje úroky z prodlení na 8 % a zakazuje smluvní podmínky, které jsou nevýhodné pro věřitele. Jinak řečeno, jde o stanovení lhůt a pobídek a především nejsou zavedeny žádné výjimky. Tato opatření mají ochránit malé a střední podniky, podpořit naši ekonomiku a výrobní struktury a zvýšit zaměstnanost.
<P>
Nyní je na členských státech, aby přijaly rychlá a účinná opatření pro provedení této směrnice, která potvrzuje, že Evropa existuje, je užitečná a je to znát.
<SPEAKER ID="549" NAME="Raffaele Baldassarre" LANGUAGE="IT">
Paní předsedající, pane Tajani, paní Weilerová, dámy a pánové, jsem velmi rád a hrdý, že jsme jako Výbor pro právní záležitosti mohli přispět k přijetí této směrnice. Jde o důležité proticyklické opatření, jež společnostem a především malým a středním podnikům poskytuje skutečnou podporu, protože stanovuje konečné platební podmínky a příslušné sankce podporující včasné platby ze strany orgánů veřejné moci i soukromých podniků v Evropské unii. Kdyby každý zúčastněný platil včas, evropské hospodářství by dostalo finanční injekci v hodnotě 300 miliard EUR.
<P>
Náš trh nebude společný a naše hospodářská soutěž nebude spravedlivá, dokud nebudou platit jednotná pravidla pro všechny. To je motivace k vytvoření nové směrnice o postupu proti pozdním platbám. Nutí orgány veřejné moci k větší účinnosti a lepší činnosti a napomáhá jednotnému vývoji vnitřního trhu a volné hospodářské soutěže, z čehož mají prospěch malé a střední podniky.
<P>
Tato sněmovna dokázala rozhodujícím způsobem přispět k úspěšnému výsledku, protože v zájmu obecného dobra lidí a evropského výrobního systému překonala veškeré tlaky a rozdíly.
<SPEAKER ID="550" NAME="Małgorzata Handzlik" LANGUAGE="PL">
Pane komisaři, vážení kolegové, jsem ráda, že dnes můžeme shrnout diskusi, kterou jsme v posledních měsících vedli. Všichni, kteří se podíleli na práci na směrnici, vědí, že dosáhnout dohody nebylo snadné, přestože všichni zúčastnění si byli vědomi závažnosti tohoto problému.
<P>
Myslím, že opatření, o kterých budeme zítra hlasovat, jsou dobrou zprávou pro malé a střední podniky, jež budou moci získat platby za své faktury rychleji. Problém pozdních plateb nemá ve všech členských státech stejný rozsah. Nicméně neměli bychom zapomínat, že podniky fungují v rámci společného evropského trhu a svou činnost často vykonávají v různých členských státech. Provozovatelé podniků by měli mít záruku, že jejich faktury budou zaplaceny včas, ať už jde o Polsko, Španělsko, Francii či Maltu.
<P>
Dámy a pánové, jeden novinář se mne dnes zeptal, zda má tato směrnice zuby a jaké jsou její hlavní nástroje, aby došlo ke změně chování na trhu. Ty zuby, to je podle mě maximální a nepřekročitelná lhůta zúčtovacího období stanovená na 60 dnů v případě orgánů veřejné správy. Je velmi důležité, aby se informace o těchto hlavních nástrojích směrnice dostala k provozovatelům podniků. Ti musí vědět, že mají nárok na náhradu nákladů na vymáhání dlužných částek, že platební lhůty byly zkráceny a že smluvní ustanovení, která vylučují úrok z prodlení, náhradu škody či obsahují neodůvodněné rozšíření lhůty pro vypořádání, prostě nejsou poctivá. Teprve pak budou podniky ustanovení této směrnice využívat a vyžadovat dodržování lhůty pro vypořádání a další práva, na něž mají nárok. Pozdní platby totiž mají být výjimkou, nikoliv pravidlem. Podle mě dávají evropské orgány touto směrnicí silný signál, a přesně tak by to mělo být. Chci poděkovat všem za spolupráci a pozornost.
<SPEAKER ID="551" NAME="Bernadette Vergnaud" LANGUAGE="FR">
Paní předsedající, dámy a pánové, chtěla bych nejprve poblahopřát naší zpravodajce, paní Weilerové, za její práci a důležitý kompromis s Radou, neboť původní návrh Komise obsahoval některé závažné chyby.
<P>
Chtěla bych se vrátit ke čtyřem důležitým bodům, které tato směrnice dosahuje.
<P>
Zaprvé, jsem velmi potěšena, že je zavedena záruka rovného zacházení ve veřejném a soukromém sektoru. Komise čekala přísnější sankce pro veřejný sektor, přestože tento sektor pracuje v obecném zájmu; neměla totiž informace o skutečném stavu veřejných účtů členských států a mohlo to veřejným společnostem způsobit konkurenční nevýhodu.
<P>
Dalším krokem vpřed je rozšíření platebních lhůt na 60 dnů namísto 30 dnů pro veřejné zdravotní služby, které mají složitý rozpočtový postup, jenž je nutí k delším platebním lhůtám, za které nemohou nést zodpovědnost.
<P>
Co se ještě platebních podmínek týká, bylo třeba zavést zákaz nepřiměřených smluvních podmínek ve smlouvách mezi společnostmi, které postihují věřitele. Často je to případ smluv mezi velkou společností a malým či středním podnikem.
<P>
A konečně je to zavedení úrokové sazby 8 % v případě prodlení a náhrada škody na pokrytí nákladů na vymáhání, což se vztahuje především na malé a střední podniky, jež bývají oběťmi pozdních plateb. To by je mohlo povzbudit, aby požadovaly náhradu škody. Dosud to spíše odmítaly z obavy, že je to ohrozí.
<P>
Jsem proto ráda, že můžeme hlasovat o tomto návrhu zákona, který, jak doufám, představuje skutečný pokrok v životaschopnosti a dobrém stavu evropských podniků, pokrok, jehož je třeba nejen pro úspěšnější, ale také pro spravedlivější vnitřní trh.
<SPEAKER ID="552" NAME="Jürgen Creutzmann" LANGUAGE="DE">
Paní předsedající, pane komisaři Tajani, dámy a pánové, Evropský parlament zítra přijme historickou směrnici o postupu proti opožděným platbám. Jde o první směrnici, kterou lze jednoduše vysvětlit třemi větami: zaprvé, orgány veřejné moci budou obecně muset platit do 30 dnů, nebyly-li dohodnuty kratší platební podmínky a nedošlo-li k výjimečným okolnostem, které stanoví platební lhůtu do 60 dnů. Zadruhé, při sjednávání platebních podmínek budou podniky moci svobodně sjednávat smlouvy se splatností do 60 dnů a lhůty splatnosti přesahující 60 dnů již nebudou povoleny, kromě případů výslovného souhlasu a pod podmínkou, že to neznevýhodní věřitele. Zatřetí, je-li uvedená lhůta splatnosti překročena, mohou být bez předchozího upozornění účtovány náklady spojené s vymáháním ve výši nejméně 40 EUR a úroky ve výši nejméně 8 % nad základní úrokovou sazbou Evropské centrální banky.
<P>
Tato směrnice pomůže malým a středním podnikům v Evropě do značné míry zlepšit jejich likviditu, takže nebudou muset přijímat tolik bankovních úvěrů. Dlužníci, kteří jsou na trhu silně přítomni, již nebudou moci nutit malé a střední podniky, aby jim poskytovaly delší lhůty splatnosti, což je dobře. Kromě toho budou mít jednotlivé členské státy více možností, než jen zachovat kratší platební lhůty tak, jak bylo zvykem doteď. Předpokládáme, že budou zachovány, protože si nedovedeme představit, že směrnice o opožděných platbách povede ke zhoršení platební morálky ve členských státech.
<P>
Podniky, které v Evropě působí, vědí, že v budoucnu budou jejich nároky vypořádány nejdéle do 60 dnů. To je obrovský krok kupředu a k dotvoření evropského vnitřního trhu. S přijetím tohoto právního předpisu můžeme být opravdu spokojeni. Pomůže malým a středním podnikům a pomůže evropskému vnitřnímu trhu.
<SPEAKER ID="553" NAME="Malcolm Harbour">
jménem skupiny ECR. - Paní předsedající, za svou politickou skupinu a také jakožto předseda Výboru pro vnitřní trh a ochranu spotřebitelů chci poděkovat především zpravodajce paní Weilerové a mnoha kolegům z výboru, kteří tu jsou dnes přítomni, za skvělý příklad týmové práce. Mám na mysli jak Radu, tak Komisi.
<P>
Hodně se nyní hovoří o "inteligentních právních předpisech" a domnívám se, že toto je typický příklad inteligentního nařízení. Především jde k jádru problému, který má mnoho malých podniků v rámci hospodářství, kde podle nich nyní panují velmi těžké podmínky. Musíme trvat na tom, aby členské státy tento návrh provedly co nejdříve.
<P>
Zadruhé, Komise správně zanalyzovala problémy a úspěchy předchozí směrnice, a chci zde poznamenat, že se jedná o první směrnici, kde se koordinátoři výboru plně shodli na tom, že Komisi vyzvou , aby předložila úplné posouzení dopadů ke každému návrhu. Měli jsme tak velmi komplexní posouzení dopadů, která zřetelně označila ty oblasti, které je třeba změnit.
<P>
Především je naprosto stěžejní trvat na tom, že také veřejné orgány musí dodržovat normy uplatňované v soukromém sektoru a nesmějí zneužívat svého postavení vůči malým dodavatelům. To je hlavní úspěch, a já chci poděkovat zejména belgickému předsednictví - a vidím, že tu má dnes večer zastoupení -, neboť odolalo požadavkům některých členských států o výjimku z tohoto 60denního požadavku.
<P>
Oznámili jsme belgickému předsednictví, že tato směrnice bude postrádat smyslu, pokud se toto dovolí. Bylo by nesmyslné orgány veřejné moci z těchto povinností vynechat.
<P>
Myslím, že je to dobrý příklad inteligentního právního předpisu, ale rád bych na závěr uvedl dvě poslední poznámky. Zaprvé, musíme docílit, aby všechny členské státy nařízení správně a důsledně provedly, a zadruhé, musí se změnit kultura, aby již zkrátka nebylo přijatelné, že velcí zákazníci využívají malé a střední podniky a platí jim pozdě. Myslím, že tato směrnice toho dosáhne.
<SPEAKER ID="554" NAME="Oreste Rossi" LANGUAGE="IT">
Paní předsedající, dámy a pánové, nejprve musím poděkovat panu Tajanimu za jeho prohlášení, se kterým plně souhlasím.
<P>
Příliš často vychází najevo, že samy orgány veřejné moci jsou neplatiči a že právě ony často způsobují krach jinak zdravých společností a vážně poškozují konkurenceschopnost našich firem. Mohou způsobit strašnou řetězovou reakci s vážným sociálním dopadem, který v konečném důsledku může zapříčinit selhání orgánů veřejné správy, které byly na počátku této škody; může totiž dojít ke zvýšení cen, nákladů, a tudíž i výdajů.
<P>
S ohledem na to vše sotva překvapí, když je malý podnik donucen k bankrotu kvůli nedostatku likvidních aktiv, a to zejména v období hospodářské krize a recese, jako je ta, kterou nyní prožíváme. Bylo proto rozhodnuto, že pro případy takových opožděných plateb by měly být zavedeny přísné sankce. Nové parametry stanovené v přijaté zprávě obsahují ponechání smluvní volnost v jednání mezi soukromými podniky, ale je zavedena časová lhůta (30 +30 dní); zpráva stanoví termín 30 dnů, ve kterém orgány veřejné moci musí zaplatit soukromým podnikům, a zavádí nové pravidlo pro velké společnosti - například ty, které působí v poštovních službách, energetice či dopravě -, které soutěží se soukromými společnostmi, i když jsou financovány z veřejných prostředků. Tím se stávají rovnocennými se soukromými společnostmi, a proto podléhají pravidlům soukromého trhu.
<P>
Nyní je na členských státech, aby toto ustanovení provedly co nejdříve tak, aby došlo k oživení těch společností, které jsou doposud v obtížné situaci, jak zdůraznil pan komisař a řada mých kolegů poslanců.
<SPEAKER ID="555" NAME="Csanád Szegedi" AFFILIATION="NI">
(HU) Paní předsedající, dámy a pánové, s ohledem na řetězící se dluhy, které také ovlivňují a spoutávají ekonomiku Maďarska, bychom měli rozhodně uvítat nařízení, umožňující posílit platební morálku a předvídatelnost finančních procesů, čímž přispívá ke zlepšení situace finančních subjektů. Předložené pozměňovací návrhy na jedné straně objasňují původní návrh, což je dobře, na druhou stranu však ve srovnání s původními cíli oslabují odrazující působení původního návrhu, zejména v případě veřejných úřadů. Odchylka od 30 dní není povolena zejména v případě veřejných orgánů. Musíme uplatnit základní nařízení, které tuto lhůtu umožní. Co se týče sankcí, musí platit stejné zacházení pro podniky a úřady. Základním cílem je oživení ekonomiky a rychlé platby pro posílení finanční stability malých a středních podniků. Nebyla učiněna žádná ustanovení pro usnadnění tohoto návrhu.
<P>
Velké nadnárodní společnosti zneužívají svého významného a dominantního postavení na trhu a nutí své domácí partnery k uzavírání smluv stanovujících 90denní či 120denní lhůty splatnosti. Pokud lhůta není dodržena, lze teoreticky uplatnit sankce. Zranitelný dodavatel se však neodváží sankce prosadit ani v případě, že by za ním jasně stál zákon, protože se obává ztráty zakázek. Abychom se tomu vyhnuli, měli bychom rozhodně zavést zákonné předpisy, které stanovují povinný poplatek z prodlení a pokuty uložené věřiteli, nejsou-li tyto sankce účtovány. Děkuji vám za pozornost.
<SPEAKER ID="556" NAME="Andreas Schwab" AFFILIATION="PPE">
(DE) Paní předsedající, pane komisaři, dámy a pánové, v Evropském parlamentu je samozřejmě běžné nejprve poděkovat kolegům poslancům, ale v případě této směrnice se domnívám, že je začít vyjádřením díků opravdu náležité. Především bych rád poděkoval panu komisařovi Tajanimu, který v práci Komise nebývalým způsobem zohlednil požadavky a oprávněné obavy Parlamentu. To byla ve spolupráci mezi Radou, Komisí a Parlamentem opravdu velmi pozitivní novinka. V této souvislosti mohu jen potvrdit to, co již bylo řečeno: je to inteligentní nařízení a mohli jsme s ním pracovat více.
<P>
Věřím však, že jsme v Evropském parlamentu také mohli přispět svým dílem k tomu, aby tato směrnice nakonec dosáhla v Radě takového výsledku, který mnoho kolegů považuje za kladný. Výbor pro právní záležitosti a Výbor pro vnitřní obchod a ochranu spotřebitele sledovaly společnou strategii. Úzce jsme spolupracovali, i přes hranice skupin, a jako zástupce Evropské lidové strany (Křesťanských demokratů) chci nejen vyjádřit svůj dík, ale také svou úctu zpravodajce paní Weilerové, protože - ač zpočátku definovala jiný obsah - jakožto zpravodajka pro tuto sněmovnu nakonec velmi vážně a důrazně hovořila hlasem většiny výboru. Nebýt toho, takový úspěch by se nekonal, a to navzdory významné práci stínových zpravodajů.
<P>
Rád bych závěrem jen zmínil jeden bod. O jedné oblasti jsme hovořili jen velice stručně, a to je 40 EUR, které bude možné v budoucnu účtovat paušálně v případě opožděné platby. Věřím, že až členské státy toto opatření provedou a spotřebitelé se o tom dozvědí, budeme to muset mnohokrát vysvětlovat, protože v případě zcela normální dodávky zboží je 40 EUR vlastně dobrý způsob, jak zabránit těmto opožděným platbám, kterým musíme v Evropě učinit přítrž. Věřím, že Komise a členské státy budou nadále muset ovlivňovat veřejné mínění, aby spotřebitelé pochopili, proč je to nutné v zájmu malých a středních podniků v Evropě.
<SPEAKER ID="557" NAME="Alan Kelly" AFFILIATION="S&amp;D">
Paní předsedající, děkuji panu komisaři za jeho skvělý projev. Jde o vynikající právní předpis a chci především pochválit svou kolegyni Barbaru Weilerovou za to, jak jej prosadila. Je to naprosto úžasná práce a příklad toho, jak dobrý právní předpis můžeme prosadit. Pomůže lepšímu toku peněz v našem hospodářství, a prospívá tudíž podnikání a obecně malým a středním podnikům a společnostem. Co je ještě důležitější, pomůže nám s velkým tématem, které nyní všichni řešíme, a to je poskytování pracovních míst.
<P>
Tato směrnice poskytuje jasné a pevné zásady pro trhy a členské státy tak, že pozdní platby již nebudou tolerovány. Tím by měla být vytvořena větší likvidita. Společnosti, které dostanou včas platby, budou moci spíše využívat úvěru, jejich podnikání poroste a vytvoří pracovní místa. Kromě toho vím ze své vlastní země, Irska, o případech, kdy mnoho pozdních plateb - zvláště ve stavebnictví - vyústilo do značných dluhů a srazilo společnost na kolena. Byl to případ mně velmi blízké společnosti; následovalo hromadné propouštění.
<P>
Vítám rovněž ustanovení o pozitivním zveřejňování jmen. Myslím, že to je dobrý nápad. Odmění dobrou praxi a vytvoří pobídky.
<P>
Nezapomínejme na zemědělce. Zemědělci trpěli pozdními platbami od zpracovatelů a supermarketů. Řetězce vítězily. Doufejme, že tyto zákony zaručí zemědělcům silnější vyjednávací pozici, aby tato zranitelná skupina v potravinářském průmyslu byla lépe chráněna.
<SPEAKER ID="558" NAME="Edvard Kožušník" AFFILIATION="ECR">
(CS) Myslím si, že na úvod je potřeba poděkovat především paní zpravodajce, kolegyni Barbaře Weiler, za to, jak kvalitní práci odvedla, protože zpočátku to vůbec nebylo jednoduché, nicméně si myslím, že s konečnou podobou můžeme být spokojeni.
<P>
Oproti původnímu návrhu Komise, který mi přišel trošku odtržený od praxe, se podařilo tuto novelu směrnice posunout blíže k realitě, která panuje v obchodních a závazkových vztazích. Návrh se také podařilo zejména zjednodušit a zpřehlednit, což pro lepší srozumitelnost normy považuji za velmi zásadní posun. A jestliže něco stojí za vyzdvihnutí, tak je to skutečnost, že se nám oproti původnímu návrhu Komise podařilo zachovat v obchodních a závazkových vztazích princip smluvní volnosti. Zároveň je velmi dobrou zprávou, že se podařilo prosadit ustanovení, které stanoví, že orgány Evropské unie jsou ve stejném postavení jako orgány veřejné moci členských států. Tedy od nynějška i tyto orgány budou povinny platit včas, což ocení zejména příjemci evropských dotací. Jsem také velmi rád, že se podařilo vypustit nejabsurdnější ustanovení, které přikazovalo orgánům veřejné moci u platby opožděné byť o jediný den platit vedle standardního úroku z prodlení ještě paušální 5% sankci z celé dlužné částky. Nemusím asi zdůrazňovat, jaký dopad by toto ustanovení mělo na již tak napjaté veřejné rozpočty.
<P>
Ještě jednou bych tedy chtěl poděkovat paní zpravodajce a svým kolegům za to, kolik úsilí věnovali hledání společného kompromisu na podobě této zprávy. Myslím si, že to byla smysluplně vynaložená energie.
<SPEAKER ID="559" NAME="Anna Maria Corazza Bildt" AFFILIATION="PPE">
Paní předsedající, velmi ráda bych se připojila ke sboru díků a blahopřání, která jsou dnes večer více než jen pouhou formalitou. Chci poděkovat panu komisaři Tajanimu za jeho osobní nasazení, Radě za její pružnost a samozřejmě svým kolegům za to, že dosáhli tohoto kompromisu, který je tak důležitý pro naše podnikání, v prvním čtení. Děkuji zejména mé přítelkyni Małgorzatě Handzlikové ze skupiny PPE.
<P>
Než jsem vstoupila do této sněmovny, podnikala jsem, a jsem si tudíž plně vědoma, že opožděné platby představují pro malé podniky závažný problém. Mohou někdy vést k bankrotu. Jindy - v tom nejlepším případě - mohou vyvolat nejistotu a poškodit podnikání.
<P>
Omezení platební lhůty pro orgány veřejné správy na 60 dnů je jistě velký úspěch, neboť orgány veřejné moci, jak pan komisař Tajani právě řekl, jednoduše musí platby zpracovat, takže tu jde o omezení byrokracie.
<P>
Jsem také ráda, že jsme do působnosti zahrnuli úroveň transakcí mezi podniky, jelikož malé podniky nyní mají jasný právní rámec pro nárokování úroků z opožděných plateb od velkých podniků, což se občas neodvážily dělat.
<P>
Věřím, že jsme nalezli správnou rovnováhu mezi dodržováním smluvní volnosti - která je velmi důležitá - a poskytnutím potřebných nástrojů malým společnostem, s jejichž pomocí se vyhnou situaci, kdy by byly drženy jako rukojmí většími společnostmi či veřejnou správou. Nemusí již ztrácet čas vymáháním dluhů a mohou své prostředky věnovat účinnému vykonávání svého práva přijímat platby, úroky a náhrady.
<P>
Věřím, že tato dohoda bude nástrojem k potírání opožděných plateb spíše než nástrojem k prosazování sběru opožděných plateb a - jak řekl Malcolm Harbour - ke skutečnému vytvoření kultury včasného placení, což napomůže lepšímu fungování vnitřního trhu a samozřejmě prospěje všem zúčastněným stranám.
<P>
Dali jsme najevo, že Parlament je schopen přijmout konkrétní opatření, která mohou skutečně něco změnit, vytvořit více pracovních míst a pomáhat malým a středním podnikům. Nyní je největším úkolem Rady a členských států převzít zodpovědnost a ujistit se, že jsou tato pravidla řádně vymáhána.
<SPEAKER ID="560" NAME="Sylvana Rapti" AFFILIATION="S&amp;D">
(EL) Paní předsedající, děkuji paní Weilerové, která, jak věřím, podala pomocnou ruku malým a středním podnikům v celé Evropě, a tím i Evropě samotné. V této době, která je pro hospodářství Unie kritická, je vynakládáno značné a opodstatněné úsilí na posílení malých a středních podniků. Všichni víme, že opožděné platby jsou často důvodem, proč tyto firmy bankrotují a dochází ke ztrátám pracovních míst. Překonali jsme velké potíže ještě větší ochotou ke kompromisu, který zachrání pracovní místa, a ke zprostředkování poměrně tvrdé, ale jistě nutné a spravedlivé dohody.
<P>
Jsem si jista, že chápete, že jako Řekyně se osobně ještě více zajímám o tuto věc, která se mne obzvlášť dotýká. Skutečnost, že Řecko souhlasilo s platebním rozpětím, které lze nazvat "úzkým", dokládá, že jsme skutečně odhodláni úplně změnit situaci v mé zemi. Obecné pravidlo platby do 30 dnů velmi zjednodušeně znamená, že je třeba změnit naše vnitřní správní auditorské postupy pro schvalování plateb. 60denní výjimka, zvláště v odvětvích jako zdravotnictví, nám dává prostor k manipulaci s platebním řetězcem, jehož kontrola není vždy jednoduchá.
<P>
Chci, abychom uspěli - a věřím, že můžeme -, protože to dlužíme pracovníkům a podnikatelům v Řecku a v Evropě. Musíme dát malým a středním podnikům vícero pobídkami šanci pracovat a vytvořit zdravý růst.
<SPEAKER ID="561" NAME="Janusz Wojciechowski" AFFILIATION="ECR">
(PL) Problém včasných plateb v obchodních transakcích ovlivňuje také zemědělce a dodavatele zemědělských výrobků. Velmi často se stává, že lhůta pro vypořádání je odložena na velmi vzdálené datum, a to je jeden z důvodů, proč se hospodářská situace mnoha zemědělských podniků zhoršuje. Zemědělci často nedostávají platby za své výrobky včas.
<P>
Evropský parlament se v nedávné zprávě pana Bového vyjadřoval ve prospěch zemědělců a prohlašoval, že maximální lhůta pro vypořádání transakcí tohoto druhu by neměla přesáhnout 30 dnů. Měli bychom usilovat o účinné zavedení tohoto období do praxe ve všech státech Evropské unie. Zemědělci by měli být chráněni před nečestnými praktikami podniků, zejména velkých obchodních řetězců.
<SPEAKER ID="562" NAME="Mario Pirillo" AFFILIATION="S&amp;D">
(IT) Paní předsedající, pane Tajani, paní Weilerová, směrnice o boji proti pozdním platbám v obchodních transakcích je silný a významný čin této sněmovny, která se stala mluvčím oprávněných požadavků evropských malých a středních podniků, jež léta trpí opožděným placením svých faktur. Jde o velmi vážný problém, který brání rozvoji společností a v některých případech přivedl k úpadku zdravé podniky, které již byly pod tlakem vysokých úrokových sazeb účtovaných bankami.
<P>
Podle dohody dosažené dne 13. září mezi Parlamentem a Radou se nyní společnosti mohou spolehnout na pevné lhůty, ve kterých mohou počítat se splatností svých faktur, a tyto lhůty budou nyní muset dodržet jak orgány veřejné správy, tak soukromý sektor. Navrhovaná směrnice určitě zlepší tok finančních prostředků evropských podniků, které tak disponují významným právním nástrojem, díky kterému mohou plně uplatňovat svá práva. Nepřál bych si, aby tato výhoda pro malé a střední podniky ovlivnila nákupní ceny.
<P>
Doufám, že členské státy budou vědět, jak reagovat na silné poselství Evropské unie v době obzvláštního hospodářského poklesu, a urychlení provádění evropské směrnice do svých vnitrostátních právních předpisů.
<SPEAKER ID="563" NAME="Oldřich Vlasák" AFFILIATION="ECR">
(CS) Potřebný návrh revize směrnice o pozdních platbách, o kterém dnes diskutujeme, je rozhodně lepší než ten původní návrh. Mrzí mě ale, že se ve výsledném kompromisu nepodařilo zajistit rovnoprávné postavení všech subjektů a udržení rovných pravidel jak pro veřejnoprávní subjekty, tak pro soukromé. Zatímco platební lhůty u smluv mezi podniky by měly být v zásadě omezeny na 60 kalendářních dnů, a tyto lhůty je možné ve výjimečných případech prodloužit, v případě smluv s orgány veřejné moci, mezi které patří obce a města, by lhůty neměly překročit 30 kalendářních dnů. To je podle mého názoru špatně, protože všichni aktéři by měli mít stejné podmínky.
<P>
Zdůvodnění, že orgány veřejné moci jsou ve výhodě, že mohou získat financování za atraktivnějších podmínek než podniky nebo že jsou méně závislé na budování stálých vztahů, platí možná pro státní orgány či evropské instituce, ale rozhodně neplatí pro většinu menších měst a venkovských obcí nejenom v České republice, ale po celé Evropě. Výsledný návrh je proto do značné míry diskriminující právě pro tato menší města.
<SPEAKER ID="564" NAME="Lara Comi" AFFILIATION="PPE">
(IT) Paní předsedající, dámy a pánové, já osobně souhlasím s potřebou posílit směrnici 2000/35/ES a určit nástroje, které jsou potřebné k zastavení nebo alespoň výraznému snížení počtu pozdních plateb v obchodních transakcích.
<P>
Ekonomické a politické důsledky pozdních plateb na vnitrostátních trzích a zejména na evropském trhu jsou každému zřejmé. Situaci zhoršila probíhající hospodářská recese, jež dále poškozuje konkurenceschopnost a ziskovost a představuje vážnou hrozbu pro přežití malých a středních podniků, které tvoří podstatnou část evropského trhu, vytvářejí bohatství a hrají rozhodující roli při tvorbě pracovních míst.
<P>
Toto politické rozhodnutí Evropské komise je krok správným směrem, stejným, o jakém pan Monti hovořil ve své zprávě, když se zmiňoval o nutnosti zasáhnout, aby bylo podnikatelské prostředí příznivější pro malé a střední podniky. Pokud jde o to, zda to budou státní orgány dodržovat ihned či zda bude 8% úroková sazba působit jako odstrašující prostředek, nebudu skrývat, že poněkud pochybuji o výsledku při pomyšlení na určité oblasti v mé vlastní zemi a dalších členských státech, které budou opravdu bojovat, aby dodržování nových pravidel dosáhly.
<P>
Doufám, že tento nový přístup může být skutečnou příležitostí pro změnu. Nyní je třeba sledovat provádění směrnice do různých vnitrostátních právních systémů, s účastí regionálních a místních orgánů, aby bylo všude zajištěno jednotné provádění.
<SPEAKER ID="565" NAME="Regina Bastos" AFFILIATION="PPE">
(PT) Paní předsedající, pane komisaři, dámy a pánové, nejdříve bych chtěla poblahopřát své kolegyni zpravodajce za její práci, stejně jako děkuji všem, kteří s ní na zprávě, která umožnila dosažení dohody při prvním čtení, spolupracovali.
<P>
Všichni uznali, že stávající směrnice, která přepracovává předchozí více než deset let starou směrnici, si klade za cíl skoncovat s rozšířeným problémem: pozdními platbami v Evropské unii. V některých členských státech jsou taková zpoždění bezdůvodně dlouhá a objevují se i ve veřejné správě. Tato praxe velmi negativně ovlivňuje hospodářský život, ať už jde o malé a střední podniky či vnitřní trh, a nelze ji dále tolerovat, zejména vzhledem k tomu, že nyní zažíváme takovou hospodářskou a finanční krizi.
<P>
Tato legislativní změna dává soudržnost a smysl plánu oživení evropského hospodářství a provádění aktu o drobném podnikání. Tato směrnice určitě zlepší likviditu společností. Věřitelé budou mít efektivní a účinný nástroj pro uplatňování svých práv a proti "špatné platební morálce". S touto směrnicí se trestuhodná praxe veřejných subjektů stane výjimkou. Orgány veřejné správy by měly jít příkladem a platit své účty za zboží a služby do jednoho měsíce. Nyní je na zúčastněných institucích, Radě a členských státech, aby zajistily, že bude směrnice provedena co nejrychleji.
<SPEAKER ID="566" NAME="Sari Essayah" AFFILIATION="PPE">
(FI) Paní předsedající, pane komisaři, malé podniky často trpí finančními potížemi v důsledku opožděných plateb a ve stávající ekonomické situaci mohou opožděné platby dokonce pro dodavatele zboží a služeb znamenat bankrot v důsledku špatné likvidity.
<P>
Nyní bylo s Radou dosaženo dohody o aktualizaci směrnice o opožděných platbách, která stanoví všeobecnou lhůtu 30 dnů pro platby mezi podniky a veřejnými korporacemi. Dle mého názoru je však také třeba uznat všeobecnou smluvní svobodu v obchodních transakcích mezi podniky, proto považuji za dobrý nápad také prodloužení platebních lhůt v obchodních transakcích mezi společnostmi na 60 dnů, souhlasí-li obě strany.
<P>
Vyhlídka prodloužení platební lhůty pro orgány veřejné moci je omezenější; pozdní platby ve veřejné správě obzvláště se v některých zemích EU staly obrovským problémem. Například v Řecku byla průměrná platební lhůta prodloužena dokonce na 165 dní (i když se to zlepšuje, jak naše řecká kolegyně naznačila). Ve Španělsku je to 138 dní a v Itálii 128 dní.
<P>
Opožděné platby přinášely zisk finančním společnostem, protože podniky byly nuceny prodávat své pohledávky, aby urychlily cyklus příjmů. Tyto finanční služby stojí peníze a musíme zdůraznit, že společnosti mají základní právo dostat své dlužné peníze, aniž by byly nuceny platit zprostředkovatele a dodatečné náklady.
<P>
Dohodnuté úroky z prodlení, referenční sazba plus 8 % jsou přijatelné, ale minimální poplatek na náhradu nákladů na vymáhání ve výši 40 EUR by se mohl jevit jako přemrštěný například v případě malých a opakovaných dodávek. Musíme pamatovat na to, že poplatky za prodlení musí být přiměřené, to znamená, že odpovídat odůvodněným nákladům, jež věřitel skutečně vynaložil. I přes tyto okrajové poznámky bude směrnice o opožděných platbách určitě nejpřínosnější zejména pro malé a střední podniky.
<SPEAKER ID="567" NAME="Elena Băsescu" AFFILIATION="PPE">
(RO) V nestabilním ekonomickém prostředí mají opožděné platby negativní dopad na malé a střední podniky. Zlepšení systému v tomto směru je ambiciózní cíl, je však také nezbytné zajistit, aby zaměstnanci a dodavatelé byli placeni včas. Nové předpisy o opožděných platbách v obchodních transakcích by měly usnadnit a urychlit proces, kterým společnosti vymáhají dlužné peníze. Domnívám se, že všechny zúčastněné strany by měly mít stejné podmínky a že pravidla musí platit pro všechny.
<P>
Během posledních tří let zastavilo více než 30 000 malých a středních podniků svou činnost kvůli finančním potížím. Jednou z příčin jsou pozdní platby za výrobky a služby od státu.
<P>
Chtěla bych závěrem vyjádřit svou podporu tomuto návrhu směrnice, která zajišťuje lepší dohled a hodnocení systému obchodních transakcí.
<SPEAKER ID="568" NAME="Zuzana Roithová" AFFILIATION="PPE">
(CS) Nepochybuji, že zítra odhlasujeme tuto upravenou směrnici, a otevřeme tak cestu k nové obchodní kultuře, kdy včasné platby budou obvyklou praxí a ty opožděné vysoce sankcionovány. Zejména menší podnikatelé ocení, že i státní úřady a instituce napojené na státní rozpočet již nebudou dlužit mnoho měsíců za zboží a služby a zaplatí snad do třiceti dnů.
<P>
Jsem ráda, že Rada souhlasila s novým poplatkem 40 EUR za vymáhání platby, a podporuji i zvýšení úroku z prodlení o 1 % oproti současnosti. Jen si myslím, že to není únosné při vymáhání minimálních částek, které vznikají spíše jako omyly a nemají viditelný dopad na platební schopnost firem. Naštěstí se to netýká opožděných plateb spotřebitelů.
<P>
Těší mě, že můj výbor i Rada se ztotožnily s tím, že není možné zavést dvojí režim sankcí pro soukromý a veřejný sektor, jak navrhla Komise. Upozorňovala jsem na paradox, že by např. nemocnice musely platit svým soukromým věřitelům větší penále, než by samy mohly požadovat po svých dlužnících. Tato změna vytváří kvalitní nástroj a já blahopřeji paní Barbaře Weilerové.
<SPEAKER ID="569" NAME="Csaba Sándor Tabajdi" AFFILIATION="S&amp;D">
(HU) Dámy a pánové, vítám zprávu paní Weilerové, jejímž cílem je odstranit mezery a vytvořit bezúhonnou morálku při obchodování v Evropské unii, ale nemějme iluze. Je to nutná, ale nedostatečná směrnice. Všichni známe způsoby, jakými dominantní společnosti činí nátlak. Je to velmi důležité a nezbytné opatření, ale není dostatečné. Velmi důležitá je další kontrola, protože je známo, že malé podniky, včetně podniků v zemědělském odvětví, jsou v potravinovém řetězci obzvlášť znevýhodněné. Jak také uvádí zpráva pana Bového, jsou vystaveny rozhodujícímu vlivu kupujících a velkých obchodních řetězců. Zpráva paní Weilerové je významným přínosem, ale žádáme další efektivní monitorování a kontrolu. Děkuji vám za pozornost.
<SPEAKER ID="570" NAME="Luís Paulo Alves" AFFILIATION="S&amp;D">
(PT) Paní předsedající, v mnoha členských státech dnes existují velké rozdíly, pokud jde o platební podmínky pro podniky, zvláště pokud se účastní stát, malé a střední podniky a velké společnosti. Ti z nás, kteří přišli ze světa podnikání, vědí, že v současné hospodářské krizi a při rostoucích potížích v oblasti financování se společnosti stále častěji potýkají s problémy likvidity a že v mnoha členských státech jsou dokonce vystaveny zvýšenému riziku úpadku.
<P>
Zdá se jasné, že stávající směrnice, která se pokoušela tuto záležitost upravovat, měla omezený účinek. Návrh, který nyní analyzujeme, představuje důležitý krok k dodržování platebních lhůt, nejen ve vztazích mezi společnostmi a veřejnými orgány, ale také - a to je zásadní - ve vztazích, které společnosti vytvářejí navzájem mezi sebou. Máme nyní právní předpis, který nabízí větší přidanou hodnotu, s jasným systémem sankcí za pozdní platbu, což je také efektivní zlepšení v boji proti zneužívání dominantního postavení ze strany státu a velkých společností.
<SPEAKER ID="571" NAME="Jaroslav Paška" AFFILIATION="EFD">
(SK) Právní prostředí v členských státech v oblasti vymáhání úhrad je různé. Proto i zkušenosti s plynulostí úhrad za dodané zboží či služby jsou v členských státech různé.
<P>
Jedno však máme společné: pozdní platby způsobují obrovské problémy malým a středně velkým podnikům. V mé vlastní zemi jsou dvě skupiny investorů, kteří poměrně často nedodržují lhůty splatnosti faktur. První skupinu tvoří veřejné orgány na různých úrovních, od obcí přes města a územní celky až po stát. Druhou skupinou jsou velcí zahraniční dodavatelé, kteří často dostávají malé subdodavatele, zejména ve stavebnictví a zemědělském sektoru, do neřešitelných situací. Malé firmy většinou nemají takové finanční rezervy, které by jim umožnily vyplácet mzdy zaměstnancům po několik měsíců, aniž by dostaly zaplaceno za provedenou práci. Proto nezbývá než doufat, že nová směrnice přinese očekávaná zlepšení, a že záměrné zadržování finančních prostředků se v Evropské unii stane minulostí.
<SPEAKER ID="572" NAME="Giovanni Collino" AFFILIATION="PPE">
(IT) Paní předsedající, pane Tajani, dámy a pánové, malé a střední podniky v Itálii a v celé Evropě nesmírně trpí důsledky krize. Jsou to ony, které nejvíce bojují pokaždé, když se musí vyrovnávat s velkým dluhem, protože je pro ně těžší zajistit si bezpečnost. Jsou to ony, které nejvíce potřebují mít k dispozici likvidní aktiva, protože mají méně kapitálu, který by mohly nechat růst. To ony jsou vždy jako první zahlceny problémy na trhu, protože nemohou tolik využívat diverzifikace. Především v jejich zájmu budeme zítra hlasovat o zprávě o návrhu směrnice proti opožděným platbám.
<P>
Veřejné orgány jsou tu, aby sloužily občanům a jejich zájmům, které jsou v tomto případě zájmy ekonomickými. Je v souladu s těmito zájmy, aby byly administrativní postupy navrženy, ustanoveny a prováděny tak, aby respektovaly a oceňovaly úsilí těch, kdo jsou zodpovědní za budoucnost tolika rodin, kolik je zaměstnanců v jejich firmě.
<P>
Díky Evropskému parlamentu budou od zítřka malé a střední podniky lépe chráněny proti těm subjektům ve veřejném a soukromém sektoru, které až doposud až příliš spoléhaly na možnost odkladu placení svých účtů. Závěrem bych, paní předsedající, rád poděkoval paní zpravodajce a komisaři Tajanimu za jejich odhodlání.
<SPEAKER ID="573" NAME="Monika Flašíková Beňová" AFFILIATION="S&amp;D">
(SK) Každý, kdo někdy podnikal nebo se účastnil komerční činnosti, ví, jaké komplikace může způsobit tak triviální záležitost, jakou jsou opožděné platby.
<P>
Velmi si vážím přístupu zpravodajky a souhlasím s jejím hodnocením návrhu Komise i s jejími názory na změny a dodatky. Na druhou stranu, věci by mohlo prospět, pokud by bylo vypracováno více opatření, která by pozitivně povzbudila ty, kteří jsou angažováni v obchodních vztazích, a vedla je k tomu, aby nezdržovali platby. Například by se v členských státech Evropské unie mohlo podporovat užívání kodexů chování pro včasné platby nebo zveřejnění nějakého druhu bílé listiny dobrých plátců. Je naprosto nutné zvážit nejen sankce pro případ opožděné platby, ale také pokusit se preventivně vytvořit neformální kulturu včasných plateb.
<SPEAKER ID="574" NAME="Peter Jahr" AFFILIATION="PPE">
(DE) Paní předsedající, novou regulací opožděných plateb v obchodních transakcích můžeme přinést skutečné zlepšení všem podnikům v Evropské unii. Obzvláště pro malé podniky je nepřijatelné muset čekat několik měsíců na úhrady faktur. Jsem proto velmi potěšen, že dnes máme v úmyslu stanovit pevné lhůty splatnosti a poplatky za upomínky pro soukromé i veřejné zadavatele. Touto harmonizací na evropské úrovni skutečně přispějeme ke zlepšení obchodních transakcí v celé Evropě, z čehož budou mít prospěch obzvláště malé a střední podniky.
<P>
Nyní se musíme vypořádat s černou ovcí průmyslu. Černou ovcí jsou ti, kteří již ve chvíli, kdy zadávají objednávku, velmi dobře vědí, že za ni nikdy nezaplatí.
<SPEAKER ID="575" NAME="Antonio Tajani" LANGUAGE="IT">
Paní předsedající, myslím, že rozprava ukázala, že Parlament má vůli - třebaže s různými nuancemi - podpořit tuto novou směrnici, která poskytne konkrétní odpovědi malým a středním podnikům a milionům Evropanů, kteří očekávají, že jim orgány Unie pomohou udržet jejich pracovní místa.
<P>
Jelikož jsem členem Evropského parlamentu již mnoho let, musím říci, že jsem potěšen mimořádným úsilím celého Parlamentu a zvláště zpravodajů o urychlené přijetí tohoto tak důležitého právního předpisu. Rád bych poděkoval předsednictví a všem, kteří spolupracovali: zaměstnancům Komise, své kanceláři, zaměstnancům belgického předsednictví a parlamentním asistentům.
<P>
Nemůžeme však nečinně sedět, nýbrž musíme zajistit, jak kdosi navrhl, aby tato pravidla byla rychle přijata členskými státy, které mají až 24 měsíců na to, aby tak učinily, i když doufáme, že některým by to mohlo trvat kratší dobu. Také vás ujišťuji, že Komise bude nadále pozorně sledovat způsoby, jakými je směrnice prováděna a uplatňována, a bude dbát na to, aby předložila Evropskému parlamentu zprávu podle stanoveného časového harmonogramu.
<P>
Děkuji vám ještě jednou za vaši spolupráci a za mimořádný výsledek, kterého jsme dosáhli v tak krátké době.
<SPEAKER ID="576" NAME="Barbara Weiler" LANGUAGE="DE">
Paní předsedající, dámy a pánové, až budeme diskutovat o této záležitosti doma v našich volebních obvodech, věřím, že všichni zjistíme, že se nám dostává veliké podpory - něčeho, co není předem jasně dané, jedná-li se o evropské dokumenty -, protože tento problém opožděných plateb jako celek je doma nejen kritizován, nýbrž všichni považují za dané, že platby by se měly provádět včas. O toto se jedná, bez ohledu na to, k jaké straně kdo patří, a ani nezáleží na tom, o jakém odvětví průmyslu hovoříme. O tom tedy panuje široká shoda. Ráda bych také poděkovala svým kolegům, kteří dnes večer uvedli, že s tímto výsledkem souhlasí.
<P>
Ráda bych se zmínila o třech dalších aspektech. Jak jsem řekla na začátku této diskuse, zítra kolo uvedeme do pohybu. Budeme nicméně muset velmi pozorně sledovat, zda úlevy, které jsme zavedli pro mikropodniky, například pro zemědělské podniky a pro řemeslnické firmy, jsou skutečně dostatečné, aby jim umožnily získat dlužné peníze. Budeme muset velmi opatrně zkoumat, jak bude fungovat omezená smluvní volnost. Na evropském vnitřním trhu je to něco nového, co se nyní chystáme vyzkoušet a co všichni více méně podporujeme. Budeme muset prověřit, zda 8% sazba úroku z prodlení je přiměřená; Parlament by byl býval rád, aby to bylo 9 %. Uvidíme, jak to bude fungovat, a chtěla bych požádat Komisi, aby věnovala bedlivou pozornost zajištění toho, aby během procesu provádění členské státy směrnici nerozmělňovaly.
<P>
Také vidím na obzoru jistý úspěch. Slyšela jsem, že Španělsko již vytvořilo nové vnitrostátní právní předpisy podle našich metod a vím, že to samé platí i u jiných členských států. V každém případě náš výbor bude sledovat situaci nebo provádět posouzení dopadů podle směrnice, aby také členské státy věděly, že až volební období skončí, budeme vědět, kdo zavedl lepší platební morálku, jak bylo naším záměrem, a kdo tak neučinil. Chtěla bych poděkovat všem, kdo přispěli k tomuto výsledku, včetně belgického předsednictví, kterému se možná za jeho přispění nedostalo dostatečného uznání. Víme, jak efektivně a konstruktivně jste vedli tato jednání - malá země, ale řekla bych, že země s velice inteligentními a efektivními metodami pro dosahování výsledků v Evropě.
<SPEAKER ID="577" NAME="Předsedající">
Rozprava je ukončena.
<P>
Hlasování se bude konat ve středu, 20. října v 12:30.
<P>
Písemná prohlášení (článek 149)
<SPEAKER ID="800" NAME="Cristian Silviu Buşoi" LANGUAGE="RO">
Směrnice o postupu proti opožděným platbám poskytuje nezbytný nástroj pro zavedení řádných a spravedlivých vztahů mezi veřejnými orgány a malými a středními podniky. Jakmile tato směrnice vstoupí v platnost, potrestá ty orgány, které jsou špatnými plátci, a nabídne obchodníkům důležitou páku k vymáhání jejich dluhů.
<P>
Taková právní úprava byla nutností, aby byla na trh uvedena rovnováha a soukromému sektoru se dostalo záruk, že veřejné orgány jsou hráčem, pro kterého platí stejné podmínky a který může být pohnán k zodpovědnosti, pokud poruší pravidla hry. Směrnice nabízí přiměřenou lhůtu 30 dnů pro provedení plateb, s odchylkami maximálně do 60 dnů ve zvláštních případech, jako jsou například nemocnice, ani nemluvě o náhradách a úroku z pozdní platby.
<P>
Ačkoli znění směrnice, které byla odhlasováno, je vůči orgánům, které mají špatnou platební morálku, shovívavější než původní návrh Evropské komise, nabízí přiměřenou podporu jak malým a středním podnikům, tak i velkým společnostem, které v mnoha členských státech Evropské unie naráží na potíže při vymáhání peněz za poskytnuté služby.
<P>
Jsem zklamán, že bylo odstraněno penále 5 %. Nicméně tento krok zpět chápu jako strategický způsob, jak získat podporu co možná nejvíce států EU během diskusí Rady.
<SPEAKER ID="578" NAME="Robert Dušek" LANGUAGE="CS">
. Zpráva o postupu proti opožděným platbám má za cíl zlepšit fungování vnitřního trhu, zvýšit platební morálku a podpořit platební schopnost malých a středních podniků. Současným trendem je hradit faktury těsně před splatností či až po lhůtě splatnosti. Opatření předloženého návrhu mají vést k nové obchodní kultuře, v níž jsou včasné platby pravidlem a opožděné platby jsou považovány za nepřijatelné zneužití postavení zákazníka a porušení smlouvy. Nově má být stanovena sazba 1% náhrady nákladů spojených s vymáháním opožděných plateb, a to pro jednotlivce, podniky i veřejné orgány, přičemž v případě opožděné platby jedné splátky by se úrok a sankce vypočítávaly výhradně z opožděné platby. Platební lhůta je návrhem pevně stanovena na 30 dnů. Odchylky jsou přípustné jen výjimečně. Zde je nutné jasně formulovat, kdy se jedná o výjimečný případ. Zpravodajka navrhuje stanovit lhůtu 60 dnů jako maximální délku platební lhůty pro veřejné orgány, což plně podporuji. Úrok z prodlení by měl být progresivní, aby motivoval dlužníka uhradit závazek co nejdříve. Legalistický přístup včetně sankcí by měl být dle mého názoru ještě doplněn o tzv. měkká opatření ze strany členských států, a to např. o podporu elektronických faktur, úpravu splátkového režimu při velkém objemu prací nebo služeb, či pozitivní zveřejňování jmen.
<SPEAKER ID="799" NAME="Diogo Feio" LANGUAGE="PT">
Komise pro udržitelný rozvoj (CSD) již dlouho vede boj za proměnu státu na bezúhonného občana, pokud jde o plnění jeho povinností. V únoru tohoto roku Parlament schválil návrh zákona CSD, který stanovuje, že stát musí začít platit úroky z prodlení, pokud zpoždění platby přesáhne lhůty stanovené ve smlouvě nebo zákonem (30 nebo 60 dní). CSD také obhajovala možnost vyrovnání pohledávek mezi státními dluhy vůči podnikům a dluhy firem na sociálním pojištění nebo vůči daňovým úřadům za několik let, a to ve snaze usnadnit život těm firmám, které nedostaly od státu zaplaceno a jsou stále konfrontovány s povinností zaplatit své sociální a daňové příspěvky. Zcela tedy souhlasíme s textem, který byl nyní schválen a který stanoví průměrnou lhůtu 30 dnů pro to, aby stát splatil své dluhy dodavatelům. Tato lhůta může být ve zvláštních případech prodloužena na 60 dnů. Text rovněž stanoví povinnost platby úroku z prodlení za opožděnou platbu. Toto jsou pravidla založená na absolutní spravedlnospolečností firem, zvláště malých a středních podniků.
<SPEAKER ID="579" NAME="Liem Hoang Ngoc" LANGUAGE="FR">
. Chtěl bych poděkovat paní Weilerové za tuto vysoce kvalitní zprávu a za výsledek jednání s Radou, neboť dohoda při prvním čtení obsahuje všechny klíčové prvky, které byly předložené Skupinou progresivní aliance socialistů a demokratů v Evropském parlamentu a které byly schváleny při hlasování ve Výboru pro vnitřní trh a ochranu spotřebitelů.
<P>
Jsem obzvláště potěšen, že soukromé firmy a veřejné orgány jsou nyní postaveny na stejnou úroveň. Původní návrh Komise obsahoval mnohem přísnější sankce pro orgány veřejné moci, což byl postoj, který naše skupina cítila jako nepřijatelný, neboť na rozdíl od soukromých podniků nejsou orgány veřejného sektoru zaměřené v první řadě na zisk, ale spíše konají v obecném zájmu
<P>
Reálný pokrok rovněž představuje skutečnost, že věřitel má nárok na náhradu nákladů za vymáhání, neboť až doposud mnoho podniků, zvláště malých nebo středně velkých firem, zvolilo raději variantu nenárokovat si úrok z prodlení platby z toho prostého důvodu, že náklady na příslušné postupy by převážily finanční zisky.
<P>
A konečně, rozumnou se jeví i maximální lhůta splatnosti 30 dnů stanovená v textu, protože tak existuje určitý prostor pro flexibilitu, zejména pro veřejné zdravotnické subjekty, což je bod, který naše skupina považuje za zvláště důležitý.
<SPEAKER ID="798" NAME="Sandra Kalniete" AFFILIATION="PPE">
písemně. - (LV) V době hospodářské krize musíme provádět reformy ke zlepšení podmínek pro obchod, protože to je naše nejlepší šance, jak povzbudit hospodářství tou nejpřímější cestou, a tím i vytvářet nové pracovní příležitosti. Směrnice o postupu proti opožděným platbám v obchodních transakcích je jedním z nejvíce pozitivních příkladů tohoto typu. Pozdní platby za přijaté zboží nebo služby jsou v členských státech praxí, která zasluhuje pozornost. Mimoto v některých případech tímto způsobem jednají veřejné orgány, které by teoreticky neměly mít problémy s vyřizováním účtů. Toto je veliká překážka pro činnost podniků a jejich rozvoj. Praktiky tohoto druhu musí být ukončeny. Nejvíce z této směrnice získají nejen podniky, které fungují výhradně uvnitř hranic určitého členského státu, ale také a obzvláště malé a střední podniky, které budou moci vyvážet zboží a služby do jiných členských států bez obav z toho, že by za ně nedostaly zaplaceno po několik měsíců. Pokud jde o spotřebitele, spotřebitelé po celé Evropě budou profitovat ze vzrůstající konkurence a nabídky, kterou budou nová pravidla zajišťovat. Tato směrnice je významným krokem ke zlepšení platební morálky v Evropě. Tím, že přijímáme tato rozhodnutí, budujeme Evropu, která je atraktivním místem jak pro investory, tak pro naše vlastní podnikání. Pro to, abychom postupovali kupředu, je také nezbytné přijímat odvážná opatření, která podpoří rozvoj
<SPEAKER ID="580" NAME="Pavel Poc" LANGUAGE="CS">
V mnoha členských zemích EU jsou běžnou praxí devadesátidenní a delší lhůty pro splatnost faktur vyžadované veřejnoprávním sektorem a velkými podniky. Malé a střední podniky tak slouží jako banky pro veřejnoprávní korporace nebo velké podniky. Kumuluje se vnitřní zadlužení malých a středních firem a vzniká ekonomický jed v podobě faktur s dlouhou splatností a obtížnou vymahatelností. To zvyšuje ekonomickou nerovnost a také významně omezuje hospodářskou soutěž. Malé a střední podniky jsou nuceny dlouhé lhůty splatnosti překrývat úvěrovými produkty, které získávají vždy za horších podmínek, než jakých by u bank mohly dosáhnout velké firmy nebo veřejnoprávní sektor. Nové podmínky a pravidla pro všechny subjekty významně pomohou malým a středním podnikům bránit se proti tomuto skrytému úvěrování. Pevná úroková sazba za pozdní platby v navržené 8% výši je dostatečně odstrašující i pro velké firmy, pevná 30denní lhůta pro zaplacení je vyvážená jak pro dodavatele, tak pro odběratele a 30denní lhůta pro ověření dodávky brání zneužití ověřovacího postupu pro prodloužení splatnosti. A především to, že se jedná o evropská pravidla, zabrání veřejnému sektoru a velkým společnostem zdeformovat přijatý předpis na národní úrovni v členských státech. Opravdu upřímně děkuji paní zpravodajce za nesmírně cennou zprávu a vynikající výsledek.
<SPEAKER ID="581" NAME="Debora Serracchiani" LANGUAGE="IT">
Vítám návrh směrnice, která představuje rozhodný krok vpřed ve srovnání se směrnicí, která platí nyní. Její provedení na vnitrostátní, regionální a místní úrovni výrazně zlepší platby, zejména směrem od veřejných orgánů k firmám, obzvláště k malým a středním podnikům, které se budou moci spolehnout na lépe zajištěný hotovostní tok.
<P>
V mnoha zemích Evropy se o veřejných orgánech ví, že když jsou v těžké situaci, obvykle platí pozdě a velmi často přivedou nějakou firmu k úpadku. Zářným příkladem je Itálie, kde do konce roku 2009 veřejné orgány měly vůči společnostem dluh ve výši přibližně 60 miliard EUR a byly v prodlení s platbou v průměru 186 dní, v extrémních případech až 800 dní. Stačí jen pomyslet na částky dlužené hotelům, které ubytovaly lidi, kteří přežili těžké zemětřesení, jež postihlo oblast Abruzzo v dubnu roku 2009.
