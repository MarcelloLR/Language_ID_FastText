<CHAPTER ID="007">
Vysvětlení hlasování
<P>
Ústní vysvětlení hlasování
<SPEAKER ID="096" NAME="Daniel Hannan" AFFILIATION="NI">
Pane předsedající, oblast rovnosti příjmů a rovnosti pohlaví je v Evropské unii možná vrcholným příkladem justičního aktivismu, kdy Smlouva říká jedno, a Evropský soud to pak obšírným a tvůrčím způsobem vykládá.
<P>
Římská smlouva obsahuje na toto téma jednu větu, o níž byste řekli, že je snadno srozumitelná: "Muži a ženy dostanou stejnou odměnu za stejnou práci." Ale v řadě sporných rozsudků - Defrenne v. Sabena, Barber v. Guardian Royal Exchange a další - byla tato definice postupně rozšířena, nejprve na nárok na dovolenou a důchody a tak dále pak na práci stejné hodnoty.
<P>
Není vůbec jasné, jak má zaměstnavatel posoudit práci stejné hodnoty, jestli má například počítat s dostupností vhodně kvalifikovaných uchazečů. Má připomínka ve skutečnosti nesouvisí s rovností pohlaví, souvisí se spravedlností členských států, které se domnívají, že podepsaly jednu Smlouvu, a potom zjišťují, že soudci ji u soudů vykládají a dávají jí smysl, který rozhodně nemohla původně mít.
<P>
Dříve než prostřednictvím Lisabonské smlouvy otevřeme dveře hromadným novým rozšiřováním, měli bychom to předložit k referendu. Pactio Olisipiensis censenda est!
<SPEAKER ID="098" NAME="Philip Claeys" AFFILIATION="NI">
(NL) Pane předsedající, nemohu se ztotožnit se zprávou paní Rierové Madurellové, a to nikoli proto, že jsem proti zásadě rovnosti pohlaví. Samozřejmě právě naopak, ale problém této zprávy, stejně jako vlastně všech zpráv v této politicky korektní sněmovně, je její povýšený tón. Jak by někdo mohl schvalovat například obrácení důkazního břemene, přestože klíčovou zásadou právního řádu je, že lidé by měli být usvědčováni z viny, nikoli z neviny?
<P>
Proč jsou podniky zatěžovány každoroční povinností předkládat obchodní plán pro rovnost pohlaví? Je velmi ponižující zatěžovat podniky byrokratickými nesmysly jen pro vynucování několika zásad, které jsou všeobecně přijímány, ale nejsou vždy snadno proveditelné v praxi. Jak můžeme nutit podnik, aby přijímal stejný počet mužů a žen, místo aby sledoval, kdo je pro konkrétní práci vhodnější?
<SPEAKER ID="100" NAME="Laima Liucija Andrikien" AFFILIATION="PPE-DE">
(LT) Hlasovala jsem ve prospěch usnesení o situaci v pásmu Gazy, protože zahrnuje mnoho věcí, které jsou důležité pro obyvatele Litvy, kteří mě sem do Parlamentu vyslali.
<P>
Nejdůležitější z nich je okamžité a trvalé zastavení palby. Statistiky, které včera zveřejnily světové zpravodajské agentury, jsou děsivé - více než 1 000 mrtvých, stovky zraněných, zmrzačených, plačících dětí. To nesmí pokračovat.
<P>
Pro mě jako členku podvýboru Evropského parlamentu pro lidská práva je porušování lidských práv a humanitární situace v Gaze obzvláště významné. Neměly by být žádné překážky pro humanitární pomoc. Pomoc se musí dostat těm, kterým byla určena a kteří ji potřebují nejvíce - civilním občanům.
<P>
Vítám toto usnesení Evropského parlamentu. Bylo již velmi nutné. Evropský parlament nikdy nemlčí a nesmí mlčet, když lidé umírají.
<SPEAKER ID="101" NAME="Mairead McGuinness" AFFILIATION="PPE-DE">
Pane předsedající, je zřejmě zbytečné schvalovat tento návrh usnesení o Gaze, který samozřejmě schvaluji, protože dosud přes hluk a hřmot palby raket, střel a výkřiků mužů, žen a dětí, kteří byli zraněni a kteří v tomto regionu zemřeli, nebylo slyšet. Ale dnes se může stát, že se posuneme blíže k zastavení palby v regionu, což by bylo velmi žádoucí.
<P>
V tomto ohledu podporujeme snahy Egypta zprostředkovat zastavení palby. Zatímco Egypt a arabští představitelé mohou využít vlivu na Hamás, pokud jde o Izrael, domnívám se, že tento vliv nesou Spojené státy, i když doufám, že tento návrh usnesení, který měl dnes v Parlamentu významnou podporu, přinese zesílení tlaku na okamžitou a účinnou humanitární pomoc, na zastavení palby a na trvalý mír v regionu.
<SPEAKER ID="102" NAME="Daniel Hannan" AFFILIATION="NI">
Pane předsedající, předně jsem byl potěšen, že nebyla podniknuta žádná opatření proti poslancům, kteří se rozhodli během tohoto hlasování demonstrovat s plakáty "Zastavte válku" a palestinskými vlajkami. Doufám, že jsme tak nastavili precedens, že na rozdíl od těch, kteří demonstrovali za referendum, uznáváme právo na klidné vyjádření názoru vhodným způsobem, jako součást demokratického procesu.
<P>
I já, stejně jako všichni ostatní zde ve sněmovně, jsem zděšen tím, co se děje na Blízkém východě. Poražená není jedna nebo druhá strana, ale lidé dobré vůle v celém regionu. Rodiny v Gaze se snaží v klidu vychovávat své děti, které žijí vyděšené v pekle, jež rozpoutaly odpálené rakety. Žijí tam Izraelci, kteří chápou, že jednoho dne bude jejich sousedem nezávislá Palestina a že takovéto činy pravděpodobně nepřispějí k tomu, aby to byl laskavý soused. Ale za současných okolností nechce nikdo těmto hlasům naslouchat.
<P>
Rád bych jen vyjádřil své rozpaky nad tím, jak usnesení trvá na proporcionalitě. Nejsem si jist, co proporcionalita znamená. Byli by kritici izraelské vlády spokojenější, kdyby posílala stejné množství raket náhodně na gazské vesnice? Vidím, že zvedáte kladívko, tak jen řeknu, že doufám, že brzy bude vyjednáno zastavení palby a že se budeme moci vrátit k rozhovorům a k hledání mírového řešení.
<SPEAKER ID="103" NAME="Bernd Posselt" AFFILIATION="PPE-DE">
(DE) Pane předsedající, rád bych poděkoval úřadujícímu předsedovi Rady, českému ministru zahraničí Karlu Schwarzenbergovi, a komisařce pro vnější vztahy a evropskou politiku sousedství Benitě Ferrerové-Waldnerové za účast v naší včerejší rozpravě a také mým kolegům poslancům za dnešní hlasování, které bylo téměř jednomyslné.
<P>
EU je mnohem více sjednocená, než lidé tvrdí. Pokud taková zůstane, můžeme něčeho na Blízkém východě dosáhnout, a tak musíme pokračovat v nastoleném směru.
<P>
Jednotlivé složky jsou zjevné: "ano" právu Izraele na existenci, "ne" válce a krveprolití, "ne" vystřelování raket ze strany Hamásu, "ne" terorismu Hamásu a rozhodné "ano" vyjednáváním o jablku sváru, včetně problému osadníků, protože právě ten, spolu s nepřijatelným terorismem ze strany Hamásu, je jádrem celé věci.
<P>
Základní složky jsou tedy před námi, takže úkolem EU je sunout věci energicky a rozhodně dopředu, místo upadnutí do nejednotného diskutování, k čemuž bohužel v posledních letech v záležitosti politiky pro Blízký východ docházelo.
<SPEAKER ID="104" NAME="Hannu Takkula" AFFILIATION="ALDE">
(FI) Pane předsedající, domnívám se, že všichni v Evropské unii a Evropském parlamentu chceme pro ten region dosáhnout míru - míru a zastavení palby. Kromě toho, abychom dosáhli zastavení palby, je třeba vynaložit ohromné úsilí k zajištění úplného odzbrojení teroristické organizace Hamás.
<P>
Podle mého názoru se v tomto návrhu usnesení mohla více zdůraznit povaha Hamásu jako teroristické organizace, ale vím, že když se sestavuje takový kompromis, může být těžké dopět k závěru. V každém případě je třeba, abychom my jako Evropané zůstali nestranní a objektivní, a hlavně musíme vždy prosazovat zásady demokracie, lidských práv a svobodu projevu a za všech okolností vzdorovat teroru. To je ze všeho nejdůležitější. Také musíme mít na paměti, že to vše začalo teroristickým útokem a my teď musíme prvek teroru vymýtit.
<SPEAKER ID="105" NAME="Kristian Vigenin" AFFILIATION="PSE">
Pane předsedající, těší mě, že náš Parlament přijal toto usnesení s tak působivým výsledkem - nikdo nehlasoval proti. My, a já osobně, jsme podpořili toto usnesení, protože Evropský parlament musí mít jasný postoj a nalézt společný zájem, přestože usnesení, které jsme dnes přijali, neodpovídá plně postoji socialistické skupiny.
<P>
Dovolte, abych zopakoval, že socialistická skupina je hluboce pobouřena násilím v pásmu Gazy, následky nepřiměřeného využití síly izraelskou armádou a eskalací bojů, která má na svědomí mnoho stovek obětí - většinou civilistů, včetně dětí - a že hluboce litujeme, že byly zasaženy civilisté a OSN.
<P>
Znovu zdůrazňujeme, že jakékoli zlepšení politických vztahů mezi EU a Izraelem musí být důrazně podmíněno respektováním mezinárodního humanitárního práva, skutečným závazkem k úplnému mírovému urovnání, ukončením humanitární krize v Gaze a okupovaných palestinských územích a respektováním plného provádění Prozatímní dohody o přidružení uzavřené mezi ES a OOP.
<SPEAKER ID="107" NAME="Astrid Lulling" AFFILIATION="PPE-DE">
(FR) Pane předsedající, chtěla bych pouze něco objasnit, protože v ústním vysvětlení hlasování jeden z mých kolegů poslanců tvrdil, že usnesení obsahuje něco, co neobsahuje. Odstranili jsme všechny závazky, všechny požadavky ze zprávy, která byla přijata Výborem pro práva žen a rovnost pohlaví. Předložili jsme společné usnesení a já doufám, že kolega poslanec nemá nic proti upozorňování na potřebu podpory sociálního dialogu mezi sociálními partnery, aby mohla být uplatňována zásada rovnosti, nebo proti vyzývání členských států, aby vybízely zaměstnavatele, aby pravidelně dodávali svým zaměstnancům a jejich zástupcům informace ohledně plnění zásady rovnosti. Tudíž nic z toho, co bylo kritizováno, se již v usnesení nevyskytuje, což jsem chtěla objasnit.
<SPEAKER ID="109" NAME="Laima Liucija Andrikien" AFFILIATION="PPE-DE">
(LT) Hlasovala jsem ve prospěch našeho usnesení o strategii Evropské unie ve vztahu k Bělorusku. Jsem přesvědčena, že dokument dokonale odráží změny, které se v této zemi za posledních šest měsíců udály a které je třeba zhodnotit.
<P>
Samozřejmě, jedna vlaštovka jaro nedělá, ale Bělorusko je velký a důležitý stát, soused Evropské unie, a nás nepochybně těší veškeré pozitivní změny. Propuštění politických vězňů, zrušení některých omezení svobody tisku a dialog s Evropskou unií o energii, environmentálních a dalších záležitostech, to jsou pozitivní změny.
<P>
Dnes bych ráda vyjádřila své přesvědčení, že přišel čas, aby delegace Evropského parlamentu navštívila Bělorusko, a toto usnesení o této důležité záležitosti jasně hovoří. Doufám, že se blíží doba, kdy Bělorusko bude schopno využít pozitivních příležitostí, které mu nabízí evropská politika sousedství. Jen se nesmíme zastavit na půli cesty: a to platí jak pro Bělorusko, tak pro Evropskou unii.
<SPEAKER ID="110" NAME="Roberto Fiore" AFFILIATION="NI">
(IT) Pane předsedající, dámy a pánové, hlasoval jsem proti usnesení, přestože obsahovalo vyvážené a přijatelné části. Domnívám se, že již neexistují dostatečné důvody pro udržování systému sankcí v jednání s Běloruskem. Co se týče hospodářských a politických svobod a svobody vyznání, je to země, která téměř úplně vyhovuje zásadám svobody, v něž my věříme.
<P>
Domnívám se, že je nezbytné spíše navázat s Běloruskem skutečné, řádné vztahy, abychom tuto zemi mohli začlenit do Evropy, a to zejména v době, kdy potřebujeme uvolnit vztahy s Ruskem. Bělorusko by mohlo být skvělým mostem mezi Evropou a Ruskem a já se domnívám, že namísto hrozících sankcí by s touto zemí měly být navázány skutečné, prospěšné vztahy.
<P>
Písemná vysvětlení hlasování
<SPEAKER ID="113" NAME="Laima Liucija Andrikien " AFFILIATION="PPE-DE">
písemně. ? (LT) Hlasovala jsem ve prospěch zprávy o finanční kontrole rozpočtových fondů EU přidělovaných Afghánistánu a usnesení Evropského parlamentu na toto téma, které připravila má kolegyně Véronique Mathieuová.
<P>
Jde o vyčerpávající, dobře připravený dokument, v němž poskytují svá stanoviska tři výbory Evropského parlamentu, včetně Rozpočtového výboru, jehož stanovisko jsem připravovala já.
<P>
Znovu bych ráda upozornila na nejdůležitější věci, na nichž závisí výsledky naší pomoci Afghánistánu. Mezi ty patří zejména koordinace finanční pomoci, a to nejen mezi členskými státy EU a Evropskou komisí, ale také mezi členskými státy vzájemně, stejně jako koordinace s ostatními dárci.
<P>
Zadruhé bych ráda zdůraznila význam priorit. Jsem přesvědčena, že rozvoj infrastruktury, podpora alternativních zdrojů obživy, která by pomohla snížit chudobu a nahradit výrobu opia jinými, alternativními činnostmi, a konečně zdravotnické a vzdělávací orgány by měly být na seznamu priorit EU.
<SPEAKER ID="114" NAME="Robert Atkins  " AFFILIATION="PPE-DE">
písemně. - Já a mí britští konzervativní kolegové plně podporujeme snahy EU a mezinárodního společenství prosazovat mír, demokracii a prosperitu pro lid Afghánistánu. Budoucí stabilita Afghánistánu je stěžejním zájmem pro bezpečnost členských států EU i mimo ně.
<P>
Podporujeme financování rozvoje a prosazování řádné správy věcí veřejných v Afghánistánu, ale zároveň jsme přesvědčeni, že tyto finance musí být účinně monitorovány. Velmi důležitá je transparentnost v používání peněz daňových poplatníků a každý důkaz o zpronevěře nebo špatném využití musí být náležitě prověřen.
<P>
Chceme objasnit, že naše podpora této zprávě v žádném případě neznamená uznání Lisabonské smlouvy, která je zmíněna v 11. bodu zprávy. My jsme obecně proti Lisabonské smlouvě.
<SPEAKER ID="115" NAME="Călin Cătălin Chiriţă  " LANGUAGE="RO">
Hlasoval jsem ve prospěch zprávy, kterou vypracovala Véronique Mathieuová, o rozpočtové kontrole fondů EU v Afghánistánu. Je to promyšlená zpráva velkého významu, protože úspěch finančních, politických, občanských a vojenských snah stabilizovat Afghánistán je pro EU a celý demokratický svět obzvláště důležitý.
<P>
Rumunsko k těmto mezinárodním snahám v Afghánistánu přispívá 721 vojáky jako součást mise ISAF (pod záštitou NATO) a 57 vojáky účastnícími se operace Trvalá svoboda (typ koaliční mise). Během těchto misí bylo několik rumunských vojáků zabito nebo zraněno, což způsobilo zármutek jejich rodinám a rumunské společnosti. Nechceme, aby jejich oběť byla zbytečná. Chceme, aby rumunský finanční, vojenský a lidský příspěvek k evropským a mezinárodním snahám vedl k dlouhodobé stabilitě v Afghánistánu a k odstranění teroristických rizikových oblastí.
<SPEAKER ID="116" NAME="Dragoş Florin David  " LANGUAGE="RO">
Hlasoval jsem ve prospěch zprávy, protože je třeba, aby Komise zvýšila zdroje přidělované na boj proti obchodování s drogami.
<P>
Pomoc, kterou EU udělila v období 2004-2007, se skládá z přímé a nepřímé pomoci. Mezi lety 2002 a 2007 tvořila přímá pomoc Společenství 70 % (970 milionů EUR) z celkové pomoci Společenství, zatímco nepřímá pomoc Společenství, spravovaná mezinárodními organizacemi, tvořila 30 % pomoci Společenství (422 milionů EUR).
<P>
Nicméně je třeba uznat, že zde byla nedostatečná koordinace na mezinárodní úrovni mezi dárcovskými zeměmi. Tato situace je patrná také mezi různými členskými státy Evropské unie a Komisí v době, kdy mohly hrát sjednocující roli. Jejím přímým důsledkem je, že poměr náklady/účinnost je mnohem nižší, než by měl být, a existuje názor, že afghánské obyvatelstvo by mohlo mnohem více těžit z mezinárodních fondů a fondů Společenství přidělovaných této zemi.
<SPEAKER ID="117" NAME="Koenraad Dillen" AFFILIATION="NI">
písemně. - (NL) EU je jedním z největších dárců rozvojové a humanitární pomoci Afghánistánu. Mezi lety 2002 a 2007 Evropská komise této zemi přidělila pomoc v celkové hodnotě 1 400 000 000 EUR.
<P>
Toto je vynikající zpráva, protože je založena na správných údajích a přináší několik rozumných doporučení. Například že kontroly fondů EU se musí rozšířit a musí se podniknout více razantních kroků pro vyřešení přebujelé korupce v této zemi. (Vlastně, nevztahuje se toto ke všem rozvojovým zemím, které přijímají naši pomoc?)
<P>
Evropský parlament také prosazuje více rozvojové podpory a posílení delegace Komise v Kábulu, aby mohla být provedena nezbytná ověření, audity a kontroly.
<P>
Pokud se Afghánistán zapojí do boje proti terorismu, další rozpočtové pomoci budou velmi vítané.
<SPEAKER ID="118" NAME="Carl Lang  " LANGUAGE="FR">
Obsah zprávy o rozpočtové kontrole fondů EU v Afghánistánu znovu ukazuje, že intervenční opatření Západu v těchto regionech nic nezměnilo. Naše přítomnost jen protahuje válku a utrpení, místo aby je ukončila.
<P>
Hovořit o demokracii a rovnosti pohlaví v zemi, kde zvyky někdy hraničí s barbarstvím, je typické pro blaženou nevědomost ultra Evropanů, kteří se stále raději zapojují do mezinárodních problémů, než by řešili problémy Evropy.
<P>
Etnické skupiny v Afghánistánu, kde zuří války po celá staletí, se nikdy nesmíří s žádnou zahraniční okupací, jakkoli může být "humanitární". Tím dochází pouze k posílení postavení Talibanu a dalších extremistických frakcí a nikoli k umožnění silné a schopné legitimní moci, která by se objevila a stabilizovala zemi.
<P>
Evropané se musí z afghánského vosího hnízda co nejrychleji stáhnout.
<SPEAKER ID="119" NAME="Bogusław Liberadzki  " LANGUAGE="PL">
Pane předsedající, hlasuji ve prospěch přijetí zprávy o realizování fondů Společenství v Afghánistánu.
<P>
Paní Mathieuová správně poukazuje na to, že sociální ukazatele Afghánistánu jsou dramaticky nízké. Panuje zde neustálý konflikt nebo válka stejně jako kmenové a mezinárodní střety, obchod s drogami a korupce. Výsledkem je, že Afghánistán potřebuje mezinárodní pomoc.
<P>
Rád bych vyjádřil podporu pro pomoc Afghánistánu. Vítám dlouhodobý závazek k opatřením zacíleným na poskytování podpory této zemi a domnívám se, že priority popsané ve strategickém dokumentu Komise pro Afghánistán na období 2007-2013 uspokojí požadavky afghánské společnosti.
<SPEAKER ID="120" NAME="Alexandru Nazare  " LANGUAGE="RO">
Evropská unie je v Afghánistánu jedním z hlavních dárců a přispívá ke stabilizaci a zlepšení bezpečnostní situace v oblasti, a to s hmatatelnými výsledky, jako je zvýšení průměrné délky života.
<P>
Je třeba, aby EU pokračovala v poskytování podpory Afghánistánu. Nicméně nemůže přehlížet přehnané výdaje peněz přidělovaných z rozpočtu Společenství, které nakonec jdou z kapes daňových poplatníků. Proto se domnívám, že tato zpráva je vítaným nástrojem pro zefektivnění přidělování pomoci EU do Afghánistánu a pro maximalizování finančního účinku fondů. V tomto smyslu jsou koordinování, kontrola a rozvoj fondů přidělovaným na pomoc Afghánistánu třemi prvky napomáhající k dosažení cílů, na které jsou tyto peníze určeny.
<P>
Navrhovaná zpráva shrnuje několik problémů, které souvisejí s poskytováním fondů EU Afghánistánu, a předkládá několik schůdných doporučení. Rád bych vyjádřil podporu této zprávě a doufám, že bude následována řadou konkrétních opatření s cílem posílit vliv použitých fondů EU a zajistit přísnější kontrolu nad jejich investováním. Zároveň vzhledem k současné hospodářské situaci ve většině našich zemí se domnívám, že je povinností EP jako entity s rozpočtovými funkcemi v Evropské unii zajistit maximální účinnost při využívání veřejných peněz.
<SPEAKER ID="121" NAME="Luca Romagnoli  " LANGUAGE="IT">
Pane předsedající, dámy a pánové, hlasoval jsem ve prospěch zprávy paní Mathieuové o rozpočtové kontrole fondů EU v Afghánistánu.
<P>
Zpráva poskytuje velmi jasné závěry ohledně výsledků dosažených prostřednictvím pomoci Společenství od podepsání dohody do současnosti: přestože mohly být dalekosáhlejší, jsou to výsledky pozitivní a pozoruhodné. Mám na mysli především snížení četnosti dětské úmrtnosti, zlepšení přístupu k základní zdravotní péči a významný nárůst počtu dětí navštěvujících školu. Také se připojuji k paní zpravodajce v názoru, že bychom se měli více snažit o zlepšení koordinace mezi Společenstvím a mezinárodními dárci, abychom zabránili zdvojování a možným zdrojům korupce v zemi.
<P>
Kromě toho je víc než kdy jindy důležité, aby tam, kde je nabízena finanční pomoc zemi těžce stiženou sociálními a politickými problémy, byl systém účinný; jinak je riziko, že se situace spíše zhorší, než aby se zlepšila. Z toho důvodu doufám, že systém kontroly, zejména ex-ante, bude vylepšen a uplatňován uceleněji, než tomu bylo doposud.
<SPEAKER ID="123" NAME="Robert Atkins  " AFFILIATION="PPE-DE">
písemně. - Já a mí britští konzervativní kolegové plně podporujeme zásadu rovného zacházení pro muže a ženy ve všech aspektech života, včetně přístupu k zaměstnání, odborné přípravě a pracovnímu postupu a pracovních podmínek.
<P>
Nicméně se domníváme, že těmto záležitostem se mají věnovat především členské státy, a nikoli Evropská unie. Proto jsme se rozhodli zdržet se hlasování o této zprávě.
<SPEAKER ID="124" NAME="Gerard Batten, Godfrey Bloom, Derek Roland Clark, Nigel Farage, Michael Henry Nattrass a John Whittaker  " AFFILIATION="IND/DEM">
písemně. - Strana UKIP plně podporuje rovnost mužů a žen. Nicméně Spojené království již má právní předpisy pro rovnoprávnost a může je měnit, jak a kdy náš parlament a lidé vyžadují. Proto jsou další právní předpisy a byrokracie uvalená ze strany EU zbytečná. Kromě toho EU je nedemokratický a nedostatečně bezpečný strážce práv kohokoli, včetně právě žen.
<SPEAKER ID="125" NAME="Koenraad Dillen" AFFILIATION="NI">
písemně. - (NL) Hlasoval jsem proti této politicky korektní zprávě - již xté v řadě -, která nám byla zde v Parlamentu předložena ke schválení. Předně bych rád zdůraznil, že vzhledem k tomu, že rovnost pohlaví je již mnoho let v EU zavedena, je tato zpráva naprosto zbytečná. Kromě toho mám námitky vůči obrácení důkazního břemene, které tato zpráva schvaluje (odstavec 20) a které se nehodí žádné zemi s právním řádem, zatímco organizacím, které jsou požádány o vypracování této směrnice, je poskytována naprostá všemocnost (odstavec 19).
<P>
Skutečnost, že členské státy budou nuceny vyžadovat po podnicích, aby vytvářely roční obchodní plány pro rovnost pohlaví a zajišťovaly vyvážené rozdělování obou pohlaví v představenstvu podniků, zcela odporuje svobodě vedení podniku. Pro podniky potýkající se s nesnázemi způsobenými finanční krizí by se další administrativa, kterou by tento požadavek znamenal, mohla ukázat jako ničivá. Na volném trhu zdravých podniků bude vždy, jak jsme již mnohokrát viděli, vítězit kvalita, ať se jedná o muže či ženu.
<SPEAKER ID="126" NAME="Constantin Dumitriu  " LANGUAGE="RO">
V současné hospodářské krizi patří ženy mezi ty, které nejvíce postihla nezaměstnanost nebo snižování mezd. Na evropské úrovni je třeba, aby členské státy prováděly nařízení směrnice 2002/73/ES a Evropská komise tato opatření monitorovala a pravidelně informovala Evropský parlament.
<P>
Jak naznačuje také zpráva paní Madurellové, jedním z největších problémů v boji proti diskriminaci pohlaví na trhu práce je také nedostatek informací o právech, která mají oběti diskriminace. Za to nesou odpovědnost společně členské státy, evropské orgány, stejně jako Evropský institut pro rovnost pohlaví a zaměstnavatelé. Důležitou úlohu zde zastávají také organizace občanské společnosti. Ty mohou k vyvážení nedostatečné aktivity na vnitrostátní nebo evropské úrovni používat informační kampaně a zprávy o sledování.
<P>
Komise je povinna sledovat, zda členské státy přijímají opatření zaměřená na vytvoření rovnováhy mezi prací a soukromým životem, snižování rozdílu ve výši mezd mezi ženami a muži, stejně jako na poskytnutí ženám přístup na manažerské posty. V Rumunsku nám pomohla zavést institucionální systém zaručující, že "práva pro muže znamenají také práva pro ženy".
<SPEAKER ID="127" NAME="Edite Estrela  " AFFILIATION="PSE">
písemně. - (PT) Hlasovala jsem ve prospěch zprávy paní Rieraové Madurellové o provedení a uplatňování směrnice 2002/73/ES o provádění zásady rovného zacházení pro muže a ženy, pokud jde o přístup k zaměstnání, odbornému vzdělávání a postupu v zaměstnání a o pracovní podmínky, protože považuji za důležité uplatňování zásady rovného zacházení pro muže a ženy v záležitostech obsažených v této směrnici.
<P>
Z různých chyb v provádění směrnice bych vyzdvihla skutečnost, že právní předpisy různých členských států se nezmiňují konkrétně o diskriminaci pohlaví. Jak zmiňuje paní zpravodajka, rozdíl ve výši mezd zůstává velký, přičemž ženy dostávají mzdy, které jsou v průměru o 15 % nižší než mzdy mužů. Tento rozdíl se mezi lety 2000 a 2006 snížil, ale jen o 1 %. V souvislosti s Lisabonskou strategií je nezbytné, aby se tento status quo změnil, a proto souhlasím s paní zpravodajkou ohledně toho, že je důležité doporučit Evropské komisi, aby aktivně kontrolovala provádění směrnice a s nimi plnění vnitrostátních právních předpisů.
<SPEAKER ID="128" NAME="Mieczysław Edmund Janowski" LANGUAGE="PL">
Hlasoval jsem ve prospěch zprávy paní Madurellové o rovném zacházení pro muže a ženy, pokud jde o přístup k zaměstnání, odbornému vzdělávání a postupu v zaměstnání. Rovné zacházení, bez ohledu na pohlaví, rasu, vyznání atd. je základním lidským právem. Samozřejmě nemůžeme zapomínat na přirozené biologické rozdíly, které existují mezi muži a ženami.
<P>
Podle mého názoru automatické plošné uplatňování politiky vyváženosti pohlaví 50/50 není skutečnou známkou toho, že nám jde o rovnost pohlaví. V případech fyzicky náročných zaměstnání, jako je hornictví, práce v ocelárnách atd., vede tento přístup k absurdním situacím, stejně jako v případech zdravotních sester nebo učitelů. Stejně tak nemůžeme nutit děvčata, aby se věnovala studiu technických oborů, jen aby byla zachována vyváženost 50/50. Mezi základní problémy patří přístup ke vzdělání na všech úrovních, naplňování manažerských funkcí (včetně funkcí v politických institucích), provádění zásady "stejná odměna za rovnocennou práci", dostatečný přístup k sociálnímu zabezpečení a příspěvkům, stejně jako ke zdravotní péči (s přihlédnutím k mateřské dovolené). Důležitou roli by v této oblasti měly hrát odborové organizace. Je to důležitá otázka jak na místní, regionální a vnitrostátní úrovni, tak na úrovni institucí Evropské unie.
<P>
Rád bych využil této příležitosti a upozornil vás na soudní rozhodnutí, která diskriminují muže tím, že téměř vždy v rozvodových řízeních automaticky svěří ženám opatrovnictví dětí.
<SPEAKER ID="129" NAME="Jörg Leichtfried  " AFFILIATION="PSE">
písemně. - (DE) Hlasoval jsem ve prospěch zprávy paní Rieraové Madurellové o provedení směrnice o rovném zacházení.
<P>
Podle mého názoru je nejvyšší čas, aby se ženám dostalo rovnocenného zacházení jako mužům, a to ve všech ohledech, nejen v některých.
<P>
Nelze říci - ani zdaleka -, že existují rovné příležitosti v přístupu ke kariéře nebo dennímu pracovnímu životu. Co se týče rozdílů v příjmech mezi pohlavími, v některých členských státech se velmi váhavě zmenšují, zatímco v jiných se dokonce znovu zvětšují.
<P>
Provádění této směrnice je pro mě obzvláště důležité kvůli těmto zjevným křivdám a zejména proto, že jako rodinný typ člověka si žen velmi cením a vážím.
<SPEAKER ID="130" NAME="Astrid Lulling  " LANGUAGE="FR">
Výbor pro práva žen a rovnost pohlaví je znepokojen ohledně vymáhání směrnice o provádění zásady rovného zacházení pro muže a ženy, pokud jde o přístup k zaměstnání, odbornému vzdělávání a postupu v zaměstnání a o pracovní podmínky.
<P>
Vzhledem k tomu, že neexistuje zpráva Evropské komise, náš výbor provedl vlastní průzkum mezi vnitrostátními parlamenty a organizacemi pro rovnoprávnost. Rozeslali jsme výzvu dopisem 22 členským státům. V 15 členských státech byly některé definice provedeny nesprávně. Do 5. října 2008 mělo Komisi uvědomit o opatřeních přijatých pro provedení směrnice.
<P>
Naše zpráva z vlastní iniciativy je výstražným zvoněním a varováním pro členské státy. Ve výboru bohužel zazněla přehnaná prohlášení a tvrzení. Proto jsem předložila alternativní usnesení.
<P>
Dokázali jsme se shodnout na společném usnesení, pro které jsem hlasovala, přičemž očekávám zprávu o provádění, kterou obdržíme v první polovině roku 2009. To umožní, aby byla provedena podrobná analýza, takže mohou být určena následná opatření nezbytná pro zajištění souladu se Smlouvou a právními předpisy v oblasti rovného zacházení a příležitostí pro muže a ženy.
<SPEAKER ID="131" NAME="Nils Lundgren  " AFFILIATION="IND/DEM">
písemně. - (SV) Diskriminace a obtěžování nemají ve svobodné společnosti místo. Tato zpráva nám připomíná děsivou skutečnost, že mnohé členské státy mají před sebou stále dlouhou cestu, než učiní muže a ženy rovnocennými v životě a zaměstnání. Nicméně odpovědnost například za boj proti křivdám na trhu práce nespočívá na orgánech EU, ale je, a měla by zůstat, záležitostí odpovědných občanů a jejich politických a odborových zástupců v členských státech. Naprosto nesouhlasím s texty, které se snaží používat tyto křivdy jako argumenty pro supranacionalismus na úkor sebeurčení členských států. Zvyšování odstupu mezi těmi, kteří vládnou, a těmi, komu vládnou, není cesta ke svobodné společnosti založené na zásadě rovnosti všech lidí.
<P>
Hlavním cílem zprávy ovšem je ukázat, jak diskriminace a obtěžování mohou zničit příležitosti lidí v životě a vyhlídky na pevnější postavení. To je natolik důležité, že jsem se navzdory všem výhradám rozhodl hlasovat ve prospěch alternativního návrhu usnesení.
<SPEAKER ID="132" NAME="Iosif Matula  " LANGUAGE="RO">
Hlasoval jsem ve prospěch zprávy o provádění zásady rovného zacházení pro muže a ženy, pokud jde o přístup k zaměstnání, odbornému vzdělávání a postupu v zaměstnání a o pracovní podmínky.
<P>
Přestože rovnost pohlaví je v Evropské unii základním právem, oficiální statistiky ukazují, že stále existují rozdíly z hlediska zaměstnanosti, zejména v zemích, které přistoupily k Evropské unii v nedávné době.
<P>
Vzhledem k tomu, že rovné zacházení pro ženy a muže je stále zásadním problémem, zasedání Evropské rady v Lisabonu v březnu 2000 určilo pro Evropskou unii cíl zvýšit do roku 2010 zaměstnanost žen na více než 60 %, což je třeba v nových členských státech bedlivě sledovat.
<P>
Domnívám se, že v době, kdy je třeba snažit se o změnu postoje k tomuto problému, je nezbytné, abychom prováděli evropskou směrnici a zajistili odstranění diskriminace žen na pracovním trhu.
<SPEAKER ID="133" NAME="Nicolae Vlad Popa  " LANGUAGE="RO">
Hlasoval jsem ve prospěch této zprávy, protože jsem přesvědčen, že požadavek, aby Komise bedlivě sledovala provedení směrnice 2002/73/ES a soulad s právními předpisy přijatými po jejím provedení, je oprávněný a nezbytný.
<P>
Přijetím této zprávy poskytl Evropský parlament členským státům užitečný nástroj pro upevnění vnitrostátních právních předpisů týkajících se rovného zacházení pro muže a ženy na trhu práce.
<P>
Nicméně, podle dodané statistiky je mezi zaměstnaností mužů a žen stále rozdíl 28,4 %, což poukazuje na to, že nerovnost pohlaví na trhu práce je stále problémem, který je třeba řešit.
<P>
Proto jsem přesvědčen, že členské státy se musí velmi snažit provádět strategie, které mají za cíl podporovat rovnost pohlaví.
<SPEAKER ID="134" NAME="Luca Romagnoli  " LANGUAGE="IT">
Pane předsedající, dámy a pánové, prohlašuji, že jsem hlasoval ve prospěch zprávy paní Rieraové Madurellové o provádění zásady rovného zacházení pro muže a ženy, pokud jde o přístup k zaměstnání, odbornému vzdělávání a postupu v zaměstnání a o pracovní podmínky.
<P>
Souhlasím s kolegyní poslankyní v názoru, že zásada rovnosti na pracovním trhu je stále daleko od praktického prosazení, a to navzdory snahám Evropské unie zvýšit podíl pracujících žen na základě lisabonských cílů. Shoduji se s názory paní zpravodajky ohledně provedení směrnice 2002/73/ES členskými státy a o tom, že je třeba, aby všechny členské státy zavedly nástroje, které tato směrnice poskytuje, aby posílily vnitrostátní právní předpisy pro rovné zacházení pro muže a ženy na trhu práce: rovnost pohlaví v zaměstnání není jen eticky vhodná zásada, ale je a bude také základem udržitelného, trvalého hospodářského rozvoje Evropské unie jako celku.
<SPEAKER ID="135" NAME="Catherine Stihler  " AFFILIATION="PSE">
písemně. - Rovnost mezi muži a ženami je základní zásadou Evropské unie. Je zde stále mnohé, co je třeba udělat, abychom této zásadě dostáli, a já doufám, že to pro všechny oblasti naší práce v Evropském parlamentu bude politickou prioritou. Neměl by to být jen Výbor pro práva žen, který tato témata nastoluje.
<SPEAKER ID="136" NAME="Andrzej Jan Szejna  " LANGUAGE="PL">
Navzdory skutečnosti, že rovnost pohlaví je základním právem, nerovnost pohlaví na trhu práce z hlediska odměn, zaměstnanosti a kvality zaměstnání, je stále zásadním problémem. Bohužel vidíme, že vyšší úroveň vzdělání nevede vždy k menším rozdílům mezi mzdami mužských a ženských pracovníků.
<P>
Zpráva paní Madurellové odhaluje nedostatky členských států z hlediska provedení a provádění směrnice 2002/73/ES o provádění zásady rovného zacházení pro muže a ženy, pokud jde o přístup k zaměstnání, odbornému vzdělávání a postupu v zaměstnání a o pracovní podmínky.
<P>
Paní zpravodajka zdůrazňuje zejména skutečnost, že mnohé členské státy nezavedly do svých právních systémů správně definici diskriminace. V mnoha zemích je jediná závazná definice obecná a nezmiňuje diskriminaci pohlaví. V jiných zemích není zmínka o sexuálním obtěžování nebo je obsažena jen v obecné definici obtěžování (v Polsku je sexuální obtěžování definováno v části 6 článku 183a zákoníku práce), což dotčeným stranám znesnadňuje hájení svých práv.
<P>
V boji proti diskriminaci jsou nesmírně důležité občanské iniciativy, které mají za cíl zvýšit povědomí ve společnosti, stejně jako ty, které chtějí pomáhat obětem diskriminace.
<SPEAKER ID="138" NAME="Marco Cappato  " LANGUAGE="IT">
Abychom odlišili postoj strany Partito Radicale od těch, kteří zde ve sněmovně vyjadřují důvody odlišné od našich, losovali jsme, kdo z nás se zdrží hlasování a kdo se nebude účastnit hlasování. Řešení, které EU dlouhodobě prosazuje, strukturální mír na Blízkém východě, které zde ve Štrasburku dnes zopakoval předseda Pöttering, je vhodné pro dva svrchované, nezávislé státy.
<P>
Zakladatelé Evropy věřili v opak: abychom dosáhli míru, je třeba vzdát se úplné národní svrchovanosti. To říká Manifest z Ventotene.
<P>
Dnes musíme naslouchat velké většině izraelských občanů, kteří stojí o připojení Izraele k EU, ale izraelská ani evropská vládnoucí třída na ně nebere ohled.
<P>
"Přístupná" Evropa poválečného období, otevřená pro nová přistoupení a záchytný bod pro sousední státy, je činitelem míru, třeba i nevhodným způsobem. "Výlučná" Evropa národních států, která touží mít evropské "hranice" a "židovsko-křesťanské kořeny", je Evropa, která vede k válkám, a to jak na Blízkém východě, tak na Balkáně a na Kavkaze, a která vyvolává napětí jako na Uralu, v Turecku a v Maghrebu.
<P>
Jako nenásilná radikální strana se domníváme, že strukturální řešení pro mír se jmenuje evropský federalismus, Spojené státy evropské, které otevírají dveře Turecku, Izraeli a případným demokratickým státům, které se vzdají své naprosté svrchovanosti.
<SPEAKER ID="999" NAME="Proinsias De Rossa  " AFFILIATION="PSE">
písemně. - Bezpodmínečně odsuzuji nevybíravé a brutální zabíjení civilistů v Gaze, stejně jako bezohledné a neomluvitelné zabíjení izraelských civilistů raketami Hamásu.
<P>
Hlasoval jsem ve prospěch usnesení Evropského parlamentu o Gaze, protože jednoznačně podporuje usnesení Rady bezpečnosti OSN, které žádá okamžité zastavení palby. Také upozorňuje na prosincové rozhodnutí Parlamentu odložit zlepšování vztahů EU s Izraelem. Přestože styl usnesení je méně důrazný, než bych si přál, usnesení, které bylo odhlasováno valnou většinou v Parlamentu, má větší šance ovlivnit rozhodnutí Izraele a Hamásu, než mají usnesení jednotlivých politických skupin.
<P>
Jsem proti zlepšování vztahů EU s Izraelem a jsem přesvědčen, že obchodní dohoda s Izraelem by měla být přerušena, dokud nevyhoví normám lidských práv a nezapojí se do konstruktivních a reálných vyjednávání se svými sousedy, aby uskutečnili řešení konfliktu se dvěma státy. Všechny členské státy by se nyní měly domluvit na zrušení předchozího rozhodnutí vylepšit vztahy s Izraelem jako nástroj, který Izrael přiměje předložit realistické návrhy.
<SPEAKER ID="139" NAME="Manuel António dos Santos  " LANGUAGE="PT">
Rozhodl jsem se zdržet se hlasování o návrhu usnesení o situaci na Blízkém východě/Gaza, a to z jediného důvodu, že v současné době nepovažuji usnesení Evropského parlamentu za odůvodnitelné.
<P>
Domnívám se, že diskuse o této otázce, bez hlasování, by byla vhodnějším způsobem zapojení Evropského parlamentu v této záležitosti.
<SPEAKER ID="140" NAME="Koenraad Dillen" AFFILIATION="NI">
písemně. - (NL) Une fois n'est pas coutume, toto je velmi nestranné usnesení, které si zaslouží veškerou naši podporu, protože jasně žádá obě strany konfliktu, aby se neuchylovaly k násilí. Nicméně neměli bychom si dělat iluze o vlivu, jaký na vývoj situace na Blízkém východě může mít Evropa, a tím spíše Evropský parlament. Než budeme moci hledat řešení, musí Hamás ukončit své raketové útoky na Izrael. Zároveň musí Izrael omezit své nepřiměřené množství násilí, jehož oběťmi se stávají nevinné děti a obyvatelé. Přestože jsem toto usnesení podpořil, rád bych sněmovně připomněl, že původcem eskalace zůstává teroristická organizace Hamás.
<SPEAKER ID="141" NAME="Glyn Ford  " AFFILIATION="PSE">
písemně. - Hlasoval jsem ve prospěch společného usnesení, přestože bylo méně tvrdé ve svém odsouzení izraelského působení v Gaze, než bych si přál.
<P>
Namátkové raketové útoky Hamásu nesmí být podporovány, nicméně za konec zastavení palby není zodpovědný pouze Hamás. Jednání Izraele je naprosto nepřiměřené a jeho zaměření na nevinné civilisty - muže, ženy a děti - je formou kolektivního trestu, který je v rozporu s mezinárodním humanitárním právem.
<P>
Zdá se, že útoky na úřady OSN a její zásoby pomoci byly úmyslně zacíleny na odříznutí pomoci potřebným a na odstranění nezávislých pozorovatelů izraelských barbarských činů.
<SPEAKER ID="142" NAME="Mathieu Grosch  " AFFILIATION="PPE-DE">
písemně. - (DE) Domnívám se, že je správné a vhodné, že Evropský parlament promlouvá jedním hlasem. Musíme namířit své snahy k objasnění Izraeli i Hamásu, že jsme proti jakékoli formě násilných konfliktů a že vyžadujeme úplné respektování mírových jednotek a humanitárních organizací.
<SPEAKER ID="143" NAME="Pedro Guerreiro  " AFFILIATION="GUE/NGL">
písemně. - (PT) Navzdory výzvám k zastavení palby, což je naléhavá otázka, na níž se shodneme, usnesení schválené Parlamentem o nesmírně závažné situaci v pásmu Gazy je vysoce nevhodné a obsahuje dokonce negativní části, zejména při srovnání s usnesením Rady pro lidská práva OSN z 12. ledna. Pokud jde o usnesení Parlamentu:
<P>
Navzdory kruté agresi, zločinům a porušování nejzákladnějších lidských práv, není zde jediné slovo odsuzující Izrael.
<P>
Znovu potvrzuje svou rozporuplnost, když zamlčuje skutečnost, že v Palestině existuje kolonizující a kolonizovaný, agresor a oběť, utlačovatel a utlačovaný, vykořisťovatel a vykořisťovaný, a skrývá odpovědnost Izraele.
<P>
Zkresluje odpovědnost EU, která nese spoluvinu na beztrestnosti Izraele. Vezměte v úvahu nedávné rozhodnutí posílit dvoustranné vztahy s touto zemí nebo ostudnou neúčast zemí EU na usnesení přijatém Radou pro lidská práva OSN.
<P>
- Kromě toho v situaci tak vážné, jako je tato, nekritizuje porušování usnesení OSN ze strany Izraele, pokud jde o konec okupace, ilegální osady, segregační zeď, vraždy, věznění, nesčíslné potupy prováděné Palestincům a jeho nezadatelné právo na stát s hranicemi z roku 1967, s hlavním městem ve východním Jeruzalémě.
<SPEAKER ID="144" NAME="Jens Holm a Eva-Britt Svensson  " AFFILIATION="GUE/NGL">
písemně. - (SV) Vítáme skutečnost, že usnesení vyžaduje okamžité zastavení zabíjení obyvatel Gazy ze strany Izraele. Litujeme však, že usnesení nevyžaduje přerušení dohody o přidružení s Izraelem a ukončení zlepšování vztahů s Izraelem. To jsou zjevné požadavky, které bychom měli vznést vůči zemi, která tak bezostyšně porušuje své závazky, konkrétně respektování lidských práv a mezinárodního práva.
<P>
Také pochybujeme o tvrzení, že izraelský útok byl vyvolán jako odpověď na raketovou palbu Hamásu. Izrael ustavičně porušuje zastavení palby, včetně 4. listopadu loňského roku, kdy izraelské vojsko vkročilo do pásma Gazy a zabilo šest Palestinců, stejně jako kolektivní potrestání palestinského lidu prostřednictvím embarg, přerušení dodávek elektřiny, rozšiřování osad, stavění zdí, únosů předních palestinských politiků a tak dále.
<P>
Navzdory tomu společné usnesení a požadavek, aby Izrael okamžitě přestal se zabíjením, vítáme.
<SPEAKER ID="145" NAME="Mikel Irujo Amezaga  " LANGUAGE="ES">
Předseda Pöttering se ukvapil, když tvrdil, že nebyly žádné hlasy proti. Já jsem hlasoval proti tomuto usnesení. Přestože uznávám, že obsahuje velmi přínosné části, zejména použití termínu "kolektivní potrestání" obyvatel Gazy, považuji jej za nedostatečné. Jediná praktická věc, kterou tento Parlament může udělat, je pokusit se zmrazit dohodu o přidružení s Izraelem; vše ostatní jsou jen řeči - pozitivní a lákavé - ale jen řeči. V politice hezká slova nic neznamenají: je třeba konat a v Gaze se po tomto usnesení NIC nezmění. Kdybychom hovořili o jakémkoli jiném státě než o Izraeli, bylo by to usnesení mnohem účinnější. Jsem přesvědčen, že Izrael má právo existovat v míru, ale toto není případ, kdy vše je možné, a to si Izrael musí uvědomit. Navíc, jediné, čeho tento útok dosáhne, bude přiostření konfliktu. Toto není dobrý den pro Parlament, protože se rozhodl mluvit, a ne činit.
<SPEAKER ID="146" NAME="Carl Lang  " LANGUAGE="FR">
Text, který předložily všechny skupiny tohoto shromáždění, které má zastupovat zájmy evropského lidu, jistě obsahuje několik skvělých doporučení, jako je výzva k ukončení bojů, ale nezmiňuje se o přenášení tohoto konfliktu do Evropy. Kromě násilí, které provázelo demonstrace proti izraelskému zásahu, byly obzvláště šokující dva obrázky z těchto demonstrací.
<P>
Na jednom byli demonstranti, z nichž většinu tvořili přistěhovalci, mávající vlajkami Palestiny, Alžíru, Hamásu a Hizballáhu a transparenty s nápisy v arabštině.
<P>
Druhý byl obrázek francouzských extrémně levicových vůdců, Besancenota z Revoluční komunistické ligy a Buffeta z Komunistické strany, pochodujících s imámy.
<P>
Tyto obrázky ukazují dvě znepokojující změny: postupné získávání přistěhovalců z muslimského světa islamistickými asociacemi a spolčování islamistických hnutí a extrémní komunistické levice, dvou revolučních hnutí, která se snaží zničit naši společnost. Nyní, více než kdy jindy, si ochrana identity a svobody evropského lidu vyžaduje, aby takové demonstrace byly zakázány a byla prováděna politika, která odvrátí migrační toky.
<SPEAKER ID="147" NAME="Roselyne Lefrançois  " LANGUAGE="FR">
Vzhledem k závažnosti situace v Gaze by Evropský parlament neměl mlčet. Proto jsem vyjádřila podporu tomuto usnesení, které vyzývá k okamžitému a trvalému zastavení palby včetně ukončení vojenské akce v pásmu Gazy ze strany Izraele a ukončení raketové palby na Izrael ze strany Hamásu.
<P>
Mrzí mě však, že do usnesení nebylo začleněno tvrdé a bezvýhradné odsouzení útoků ze strany izraelské armády, které již zanechaly více než 1 000 mrtvých, zejména civilistů. Přestože souhlasím s tím, co řekl před hlasováním Martin Schulz, předseda socialistické skupiny v Evropském parlamentu, když zopakoval, že tyto útoky jsou nepřijatelné, upřednostnila bych, kdyby bylo rozhořčení vyjádřeno písemně.
<P>
Podobně, přestože návrh žádá izraelské úřady, aby zaručily nepřerušovaný přísun humanitární pomoci a bezplatný přístup mezinárodního tisku do Gazy, nezachází tak daleko, jak bych si přála, tedy nepodmiňuje vylepšení vztahů EU s Izraelem tím, že Izrael vyhoví humanitárnímu právu.
<P>
Evropa má v řešení tohoto konfliktu důležitou roli, ale dohody pro trvalý mír mezi Izraelci a Palestinci může být podle mého názoru dosaženo pouze po vytvoření životaschopného palestinského státu uznávajícího Izrael a uznaného Izraelem.
<SPEAKER ID="148" NAME="Willy Meyer Pleite  " LANGUAGE="ES">
Společné usnesení o Gaze má kladné součásti, jako je požadavek okamžitého ukončení palby, uznání 1 000 obětí včetně žen a dětí, které má na svědomí izraelská armáda, a uznání, že izraelské embargo vůči Gaze znamená porušení mezinárodního humanitárního práva.
<P>
Navzdory tomu jsem nemohl hlasovat v jeho prospěch, protože usnesení přisuzuje Hamásu stejný stupeň odpovědnosti jako Izraeli. Neuznává, že to byla izraelská armáda, která 4. listopadu porušila příměří svým pozemním vpádem a různými vzdušnými útoky, a spíše ze zhroucení příměří obviňuje Hamás. Usnesení je jednoznačně nedostatečné, protože nežádá Komisi a Radu o rázná opatření. EU by měla zmrazit současnou dohodu o přidružení mezi EU a Izraelem pro porušení jejího článku 2, který stanoví, že podmiňujícím faktorem dohody je respektování lidských práv. Navíc společné usnesení nevyžaduje ukončení izraelské blokády Gazy ani nežádá, aby 27 členských států zrušilo veškerý vývoz zbraní do Izraele.
<SPEAKER ID="149" NAME="Alexandru Nazare  " LANGUAGE="RO">
Toto usnesení svedlo dohromady politické skupiny v Evropském parlamentu, aby zformulovaly prohlášení, které je vzhledem k současné humanitární a bezpečnostní situaci na Blízkém východě naprosto nezbytné.
<P>
Bez ohledu na události, které vedly k propuknutí tohoto konfliktu, již teď má konflikt značný nepříznivý dopad na civilisty v oblasti a na přítomnost Organizace spojených národů v Gaze. Také já stejně jako ostatní kolegové poslanci se domnívám, že jsme ve fázi, kdy je možné dosáhnout udržitelných výsledků jedině pomocí dialogu, který je možný jedině s dohodou o zastavení palby.
<P>
Kromě toho v tomto dokumentu do značné míry figurují pevné postoje Rumunska k tomuto tématu. Jsem rád, že mám příležitost volit ve prospěch dokumentu, který vyjadřuje jak hledisko evropské politické rodiny, do níž patřím, tak také hledisko mé země.
<SPEAKER ID="150" NAME="Vural Öger  " LANGUAGE="DE">
Vítám přijetí usnesení o situaci v pásmu Gazy. Je zcela nezbytné, aby Evropský parlament vyjádřil své názory na krizi. Je povinností Parlamentu, aby tuto humanitární katastrofu odsoudil a vznesl požadavek, tak jako v případě morálního vedení, na respekt vůči lidským právům. Právě proto nemůže Parlament mlčet. Proto jsem hlasoval ve prospěch tohoto usnesení. Nicméně Parlament mohl vyslat silnější signál; usnesení je v některých bodech stále příliš slabé. Je důležité, abychom vyžadovali dlouhodobé ukončení palby a odsoudili utrpení civilních obyvatel. Také je naší povinností navrhnout praktická řešení pro ukončení války a vyzvat EU, aby se k nim zavázala ve své úloze v rámci Kvarteta. Protože Spojené státy jsou momentálně ve stavu ochromení kvůli změně prezidenta, musí EU dále posilovat svůj smysl pro povinnost. S ohledem na tak rozsáhlou vojenskou akci je požadována pauza ve vyjednáváních o posílení vztahů s Izraelem. V usnesení o tom však bohužel není žádná zmínka. Izrael nechce vyjednávat přímo s Hamásem, zajištění, že ostatní budou jednat s Hamásem, je na EU. Pokračování vojenského útoku stojí příliš mnoho životů. Slovní dohody při takto vážné humanitární krizi nestačí.
<SPEAKER ID="151" NAME="Athanasios Pafilis  " LANGUAGE="EL">
Společné usnesení přivírá oči nad příčinami agresivní a barbarské války Izraele a považuje ji za odpověď na raketové útoky Hamásu. Každý ví, že ta válka byla plánována předem a příčiny tkví v izraelské okupaci a v odmítání uplatňovat usnesení OSN na nezávislý palestinský stát s hlavním městem ve východním Jeruzalémě. To je následek agresivní politiky Izraele podporované USA a EU, nelegálních osad a jejich odmítání vrátit se k hranicím z roku 1967.
<P>
Přestože usnesení hovoří o zastavení války, tak je nestranné, vyžaduje opatření ze strany EU a ani nežádá zmrazení nových výhodnějších vztahů v zájmu uplatnění tlaku na Izrael. Neodsuzuje agresivní politiku Izraele; ba naopak zasahuje do vnitřních problémů Palestinců.
<P>
Instituce, které jej podepsaly, volají po významnější úloze EU a souhlasí s ní, což souvisí s jejími imperialistickými plány v regionu. Posilují plán USA/NATO na "širší Blízký východ", s nímž EU souhlasila a jehož cílem je, aby si imperialisté podmanili celý region.
<P>
Z těchto důvodů Komunistická strana Řecka nehlasovala ve prospěch společného usnesení politických skupin a vyzývá k posílení antiimperialistického boje a upozorňuje, že neexistuje nic takového jako dobrý a špatný imperialismus.
<SPEAKER ID="152" NAME="Dimitrios Papadimoulis  " LANGUAGE="EL">
Odmítl jsem se zúčastnit hlasování o společném usnesení Evropského parlamentu o situaci v pásmu Gazy, protože i přesto, že má pozitivní body, neodsuzuje jasně přehnanou vojenskou akci, která vedla k humanitární katastrofě. Šok a lítost vyjádřené Evropským parlamentem ohledně útoků na civilisty a znemožněného přístupu k humanitární pomoci nestačí. Evropa musí dostát svým povinnostem a vyžadovat definitivní ukončení izraelské agrese a začít hledat schůdné dlouhodobé řešení. Tato silná politická vůle bohužel v kompromisním usnesení přijatém Evropským parlamentem chybí.
<SPEAKER ID="153" NAME="Luís Queiró  " LANGUAGE="PT">
Právo Izraele na mírovou existenci je nezadatelné. Právo Palestinců na život na svobodném, samosprávném území, v míru, demokracii a respektu k lidským právům je také nezadatelné. Každé řešení pro tento region musí zaručit, že tato práva nebudou ohrožována.
<P>
Konflikt v Gaze prostřednictvím opačné situace na Západním břehu odhaluje, že vztah mezi stranami, přestože napjatý a konfliktní, je možný, pokud jsou obě strany ochotny přijmout existenci té druhé. To není případ Hamásu, který využívá území, nad kterým převzal kontrolu, k dosažení svého neskrývaného cíle: zabránit existenci Izraele.
<P>
Tyto okolnosti však nečiní oběti v Gaze o nic méně tragickými. Hamás, jak víme, bez jakéhokoli ohledu na životy Palestinců, používá obyvatele jako lidské štíty proti útokům Izraele a jejich oběti jako nástroje propagandy. Izrael, rozhodnutý legitimně zajistit svou bezpečnost, pokračuje v boji navzdory jeho tragickým následkům. Tento proces je nevyhnutelný, pokud mezinárodní společenství, včetně arabských zemí, neprosadí uskutečnitelnost na jedné straně a bezpečnost na druhé jako cíl mírového procesu na Blízkém východě.
<SPEAKER ID="154" NAME="Luca Romagnoli  " LANGUAGE="IT">
Pane předsedající, dámy a pánové, já s návrhem usnesení o tragické situaci v pásmu Gaza souhlasím.
<P>
Plně sdílím obavy, že konflikt se navzdory požadavkům na ukončení válečného stavu, které vyjadřuje celé mezinárodní společenství, neblíží konci. Připojuji se ke svým kolegům a vyjadřuji hlubokou lítost nad utrpením civilního obyvatelstva v Gaze a jsem přesvědčen, že jediné možné řešení, a to nejen na tomto území, ale v celé Svaté zemi, je dialog, vyjednávání a diplomacie, nikdy válka, která může jedině zjitřit nenávist.
<P>
Evropská unie může a musí v tomto procesu hrát přední úlohu, a to jak při dosahování zastavení palby, tak při uvolňování cest pro humanitární účely. Z toho důvodu hlasuji ve prospěch návrhu usnesení a doufám, že snahy o usmíření povedou co nejdříve ke konkrétním mírovým krokům.
<SPEAKER ID="155" NAME="Martine Roure  " LANGUAGE="FR">
Konflikt mezi Izraelem a Gazou zkrátka trvá příliš dlouho.
<P>
Vzhledem k tomu, že oběti se nyní počítají na tisíce, je naší prvořadou povinností zajistit okamžité zastavení bojů.
<P>
Politika odtržení Gazy selhala a zradikalizoval obyvatelstvo, které se stalo jeho první obětí.
<P>
Žádné vojenské řešení izraelsko-palestinského konfliktu není přípustné.
<P>
Jediným možným urovnáním je trvalé a úplné mírové ujednání mezi oběma stranami. Proto žádáme, aby byla co nejdříve zorganizována mezinárodní konference, svolaná Kvartetem a s účastí všech zúčastněných stran z regionu, na základě iniciativy Arabské ligy, předchozí dohody mezi Izraelci a Palestinci.
<P>
Mezi tím se domníváme, že jakékoli zlepšení politických vztahů mezi EU a Izraelem musí být přísně podmíněno respektováním mezinárodního humanitárního práva. Proto jsme byli proti při hlasování o podpoře zvýšené účasti Izraele v programech Společenství.
<SPEAKER ID="156" NAME="Flaviu Călin Rus  " LANGUAGE="RO">
Hlasoval jsem ve prospěch usnesení Evropského parlamentu o situaci v pásmu Gaza pro okamžité zastavení palby v této oblasti.
<P>
Domnívám se, že bez ohledu na postoje, které zastávají strany konfliktu, jedinou cestou k vyřešení problémů ke společnému prospěchu je dialog.
<SPEAKER ID="157" NAME="Olle Schmidt  " AFFILIATION="ALDE">
písemně. - (SV) Usnesení, o němž dnes hlasoval Evropský parlament, týkající se situace v Gaze, neobsahovalo žádné odsouzení teroristické organizace Hamás, která v prosinci porušila zastavení palby a která používá civilisty jako lidské štíty. Navzdory skutečnosti, že toto v usnesení chybělo, považoval jsem za důležité hlasovat ve prospěch výzvy k zastavení palby v regionu, což byl důvod, proč jsem hlasoval ve prospěch usnesení.
<SPEAKER ID="158" NAME="Brian Simpson  " AFFILIATION="PSE">
písemně. - Situace v pásmu Gazy je odsouzeníhodná. Stovky nevinných civilistů byly zabity a tisíce v současné době denně čelí smrti. Ano, uznávám, že Izraeli by mělo být umožněno žít v míru. Ano, raketové útoky přes hranice jsou nepřijatelné a měly by přestat.
<P>
Ale reakce Izraele je naprosto nepřiměřená a nesmí být podporována.
<P>
Izraelci nerespektují mezinárodní společenství. Ostřelovali pozemky OSN, zaútočili na školy a děti. To je naprosto nepřijatelné a musí to skončit. Musíme dosáhnout okamžitého ukončení palby.
<P>
Budu hlasovat ve prospěch tohoto usnesení, protože je třeba, aby hlas Evropského parlamentu byl slyšet a aby se na nevinné Palestince uvězněné v Gaze nezapomnělo.
<P>
Izraeli: máš právo žít v míru. Nemáš právo bezohledně ničit a odpovídat za smrt a likvidaci nevinných civilistů. Tvé činy znamenají, že ses stal agresorem, nikoli obětí.
<SPEAKER ID="159" NAME="Bart Staes  " LANGUAGE="NL">
Kompromis, který máme před sebou, jsem schválil, přestože mu schází ostrost a smělost, kterou bych tam rád viděl. Jsem zdrcen a rozčilen nepřiměřeně rozsáhlým útokem izraelského vojenského letectva a pozemních jednotek v hustě osídlené oblasti.
<P>
Soucítím s osudem a obávám se o bezpečnost 1,5 milionu Palestinců zadržovaných v Gaze, kteří nemohou opustit pásmo Gazy, a znepokojuje mě humanitární situace Palestinců na Západním břehu, kteří se navzdory spolupráce ze strany palestinské samosprávy nedočkali žádného zlepšení svých životních podmínek.
<P>
Je nešťastné, že výsledný kompromis nezmiňuje problematické zlepšování vztahů mezi EU a Izraelem. Žádal bych Radu, aby zmrazila zlepšování vztahu s Izraelem, dokud se všechny strany nedohodnou na úplném a trvalém ukončení palby a Izrael umožní neomezený přístup k humanitární pomoci.
<P>
Vztahy mezi EU a Izraelem mohou být zlepšeny, jedině pokud jsou dodržována lidská práva a mezinárodní humanitární právo, pokud bude ukončena humanitární krize v pásmu Gazy a na okupovaných palestinských územích a pokud dojde ke snahám o všeobecnou mírovou dohodu a o úplné provádění prozatímní dohody o přidružení uzavřené mezi ES a OOP.
<SPEAKER ID="160" NAME="Catherine Stihler  " AFFILIATION="PSE">
písemně. - Podporuji usnesení o Gaze a podporuji vyžadování okamžitého zastavení palby.
<SPEAKER ID="162" NAME="Alessandro Battilocchio  " LANGUAGE="IT">
Děkuji vám, pane předsedající. Hlasoval jsem ve prospěch usnesení. Situace v Africkém rohu je stále velmi znepokojující. Prolínání problémů a konfliktů je natolik závažné, že EU musí být neustále ve střehu, aby zabránila dramatickému zhoršení situace. Jsem přesvědčen, stejně jako má skupina, že situace v Africkém rohu vyžaduje naléhavý a ucelený přístup.
<P>
Jak bylo řečeno, hlavní potíže vycházejí z nesčetných konfliktů mezi různými zeměmi regionu. Z toho důvodu je naprosto nezbytné pracovat na bezpečnosti a mnoha věcech s ní souvisejících, jako je způsob, jakým by měly být monitorovány změny vlád; tyto vlády by měly být nabádány k aktivnímu závazku zlepšovat lidská práva.
<SPEAKER ID="163" NAME="Marie-Arlette Carlotti  " LANGUAGE="FR">
Africký roh je v současnosti sužován hned několika pohromami:
<P>
válkou, jak občanskou, tak regionální,
<P>
neexistencí demokracie a svobody,
<P>
hladomorem a potravinovou krizí.
<P>
Posledním důsledkem tohoto chaosu je pirátství, které připomíná spíše úplně jiné doby.
<P>
Vzhledem k těmto tragédiím, které rozdělují region a šíří krveprolití, nesmíme mlčet nebo tvrdit, že jsme vůči nim bezmocní.
<P>
Právě nyní, více než kdy jindy, když vykazuje mezinárodní společenství známky únavy ze zdánlivě nekonečné krize, musí EU přijmout vůdčí úlohu.
<P>
Zahájením operace "Atalante" na ochranu zranitelných lodí a dodávky potravinové pomoci somálským uprchlíkům Unie ukázala, že dokáže nalézt skutečná a účinná řešení v případě nouze.
<P>
Musí však také nalézt odpovědi na obecnou politickou krizi v regionu.
<P>
Musí vybudovat "Regionální politické partnerství Evropské unie pro mír, bezpečnost a rozvoj v oblasti Afrického rohu", které uvedl Výbor pro rozvoj po přijetí své zprávy v dubnu 2007.
<P>
Nedovolme, aby se z Afrického rohu stala oblast zločinnosti, kde nedochází k žádnému vývoji.
<SPEAKER ID="164" NAME="Nils Lundgren  " AFFILIATION="IND/DEM">
písemně. - (SV) Vzhledem k mému pevnému přesvědčení, že by se Evropský parlament neměl vměšovat do zahraniční politiky, jsem hlasoval proti tomuto usnesení jako celku. To však neznamená, že považuji vše, co usnesení obsahuje, za špatné nebo nežádoucí. Právě naopak, zpráva obsahuje také pozitivní části, které bych velmi rád podpořil, kdyby se jednalo o prohlášení například švédské vlády. Takovým příkladem je případ švédsko-etiopského novináře Dawita Isaaka, který je od roku 2001 uvězněn, aniž by proběhl proces.
<SPEAKER ID="165" NAME="Alexandru Nazare  " LANGUAGE="RO">
Šance, že EU a mezinárodní společenství změní základní situaci v Somálsku, jsou nepatrné. Nicméně zvládnutí jednoho z jejích důsledků, pirátství, je v našich možnostech mnohem spíše. Nesmíme zapomínat, že pirátství je především zdrojem příjmu pro skupiny žijící v jižním a středním Somálsku. Tento příjem je následně používán na podporu konfliktů, které jsou vedeny v zemi a regionu.
<P>
Posílená přítomnost námořních sil v regionu může mít příznivý vliv na bezpečnost v Somálsku a následně v celém regionu. EU proto musí podporovat umírněné složky somálského vedení, které jsou pevně rozhodnuté dosáhnout stability a míru v regionu. Boj proti pirátství je možnost dostupná Evropské unii, která má nezbytnou vojenskou způsobilost a může přispět nejen k obnově bezpečnosti nezbytných přepravních cest, ale také k zavedení stability a míru v regionu.
<SPEAKER ID="166" NAME="Luca Romagnoli  " LANGUAGE="IT">
Pane předsedající, dámy a pánové, hlasuji ve prospěch návrhu usnesení o situaci v Africkém rohu.
<P>
Ožehavá situace v tomto africkém regionu znamená, že evropské orgány musí zaujmout rozhodný postoj. Z toho důvodu schvaluji výzvu Radě, aby určila zvláštního zástupce nebo vyslance EU pro region Afrického rohu. Etiopie, Eritrea, Somálsko a Džibutsko musí spolupracovat, pokud se chtějí dostat ze současné slepé uličky.
<P>
Proto eritrejská vláda musí znovu zvážit své současné pozastavení členství v IGAD. Proto Džibutsko musí udělat, co je v jeho silách, aby zajistilo lepší právní ochranu práv odborových organizací. Proto musí Etiopie odvolat prohlášení o registraci a regulaci občanských organizací a dobročinných institucí. Proto je třeba, aby Somálsko ukončilo jednu z nejhorších humanitárních a bezpečnostních krizí na světě.
<SPEAKER ID="168" NAME="Alessandro Battilocchio  " LANGUAGE="IT">
Zdá se, že Lukašenkův režim konečně, i když stále váhavě, vysílá signály, že se otevírá mezinárodnímu společenství. Vezměme to v úvahu a rychle se snažme vzájemně vylepšit vztahy s touto zemí, která je tak blízko našim hranicím. Nemůžeme však ustoupit ani o píď, pokud jde o lidská práva a záruky svobody projevu a informací. Obrázky potlačení několika pokusů o klidné demokratické demonstrace opozice jsou stále živé.
<P>
Kromě toho bych žádal o větší snahu o domluvení společných pravidel ohledně citlivého tématu návštěv běloruských dětí v hostitelských rodinách v EU během letních měsíců. Běloruská vláda každý rok mění v této záležitosti strategii, což často vede k velmi komplikovaným situacím, které mají negativní dopad, zejména na samotné děti, které jsou již jinak znevýhodněny. Současný vývoj je vítaný, ale cesta je ještě velmi dlouhá: doufáme, že pan Lukašenko se po mnoha špatných začátcích bude chtít dát po této cestě, alespoň zčásti, společně.
<SPEAKER ID="169" NAME="Martin Callanan  " AFFILIATION="PPE-DE">
písemně. - Bělorusko je Evropskou unií stále velmi opomíjeno kvůli autoritářské vládě prezidenta Lukašenka. V uplynulých pěti letech Evropský parlament dvakrát odměnil běloruské disidenty Sacharovovou cenou a další byli nominování. To je jasné uznání toho, že v Bělorusku jsou potlačována lidská práva a politické svobody.
<P>
Objevují se však znamení, že pan Lukašenko začíná pomalu nacházet k Západu vřelejší vztah. Situace v Bělorusku je samozřejmě stále vážná, ale je třeba uznat, že jedním způsobem, jak přiblížit Bělorusko Evropské unii, je přijmout a odpovědět na přátelské nabídky pana Lukašenka. Zkrátka to znamená použít metodu cukru a biče.
<P>
Jako člověk s hlubokým zájmem o bývalé sovětské republiky ve střední Asii vidím paralely mezi tímto regionem a Běloruskem. Toto usnesení nešetří kritikou vůči panu Lukašenkovi, ale nastiňuje pro něj jakýsi plán, jak znormalizovat vztahy s EU.
<P>
Neměli bychom podléhat iluzím o Bělorusku a neměli bychom váhat s ukončením dialogu, pokud se situace změní. Ale toto usnesení skýtá naději, že se vztahy mohou časem zlepšit, a proto jsem hlasoval v jeho prospěch.
<SPEAKER ID="170" NAME="Koenraad Dillen">
, písemně. - (NL) Hlasoval jsem ve prospěch tohoto usnesení. Evropský parlament vítá skutečnost, že omezení svobody tisku se v Bělorusku poněkud zmírnila a že bylo propuštěno několik politických vězňů. Také ovšem upozorňuje, že jiní disidenti jsou stále za mřížemi. Toto usnesení říká, že v zájmu zlepšení vztahů by se Bělorusko mělo stát zemí bez politických vězňů, že by vláda měla zaručit svobodu vyjadřování názorů atd. Také by se měly změnit právní předpisy a Bělorusové by měli mít svobodu pohybu.
<P>
Přestože s tímto každý souhlasí, rád bych vám navrhnul následující. Neměl by Evropský parlament otevřít tato usnesení zemím, s nimiž Evropa udržuje srdečné vztahy? Nabízí se Čína, kde je situace v oblasti lidských práv přinejmenším stejně dramatická jako v Bělorusku. A nebo nás od toho odradí obchodní úvahy?
<SPEAKER ID="171" NAME="Alexandru Nazare  " LANGUAGE="RO">
Usnesení pokračuje v trvalém a produktivním dialogu s vládou v Minsku a svědčí o zájmu Evropského parlamentu a občanů, které zastupuje, o situaci v oblasti lidských práv a o vývoj v Bělorusku obecně.
<P>
Běloruské úřady udělaly jisté pokroky, což je chvályhodné, ale my doufáme, že zahájí proces demokratizace, a ne že udělají jen jakési dočasné kosmetické gesto. Toto usnesení je dostatečně přísné, ale také jemně odstíněné, takže vyjadřuje naši spokojenost s první otázkou, stejně jako naše znepokojení ohledně druhé otázky.
<P>
Současné události v regionu znovu zdůrazňují význam transparentnosti ve věcech vlády a demokratické odpovědnosti vlád vůči občanům, které zastupují. Demokratické hodnoty, které byly přijaty, jsou spojeny se stabilitou a rozvojem, a to jak společnosti, tak trhů, včetně trhů s energiemi. Toto usnesení je krokem k potvrzení těchto hodnot.
<SPEAKER ID="172" NAME="Zdzisław Zbigniew Podkański  " LANGUAGE="PL">
Vztahy mezi Evropskou unií a Běloruskem závisejí na obou stranách. Pokud je zde společná dobrá vůle, pak bude dialog možný, stejně jako vhodná politika sousedství a východní partnerství. Partnerství nemůže být postaveno na omezeních a příkazech, a proto vítám nedávnou iniciativu Evropské komise zlepšit vztahy s Běloruskem. Objektivně musíme uznat, že Bělorusko také udělalo mnoho pro rozvoj porozumění. Mezi příklady patří registrace hnutí "Za svobodu", povolení vydávání a distribuce opozičních novin a otevřenost iniciativě Východní partnerství. Evropská unie očekává víc. A má proto samozřejmě dobré důvody. Nicméně existují i dobré důvody pro mnohá očekávání ze strany Běloruska.
<P>
Je třeba, aby mezi partnery v mnoha oblastech vládla vyváženost a porozumění. Například když vyžadujeme po běloruských úřadech, aby přestaly svým občanům, zejména dětem a studentům, vydávat výjezdní víza, proč Evropská unie nepřijme opatření pro zjednodušení a uvolnění postupů ke získání víz pro občany Běloruska? Tyto problémy jsou obzvláště důležité pro ty, kdo žijí v příhraničních regionech, které jsou propojeny jak kulturními, tak rodinnými vazbami.
<P>
Kromě kulturních záležitostí a otázky národnosti je důležité také hospodářství a přeshraniční spolupráce. I zde by Komise a Rada mohly a měly udělat více.
<SPEAKER ID="173" NAME="Luís Queiró  " LANGUAGE="PT">
Současné pozadí a budoucnost vztahů s Běloruskem představují výzvu pro zahraniční politiku Evropské unie. Některé kroky Minsku ospravedlňují nové navázání některých vztahů. Je však zjevné, že v současné situaci hraje významnou úlohu v tomto procesu faktor energie. To je pochopitelné. Realismus je nedílnou součástí zahraniční politiky. Nicméně realismus se nemůže, nemusí a neměl by se oddělovat od hodnot a strategie. Prosazování demokracie v Bělorusku je otázka jak hodnot, tak strategie. Tento pohled na střednědobé a dlouhodobé evropské zájmy musí být v této nové fázi vztahu ústřední. Jinak způsobíme budoucí závislost, v níž hodnoty ustoupí krátkodobým strategiím s omezeným úspěchem.
<SPEAKER ID="174" NAME="Luca Romagnoli  " LANGUAGE="IT">
Pane předsedající, dámy a pánové, rád bych oznámil, že jsem hlasoval ve prospěch návrhu usnesení ohledně postoje Evropské unie v jednání s Běloruskem.
<P>
Těší mě, že běloruský ministr zahraničí potvrdil, že jeho země má v úmyslu podílet se na východním partnerství s dalšími východoevropskými zeměmi. Je ovšem nezbytné, aby Bělorusko pečlivě dodržovalo mezinárodní bezpečnostní normy a požadavky při stavbě nové jaderné elektrárny a aby vyhovělo Úmluvě o jaderné bezpečnosti.
<P>
A konečně, rmoutí mě skutečnost, že Bělorusko zůstává jedinou zemí v Evropě, která si ponechává trest smrti. Pokud se bude uvažovat o budoucím rozšíření Unie, tento barbarský trest musí být zrušen.
<SPEAKER ID="175" NAME="Flaviu Călin Rus  " LANGUAGE="RO">
Hlasoval jsem ve prospěch usnesení EU o Bělorusku, protože se domnívám, že každý krok, který může zavést více demokracie do jakékoli země na světě, je pozitivní.
<P>
Proces demokratizace v Bělorusku podpoří respektování práv a svobod obyvatel této země.
<P>
Toto usnesení je vítané, protože doufám, že prostřednictvím tohoto opatření bude mít stále větší počet běloruských občanů přístup k vízům do států Evropské unie, takže se od nás mohou dozvědět o našich hodnotách a tradicích. Také doufám, že Bělorusko velmi brzy nebude mít žádné politické vězně nebo lidi držené v domácím vězení.
<SPEAKER ID="176" NAME="Charles Tannock  " AFFILIATION="PPE-DE">
písemně. - Já a moji kolegové britští konzervativci plně podporujeme potřebu, aby se demokratická opozice v Bělorusku zapojila do procesu postupného obnovení vztahů mezi EU a Běloruskem. Současný prezident Lukašenko, který je místní vládce a vede autoritářský režim, dává EU přátelské nabídky a distancuje se od Moskvy, což je proces, který bychom měli podpořit vylepšením svých politických vztahů s Minskem.
<P>
Také podporujeme výzvy vládě Běloruska, aby prosazovala a respektovala lidská práva, což je důležitá součást procesu vylepšování vztahů mezi EU a Běloruskem.
<P>
Z těchto důvodů a abychom zdůraznili význam, který přikládáme demokratické budoucnosti pro Bělorusko, jsme se rozhodli podpořit toto společné usnesení. Také chceme vyjasnit, že, s ohledem na odstavec 16 tohoto společného usnesení, otázka trestu smrti je pro britské konzervativní poslance EP věcí přesvědčení.
<SPEAKER ID="178" NAME="Alessandro Battilocchio  " LANGUAGE="IT">
Hlasoval jsem pro.
<P>
Srebrenica je rána, která zanechala na historii Evropy hlubokou jizvu. Ti, kteří přežili, stále vyprávějí, jak se mezi dubnem 1992 a dubnem 1993 tisíce uprchlíků, ve snaze zachránit se před nájezdy bosenských Srbů, schovávali ve sklepích, garážích i domech, které opustili Srbové; jak měli k jídlu pouze kořínky; jak byli zamořeni blechami; jak se zmrzlí během dlouhé zimy roku 1992 zahřívali při pálení pneumatik a plastových lahví; a jak těla těch, kteří zemřeli hlady nebo zimou, pojídali psi. Sedmnáct let po masakru stále zbývají stovky těl, která mají být identifikována.
<P>
Proto věřím, že zavedení dne vzpomínky by zajistilo, že nezapomeneme, vyjádřilo by soustrast s rodinnými příslušníky obětí tohoto nesmyslného masakru a přesvědčivějším způsobem by oživilo naše politiky pro Evropu míru, sociální spravedlnosti a svobody s jistotou, že respektu k rovnosti může být dosaženo pouze poznáním rozdílností.
<SPEAKER ID="179" NAME="Glyn Ford  " AFFILIATION="PSE">
písemně. - Toto usnesení nám tragicky připomíná, že krutost člověka k člověku neskončila po holokaustu 2. světové války. Pokračovala v Evropě Srebrenicí a dnes pokračuje v Gaze!
<SPEAKER ID="180" NAME="Erik Meijer  " LANGUAGE="NL">
Souhlasím s každoročním dnem vzpomínky na genocidu ve Srebrenici, právě proto, že zásah EU a jejích členských států vyvolal falešný pocit bezpečnosti, jehož následkem obyvatelé nedokázali prchnout včas. Ti, kteří mají v oblibě vojenské zásahy, neuslyší rádi tuto kritiku. Během mé včerejší řeči jsem byl v polovině umlčen panem předsedou, možná kvůli podrážděné reakci na obsah mé řeči. Poslední část, která byla sotva slyšet, protože pan předseda tloukl svým kladívkem, se hodí k této zprávě.
<P>
Srebrenica je také symbolem pro nedostatek optimistických pohledů na humanitární intervence a uprchlické tábory. Mělo být od začátku vyjasněno, že přítomnost zahraničních vojsk mohla nabídnout pouze falešné iluze. Změnila Srebrenici v provozní základnu na srbském pozadí, přičemž bylo nevyhnutelné, že ji nakonec totéž pozadí pohltí.
<P>
Bez nizozemské armády v Srebrenici by nebyla válečná situace a nebylo by třeba odplaty ze strany Srbů. Oběti nejsou jen důvodem, proč předvést Mladiće a Karadžiće před soud, ale také důvodem, proč se hovoří o neúspěchu vojenských zásahů a všech pokusů přinést jednotu do etnicky rozdělené Bosny.
<SPEAKER ID="181" NAME="Athanasios Pafilis  " LANGUAGE="EL">
Společné usnesení Evropského parlamentu o Srebrenici je pokusem o překroucení historie a o skrytí nebo přesunutí odpovědnosti za zločiny amerických a evropských imperialistů, rozdělení země a barbarskou válku, kterou proti ní rozpoutalo NATO s pomocí EU, na oběti v bývalé Jugoslávii.
<P>
Zároveň se pokouší zlepšit postavení opovrhovaného, Amerikou inspirovaného zvláštního soudu v Haagu, před nímž chtějí imperialisté soudit své oběti a který již byl využit k fyzické likvidaci jugoslávského vůdce Slobodana Miloševiče.
<P>
Nazývat události v Srebrenici největším poválečným zločinem a navrhovat uznání dne pro uctění jejich památky v členských státech EU, zatímco stále existují závažné otázky o tom, co se tam vlastně stalo, je hrubé zkreslování dějin, protože ve skutečnosti dosud největším poválečným zločinem v Evropě je vraždění obyvatel Jugoslávie americkými a evropskými imperialisty.
<P>
Komunistická strana Řecka odmítá podporovat přijetí takových nepřijatelných usnesení, zejména v době, kdy jsme všichni svědky každodenního zabíjení stovek dětí a civilistů Izraelci v Palestině, s podporou stejných imperialistických vojenských sil, které nyní přivírají oči, a obyvatelé Jugoslávie nebyli součástí probíraného usnesení.
<SPEAKER ID="182" NAME="Luís Queiró  " LANGUAGE="PT">
Ponurá historie Evropy, lidská schopnost odhalit to nejhorší ze sebe, ještě neskončila. Srebrenica a její strašná tragédie nejsou jen nedávným příkladem lidské hrůzy. Jsou připomínkou, pokud jsou takové vůbec potřeba, že destrukce je vždy možná, že lidskou dispozicí je neustálá snaha o mír a že nic, čeho dosáhneme, není trvalé. Ovšem památka tohoto masakru, připomínka této tragédie, je také pocta, kterou zlo vzdává dobru.
<P>
Pro nás Portugalce, kteří jsme geograficky a kulturně vzdálení od míst, kde se udály hlavní evropské hrůzy 20. století, a kteří máme jinou historii, je ještě důležitější si je připomínat. Geografie a kultura nám poskytují různé historie, ale nerozlišují naše lidské dispozice. Připomínka toho, čeho jsme mohli být svědky, by měla být nedílnou součástí našeho dědictví.
<SPEAKER ID="183" NAME="Luca Romagnoli  " LANGUAGE="IT">
Pane předsedající, dámy a pánové, hlasuji ve prospěch návrhu usnesení, které zavede 11. červenec jako den uctění památky obětí srebrenického masakru.
<P>
Tragický měsíc červenec roku 1995, kdy srbské vojsko vedené Ratko Mladićem zmasakrovalo více než 8 000 Bosňanů, stále žije ve všech našich srdcích. Nejlepším způsobem, jak uctít oběti zvěrstev války v bývalé Jugoslávii, je vyhlásit den vzpomínky, aby události nebyly zapomenuty.
<P>
Zapotřebí jsou i jiné snahy a oběti, aby se zajistilo, že ti, kdo tu genocidu zavinili, budou předvedeni před soud (nejdůležitějším z nich je generál Ratko Mladić) z úcty k otcům, matkám, dětem, bratrům a sestrám nevinných obětí, které zemřely v těch letech, a také z úcty k Evropě, která chce žít ve svobodě.
