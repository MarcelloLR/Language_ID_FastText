<CHAPTER ID="007">
Výroční politická strategie na rok 2009 (rozprava)
<SPEAKER ID="013" NAME="Předsedající">
Dalším bodem je předložení politické strategie na rok 2009 Komise.
<SPEAKER ID="014" NAME="José Manuel Barroso">
předseda Komise. - Pane předsedající, jsem velmi rád, že mohu předložit politickou strategii Komise na rok 2009, kterou se ustanovují hlavní politické priority plánované Komisí pro příští rok.
<P>
Jak víte, cílem politické strategie na rok 2009 je podnítit dialog s ostatními institucemi, především s Evropským parlamentem, o tom, jaké by měly být priority v budoucím roce. Tento dialog je nezbytný k zajištění řádné přípravy pracovního programu Komise na rok 2009.
<P>
Rok 2009 bude výjimečný, bude to přechodný rok s velkým významem, a jsem si jistý, že bude poznamenaný pravděpodobným vstupem v platnost nové Evropské smlouvy, Lisabonské smlouvy. Rok 2009 bude i symbolicky velmi důležitý, neboť budeme mít příležitost oslavit dvacet let od pochodu svobody po pádu Berlínské zdi, což je to velmi důležitá příležitost připomenout si svobodu a znovusjednocení Evropy.
<P>
Bude to zároveň rok voleb nového Evropského parlamentu a nové Komise, a tak to, co vykonáme během prvních šesti měsíců roku 2009, určí náladu pro evropské volby. Bezproblémové uplatňování Lisabonské smlouvy zajistí, že bude Evropská unie schopna čelit výzvám budoucnosti. Doufám a očekávám, že budeme svědky dokončovacích úprav nejnáročnějšího systému na světě v boji s klimatickými změnami a podporou energetické bezpečnosti. Je mimořádně důležité, abychom to udělali nejpozději v prvním pololetí roku 2009 tak, aby byla Evropská unie připravena rozhodujícím způsobem přispět k světovým zasedáním na konferenci v Kodani koncem příštího roku.
<P>
Ale nejdřív krátce o roce 2008. Za předpokladu institucionálních změn, které mají nastat, a zejména konce legislativního období, vyvinula Komise veškeré úsilí, aby zajistila, že nové legislativní návrhy zahrnuté v pracovním programu na rok 2008 byly naplánované k přijetí Kolegiem do konce roku 2008. V pracovním programu je naplánovaných třicet pět legislativních iniciativ. Budeme usilovně pracovat a snažit se minimalizovat ty, které by mohly přijít v posledních měsících roku, jako například rámcová směrnice o smluvních právech spotřebitelů, přezkoumání směrnice o zdaňování energie a směrnice o podmínkách vstupu a pobytu sezonních pracovníků a stážistů. Také vyvineme maximální úsilí, abychom zajistili předložení takovýchto návrhů v souladu s plánovaným harmonogramem s cílem dodržet ho.
<P>
Doufám, že Parlament bude schopen poskytnout své stanovisko po prvním čtení ke všem návrhům vyplývajícím z pracovního programu Komise do konce tohoto volebního období.
<P>
Rád bych zdůraznil, že pokud jde o Komisi, jsme naprosto schopni vypracovat všechny strategické iniciativy, které jsme oznámili, a tedy zopakovat náš rekordní výkon míry realizace v objemu 96 %, kterého jsme dosáhli v roce 2007. Je to nejvyšší míra realizace v historii práce Komise.
<P>
Pokud jde o rok 2009, Komise se bude držet svých ambicí zabezpečit Evropě výsledky přinášející konkrétní výhody jejím obyvatelům. Zaměříme se na dokončení toho, co vzniklo na počátku našeho mandátu, a vyvineme maximální úsilí, abychom dosáhli strategických cílů stanovených v roce 2005 a abychom řešili nadcházející výzvy. To bude samozřejmě vyžadovat úzkou spolupráci Parlamentu a Komise.
<P>
Vstup reformní smlouvy v platnost bude také vyžadovat, aby Komise předložila mnoho návrhů, aby uplatnila svá ustanovení, a tak tu zdůrazním ty návrhy, kterými se bude podporovat větší demokracie pro obyvatele Evropy, jejich účast, jako například v případě občanské iniciativy. Těšíme se na rozpravy s Parlamentem v nadcházejících týdnech a měsících o tom, jak můžeme s těmito návrhy nejlépe postupovat během prvních několika měsíců následujícího roku.
<P>
Hlavní politické priority, které Komise oznamuje pro příští rok, se opírají o pět pilířů. Za prvé, podpora trvale udržitelného růstu a zaměstnanosti bude jádrem naší agendy a obnovené Lisabonské strategie. Stejným způsobem budeme podporovat realizaci inovační strategie, prohloubení Evropského výzkumného prostoru a následné činnosti k průzkumu jednotného trhu. V této souvislosti se těším na přijetí Evropského technologického institutu v druhém čtení - jedné z našich hlavních činností -, které se uskuteční dnes později, a rád bych pogratuloval tomuto Parlamentu k výborné práci, kterou odvedl během uzrávání tohoto projektu.
<P>
Hlavní snahy budou směřovat k podpoře přechodu na hospodářství s nízkými emisemi a účinným využíváním zdrojů. Schůzka v Kodani bude hlavním setkáním s cílem dosáhnout dohody o globální změně klimatu v období po roce 2012. Evropa si musí řádně připravit půdu a udržet si svou úlohu průkopníka v oblasti změny klimatu. Bude třeba podpořit práci na tom, jak pomoci s přizpůsobením se vlivu změny klimatu.
<P>
V éře globalizace bychom se měli snažit uskutečňovat společnou imigrační politiku. Práce v této oblasti se bude zaměřovat na komunikaci o imigraci, která se má předložit v červenci 2008. Podobně budeme věnovat pozornost plnění politik přímého zájmu obyvatel prostřednictvím společného prostoru spravedlnosti, vytvářením evropské odpovědi na chemické, biologické a radiologické hrozby, strategii zdravotní péče Evropské unie a prostřednictvím přísnějšího uplatňování pravidel bezpečnosti potravin a výrobků.
<P>
Zrevidovaná a zmodernizovaná sociální agenda bude též vést naše činnosti v komplexním přístupu s cílem umožnit Evropanům, aby odhalili svůj potenciál a výhody globalizace, a bude se týkat mobility, integrace, vzdělávání a nediskriminace. Klíčovými koncepcemi této sociální agendy bude přístup, příležitosti a solidarita.
<P>
Nakonec budeme podporovat náš cíl konsolidace úlohy Evropy jako globálního partnera. Jednání o rozšíření budou pokračovat a bude se dále rozvíjet proces asociace a stabilizace Balkánu. Uskutečníme sousedskou politiku a nastolíme operativní partnerství s africkými zeměmi v rámci společné strategie Evropské unie a Afriky.
<P>
Vstup Lisabonské smlouvy v platnost výrazně pozdvihne vnější profil Unie. S cílem přetavit tento nový rámec do vlastní činnosti bude hlavním úkolem Komise pomoci ustanovit Evropský útvar pro vnější činnost - to všechno na rok 2009, pokud se dodrží všechny harmonogramy tak, jak doufáme.
<P>
Rok 2009 bude důležitým rokem, i co se týká přípravy půdy na budoucí financování politik Unie. Výsledky konzultace, která právě probíhá o přezkoumání rozpočtu, nám pomůže připravit půdu pro další víceletý finanční rámec, který by měla Komise navrhnout na dalším zasedání.
<P>
Tak jako v uplynulých letech, také v roční politické strategii se navrhují komunikační priority na rok 2009. Vzhledem k evropským volbám se bude Komise snažit maximalizovat svou práci v partnerské spolupráci s ostatními institucemi a pomoci rozproudit živou diskusi o evropských politikách. Výroční politická strategie je pouze začátkem procesu vedoucího k přijetí právních předpisů Komise a pracovního programu v říjnu.
<P>
Komise se těší na pravidelný dialog s Parlamentem o prioritách, na které se má v roce 2009 soustředit. Vím, že Parlament chce přijmout plenární usnesení o právních předpisech Komise a pracovním programu v září několik týdnů předtím, než přijmeme pracovní program na rok 2009. Toto plenární rozhodnutí bude vyplývat ze souhrnné zprávy odrážející výsledky našeho pravidelného dialogu. Mělo by nám přinést plně odůvodněné politicky podložené indikace oblastí, ve kterých Parlament zastává takový názor, že by na ně Komise měla zaměřit své úsilí a politiky v roce 2009, a to ve vhodném čase na návrh pracovního programu, a zároveň se zaměřit na evropskou přidanou hodnotu a s plným respektem zásad subsidiarity a proporcionality.
<P>
Proto je dnes mé poselství pro vás takové, že se velmi těším na možnost spolupráce s vámi na tomto velmi důležitém programu na rok 2009. Pracujme společně s cílem vytvořit prostor pro činnost v roce 2009 tak, aby Evropa nadále dosahovala konkrétní výsledky ve prospěch našich občanů.
<P>
(Potlesk)
<SPEAKER ID="015" NAME="Hartmut Nassauer">
jménem skupiny PPE-DE - (DE) Pane předsedající, pane předsedo Komise, dámy a pánové, Komise vytváří svůj legislativní program na rok 2009 ze svých strategických priorit prosperity, solidarity, svobody, bezpečnosti a silnější Evropy ve světě patřičným způsobem s naší podporou, a to v důsledku svých priorit na rok 2009 týkajících se trvale udržitelného růstu, zaměstnanosti v období globalizace a zdrojů účinného hospodářského prostoru s nízkými emisemi CO2. Toto jsou společní jmenovatelé legislativní práce v roce 2009 a rád bych vás ujistil, pane předsedo Komise, o vyjádření podpory skupině Evropské lidové strany (křesťanští demokraté) a Evropských demokratů.
<P>
Kdybych zde měl nyní učinit nějaké další poznámky kritického charakteru, tyto by byly nesprávně pochopeny v překladu. Především bych vás chtěl podpořit. V čem? Za prvé, příští rok je rokem nové smlouvy. Za druhé, je to volební rok, ve kterém k nám promluví občané. Ve svém úvodu říkáte, o čem je nová smlouva: kdyby národní procesy ratifikace skončily, Lisabonská smlouva by mohla nabýt účinnosti už v roce 2009.
<P>
Předsedo Komise, proč tak rezervovaně? Proč se neříká: Komise bude obhajovat tuto novou smlouvu celou svou silou a energií, že už je jejím dobrým ochráncem, stejně jak to je u existujících smluv? Vyjádřete svůj postoj otevřeně, předsedo Komise! Postavte se do čela!
<P>
Druhý bod: příští rok budeme vyzývat občany, a ne každá podrobnost právní úpravy je v jejich zájmu, ale jen celkový výsledek, přijatá linie. V tomto případě je omezení byrokracie něco, co by mohlo zabezpečit schválení občanů. Ukažte proto novou kulturu subsidiarity! Neprohledávejte do konce roku právní předpisy v oblasti ochrany spotřebitelů, ale vyšlete signál před volbami příštího roku. Vždyť zde máte naši podporu.
<P>
(Potlesk)
<SPEAKER ID="016" NAME="Hannes Swoboda">
jménem skupiny PSE. - (DE) Pane předsedající, pane Nassauere, náš předseda Komise není takový slabý. Už obstál v mnohé kritice. Věřím však, pane předsedo Komise, že náš společný cíl - když poslouchám vaše příspěvky a čtu vaše rozhovory - spočívá v tom, že v roce 2009 bychom měli také pokračovat v rozvíjení sociální a ekologické Evropy v globalizovaném světě.
<P>
Víte, že sociální aspekty leží zvlášť blízko našich srdcí, a stejně tak víte, že jsme se mimořádně zajímali například o rozhodnutí Evropského soudního dvoru v souvislosti s případem Laval. Doufáme, že my v Parlamentu a vy v Komisi na tom můžeme společně pracovat tak, aby občané necítili, že sociální úspěchy, jichž jsme s určitými těžkostmi dosáhli, se znovu nedokončí kvůli falešné kvantitativní hospodářské soutěži. Při kvalitativní hospodářské soutěži stojíme v rámci Evropy, hospodářské soutěži, kterou samozřejmě musí Evropa podporovat, přičemž je třeba vzít v úvahu environmentální obavy. Sociální prvek je však pro nás, stejně jako pro sociální demokraty, nejdůležitější.
<P>
Pokud jde o předmět životního prostředí, děkuji Komisi za její návrhy, které jsou velmi pokrokové. Stejně jako vy, také my deklarujeme víru v trvale udržitelný rozvoj tohoto kontinentu. Trvalá udržitelnost se pro nás rovněž vztahuje na Evropu jako průmyslovou základnu - takovou, která se musí přizpůsobit a přijmout ekologické cíle a v níž musí existovat povinnosti a stimuly. Společně musíme pracovat na zabezpečení toho, aby v budoucnosti měl průmysl a hospodářství hlavní úlohu v oblasti výroby na tomto kontinentu, v zájmu pracovních míst, neboť ekologické cíle jsou zcela kompatibilní s Evropou jako průmyslovou základnou. Je to také úkol, který musíme vykonávat společně.
<P>
Tuto úlohu můžeme vykonávat jen tehdy, pokud přesvědčíme také ostatní partnery - Spojené státy, Čínu a Indii -, aby přijali stejné ekologické cíle. Kromě toho, můžeme ji vykonávat jedině tehdy, když se spojíme i s našimi sousedy, když s nimi vytvoříme společnou politiku. Víte, že nejsme úplně spokojení s mnohými strategiemi, které vznikají.
<P>
Například pokud jde o Balkán, nedávno jsme navrhli, že vedle lisabonského procesu by měl být takzvaný lublaňský proces se slovinským předsednictvím na podporu hospodářského a sociálního rozvoje tohoto regionu, neboť současné nenávistné konflikty se mohou vyřešit, jen když bude na Balkáně existovat zdravý hospodářský a sociální rozvoj.
<P>
Pokud jde o Středomořskou unii - o které teď každý mluví, dokonce i ministři zahraničních věcí -, přejeme si jasné stanovisko Komise. Už jste to naznačoval, pane předseda Komise, ale musíte to neustále objasňovat, že nebudeme uvažovat o žádné unii, která nezahrnuje celou Evropskou unii. Musí to být komunita, která nerozděluje Evropskou unii křížem, ale která zahrnuje Evropskou unii se zeměmi Středozemí.
<P>
Podobně by se mělo určitě diskutovat o Černomořském regionu, a tady rovněž čekáme na iniciativu Komise, neboť to samozřejmě není věc jen našich jižních sousedů. Týká se to také našich východních sousedů. Nemůžeme krátkodobě nabízet nová členství. Není to možné. Můžeme však nabídnout rozvoj intenzivnější spolupráce s těmito zeměmi, a tak očekáváme více iniciativ Komise v tomto směru, než se dosud zahrnovalo do existujících dokumentů.
<P>
Pane předsedo Komise, jak jste už uvedl, že jde také o rok voleb. Je to volební rok a doufejme, že i rok, ve kterém nabude účinnosti reformní smlouva. Neočekáváme, že Komise bude zasahovat do politických diskusí tohoto volebního roku, očekáváme však od Komise jasnou vizi toho, jak má Evropa fungovat v budoucnosti jako ekologická a sociální Evropa. Očekáváme, že Komise ukáže, že má silný hlas - a to i v rámci dialogu s našimi partnery. Jen když hovoříme se Spojenými státy, Čínou atd. rozhodným hlasem, budeme schopni prosadit zájmy našich občanů.
<P>
Ve volebním roce chceme silnou Komisi s vizemi Evropy zítřka!
<SPEAKER ID="017" NAME="Diana Wallis">
jménem skupiny ALDE. - Pane předsedající, myslím si, že bych měla prezentovat blahopřání své skupiny k politické strategii, kterou předložil pan předseda Barroso, když jak sám řekl, půjde o důležitý a náročný rok. Komise vypracovala strategii, která je dobrá ve svém politickém, finančním a řídicím obsahu, a vyhnula se tomu, co v mé vlasti někdy nazýváme "projevy konce funkčního období".
<P>
Samozřejmě, že je zapotřebí, abychom se v určitém rozsahu zaměřili na slabé stránky, ale po vyslechnutí pana Nassauera bych je asi spíš nazvala rozdíly v bodech důrazu než slabými stránkami, pokud to tak mohu říci. Určitě jde o záležitost překlenutí mezery v mandátu. Někdy se dívám na oblast vnitřního trhu, otázky jako evropský patent, mobilita patentů a projekt evropského práva soukromých společností, to jsou všechno záležitosti, přes které přejdeme. Předseda Barroso zřejmě uvedl jednu anebo dvě z nich, ale je třeba ujistit se, že se dostanou do dalšího mandátu, neboť jsou to všechno důležité součásti vnitřního trhu. V tomto smyslu bych zřejmě očekávala, že uvidím více z tématu, jež se objevuje v souvislosti s potřebou, kterou bych nazvala finanční jistota pro naše občany ve světě, o němž víme, že v něm momentálně vznikají finanční turbulence a v němž lidé cítí nejistotu týkající se budoucnosti - možná více o tématu v tomto směru.
<P>
Je to samozřejmě také rok implementování smlouvy, a zatím co můžeme uvítat, a já také vítám, zaměření dokumentu na téma implementace - a myslím si, že myšlenka práce s členskými státy v budoucnosti s cílem zajistit implementaci zákona celoplošně mnohem koordinovanějším způsobem je výborná -, raději bych v tomto dokumentu viděla něco o tomto úseku právních předpisů, který bude pro naše obyvatele tak zásadní, iniciativu občanů, ale předseda Barroso mi vzal vítr z plachet tím, že to dnes ráno zmínil, a tak je to v pořádku. Ale toto téma je ústřední a je zapotřebí, abychom se ujistili, že Komise předloží právní úpravu s cílem zabývat se touto otázkou. Rovněž by se možná mělo uvažovat o vztahu s vnitrostátními parlamenty.
<P>
Potom, pokud jde o vnější vztahy, je možné nalézt analogii mezi vnějšími vztahy, energetikou a klimatickými změnami? Víme, že Komise o nich diskutuje. Mají vysokou prioritu, nejen někde v Arktidě, ale také na ostatních místech na Zemi.
<SPEAKER ID="018" NAME="Brian Crowley">
jménem skupiny UEN. - (GA) Pane předsedající a místopředsedo Komise, zcela podporuji politický pracovní program Evropské komise pro následující rok. Tímto programem se snažíme rozvinout hospodářské a politické záležitosti Evropy. Tento politický pracovní program podporuje Evropu a dává prioritu zájmům lidí v Evropě. Velmi podporuji první politiku programu, podporu zaměstnanosti a rozvoje v Evropské unii.
<P>
Jak se blížíme roku ratifikace Smlouvy, my, kteří podporujeme ratifikací této Smlouvy referendem v Irsku, zdůrazňujeme úhel pohledu, že se Evropa musí stát důraznější, což je rozhodující, abychom uznali, že smlouvy, které existovaly pro šest, deset anebo patnáct zemí, se už neuplatní v Evropské unii dvaceti sedmi zemí. Chceme zdůraznit především potřebu větší inovace, výzkumu a technologie pro vytvoření dynamické nové ekonomiky Evropy v 21. století.
<P>
Jsem především rád, že předseda Komise a ostatní komisaři nevložili všechno do politické strategie na rok 2009. Bylo by lehké říci, že budeme pracovat na tolika věcech, ale namísto toho jsme se zaměřili na nezbytné klíčové oblasti, jako jsou klimatické změny, jak už bylo uvedeno, a na otázku Evropy jako světového partnera a světového aktéra - především pokud se podíváme na rizika a nebezpečí ve světě, jimž dnes čelíme, nejen na Středním východě, nejen na západním Balkáně, nejen v Africe, ale také v Jižní Americe, kde jsme v minulých týdnech mohli vidět, jak rychle může vzrůstat napětí. Skutečně se vyžaduje stabilizující síla, kterou Evropská unie může poskytnout na světové scéně.
<P>
Nakonec tady Evropská unie musí plně podporovat požadované činnosti týkající se boje proti nelegálnímu dovozu drog, obchodování s lidmi a především proti snižování respektování lidských životů jednotlivců. Buďte si jisti, že my a má strana Fianna Fáil v Irsku budeme vést intenzivní kampaň za zajištění ratifikace smlouvy s cílem umožnit budoucí rozvoj Evropy.
<SPEAKER ID="020" NAME="Eva Lichtenberger" LANGUAGE="DE">
Pane předsedající, pane předsedo Komise, dámy a pánové, pokud jde o strategii na rok 2009, můžeme si vybrat jednu z dvou cest. První by byla maximální srozumitelnost a konzistentnost mezi prohlášeními a skutečnou finanční činností. Ta by byla mimořádně vhodná v roce voleb, neboť jsme slíbili, že budeme - cituji - "klást občana na první místo". Občané mají nárok na srozumitelnost.
<P>
Komise si však bohužel zvolila místo toho jinou cestu, konkrétně zůstat co nejobecnější, aby zamaskovala opozici. Už především samotný obsah je zajímavý. Musíme čekat, že Lisabonská smlouva se bude provádět. Máme rok voleb, a to je rok, kdy se i Evropa velmi rozsáhlým způsobem bude mezinárodně angažovat v oblasti ochrany klimatu. Naneštěstí po slovech následovalo příliš málo činnosti a ani toto nebylo dostatečně vyjasněno ve strategii.
<P>
Když budeme tak váhaví v oblasti praktických opatření, jako jsme například v oblasti emisí z vozidel, je v sázce důvěryhodnost Evropy, což si z dlouhodobého hlediska na mezinárodní úrovni v diskusích s našimi partnery o ochraně klimatu nemůžeme dovolit. Toto je záporný příklad naší poddajnosti vůči velkým lobbistickým skupinám, jako například s realizací systému obchodování s emisemi v letecké dopravě, kde jsme též postupovali váhavě, a ne dostatečně energicky, a proto jsme s požadovanou účinností nedokázali zavést potřebná opatření ke snížení poškození klimatu zapříčiněná leteckou dopravou.
<P>
Existuje také konflikt mezi náročnými cíli a aktuálním financováním výzkumu. Když hovoříme na jedné straně o nových zdrojích energie, ale na druhé straně o stálém udělování majoritního podílu zdrojů na výzkum do jaderné energie, do jaderného hospodářství, není možné tento konflikt vyřešit a ani bychom neměli očekávat žádné dlouhodobě udržitelné řešení, neboť tady nejsou žádné příležitosti k investování skutečně soustředěným způsobem.
<P>
Myslím si, že této strategii skutečně chybí jasný závazek implementovat právo Společenství v členských státech. Stále je tu příliš málo mechanismů, stále se bere malý ohled na právo. V skutečnosti je opak pravdou: rozvíjíme nové plány dříve, než se realizují staré. Tady bych jednoduše odkázala zpět na akční plán energetické účinnosti.
<P>
Když jsou pro nás občané tak důležití, jak správně zdůrazňujete, potom se naše pozornost v tomto Parlamentu musí zaměřovat na jejich nespokojenost, kromě jiného, stejně jako na novou příležitost k referendu.
<SPEAKER ID="021" NAME="Helmuth Markov">
jménem skupiny GUE/NGL. - (DE) Pane předsedající, pane předsedo Komise, stále máme praktický pracovní program na rok 2009, ke kterému bychom měli předkládat poznámky. Je však evidentní, že od politické strategie Komise v nadcházejícím roce nelze očekávat žádné zásadní strategické změny.
<P>
Uvádí se v ní: Komise chce zlepšit svou roli v komunikace, prosadit myšlenku Evropy a zvýšit informovanost občanů o Lisabonské smlouvě. Nebylo by správným způsobem, jak zapojit obyvatele do tohoto procesu, právě referendum o reformní smlouvě? Skutečně věříte, že účast voličů se zvýší, když i nadále budete pouze tvrdit, jak úžasně funguje současná politika, a že proto musíme jednoduše pokračovat v podporování existujících koncepcí?
<P>
To, co řada lidí reálně zažívá, je méně sociálního zabezpečení, stagnující úrovně mezd, vážné krácení zaměstnaneckých práv, rostoucí ceny základních služeb v místní veřejné dopravě, poskytování zdravotní péče, dodávek energií a vody, vzdělávání a péče o děti - a to vše ve stejné době, kdy zisky velkých podniků rostou, kdy těmto podnikům hrozí, že se přestěhují. Komise hovoří o významu celoživotního vzdělávání pro zaměstnanost, významu flexikurity - tak, že se často divím, kde se flexikurita skrývá, když Komise předkládá legislativní návrhy.
<P>
Komise píše o potřebě posílit konkurenceschopnost a znovu tu hovoří zejména o těch, kteří jsou už beztak silní, kteří mají být osvobozeni od daní - jinými slovy, o sociální odpovědnosti. Nazýváte to administrativními zátěžemi. Pokud však chceme mít sociální, ekologické normy a normy ochrany spotřebitelů, i tyto se musí dohodnout a realizovat! Nikde ve vaší strategii nedokáži najít myšlenku, že celková koncepce lisabonské strategie, koncepce liberalizace a privatizace v mnohých případech možná jednoduše nepracuje v zájmu většiny lidí, naprosto jistě ne v odvětví veřejných služeb.
<P>
Odvětví zahraniční politiky a zahraničního obchodu zdůrazňuje důležitou úlohu Evropy ve světě, pokud jde o mír, bezpečnost a stabilitu, a hovoří o prioritě multilateralismu a partnerství. Ve vašem dokumentu se uvádí, že kolo zasedání v Dauhá má nejvyšší prioritu. Neobsahuje však nic, co by naznačovalo, jak chce EU přispět k úspěchu kola zasedání o rozvoji. Namísto toho se klade důraz na známé regionální a bilaterální dohody o volném obchodu, které z tohoto důvodu těžko pokročí, protože prostě nesplňují kritéria rozvíjejících se a nových zemí.
<P>
Kromě toho strategie zahraničního obchodu globální Evropy je čistě strategií na podporu zahraničního obchodu pro evropské konglomeráty, která se málo stará o regionální a trvale udržitelný, sociální a ekologický rozvoj v partnerských zemích. Neobsahuje nic o malých a středních podnicích a vy se divíte, proč státy jako Čína reagují dumpingovými opatřeními. Dokonce i když jste chtěli pokračovat v rušení z větší části nepřiměřených antidumpingových nástrojů!
<P>
Komise hovoří o zlepšení schopnosti operačního řízení a řízení konfliktů v třetích zemích. Po tom, co tu právě zaznělo, bych se vás zeptal: Nemá mnohem větší smysl bojovat proti sociálním, ale i proti hospodářským příčinám krizí a konfliktů?
<P>
Změňte svou strategii tak, abychom dokázali získat podporu občanů pro Evropskou unii!
<SPEAKER ID="022" NAME="Godfrey Bloom">
jménem skupiny IND/DEM. - Pane předsedající, velmi rád chodím do této továrny na regulaci. Je to tak zábavné. Právě jsem si prohlédl nadpisy pod politickou strategií Komise a začínají "růstem a zaměstnaností". Abych byl upřímný, tohle místo by mnohem lépe sloužilo k rozhovoru o růstu a pracovních místech, kdyby aspoň více než 1 % tohoto Parlamentu mělo vůbec nějaké zkušenosti v obchodě.
<P>
Jsem podnikatel a rozumím růstu a rozumím pracovním místům. Bohužel čím více regulujete, čím více vydáváte zákony, tím méně je pravděpodobné, že přispějete k růstu a vytvoříte pracovní místa, což je také důvod, proč je růst HDP v Evropě tragický a přesouvá se do zbytku světa - do Číny, Indie, na subkontinent. Dokonce i Severní Amerika nás poráží. A tak bych navrhl, že pokud chceme růst a pracovní místa, jděme lidem z očí a nechejme je, aby se s tím vypořádali bez zásahů z tohoto místa.
<P>
Trvale udržitelná Evropa? To je fascinující, ne? Hovoříme o globální stopě, mluvíme o všech těchto nesmyslech navzdory skutečnosti, že Země se už deset let neotepluje - vědecké poznatky jsou jakoby vyhozené ven oknem. Pokud se někdo chce vážně podívat na globální vědu, globální oteplování a změnu klimatu, zjistí, že vlastně nejinformovanější, ne politicky polarizovaní vědci považují za fakt, že v roce 2050 budeme mít chladnější planetu, ne teplejší. Ale tohle se vám nehodí do plánu, že? Protože rádi zdaňujeme a rádi regulujeme.
<P>
Tak se podívejme na řízenou migraci. Můj ty bože! Jako Angličan vám říkám: Řízená migrace? Za poslední rok přišlo na náš malý přelidněný ostrov milion lidí. Prosím, prosím, prosím, ať se toto místo, aspoň jednou vrátí do reality!
<SPEAKER ID="023" NAME="Frank Vanhecke" AFFILIATION="NI">
(NL) Podle mého názoru jdou věci velmi špatně již od samého začátku představení politické strategie Komise na rok 2009. Hovořím o jedné z hlavních myšlenek, které byly předloženy, a cituji: "Dát občana na první místo." Toto je přilévání oleje do ohně, jak se říká. Ostatně, Evropská komise nikde neklade občany na první místo, nikde jim neprojevuje svůj respekt.
<P>

<P>
Co je Evropská komise? Když je všechno řečeno a vykonáno, zbývá jen cosi více než orgán politicky jmenovaných úředníků s mimořádně omezeným demokratickým oprávněním, patřících k úzkému kruhu evropských vysokých úředníků, kteří si myslí, že dokáží víc než obyvatelé, a věří, že by bylo nejlepší, kdyby, údajně ve veřejném zájmu, rozhodovali o všem sami, dokonce nad hlavami občanů vzbuzují zdání respektu.
<P>
Toto je demokratický nedostatek, o kterém každý mluví, ale nikdo nic neudělá. Kdyby byli občané skutečně na prvním místě, Komise by trvala na konzultaci s těmito občany, především v případě nejdůležitějších otázek, které jsou právě na stole. Kdy se občanům umožní, aby zaujali stanovisko k nové, skryté Evropské ústavě? Občané Nizozemska a Francie k ní zaujali stanovisko přednedávnem, ale je jasné, že Evropská komise tyto občany neklade na první místo.
<P>
Kdy se evropským občanům umožní, aby zaujali stanovisko ke katastrofální imigrační politice, jíž je krmí evropští vysocí úředníci? Kdy se těmto občanům umožní, aby se sami rozhodovali a dočkali se respektování svých názorů na životně důležité otázky, jakými jsou možný přístup Turecka do naší Evropské unie, islámské, a v mnohých ohledech, dokonce ve všech, neevropské země? Jedinkrát Evropská unie klade občany na první místo, a to tehdy, když dojde na placení daní evropským vysokým úředníkům a politiky, které jim tyto privilegované osoby vnucují. Když je tomu tak, aspoň mějte odvahu říci, že Evropa nikdy nebude demokratickým subjektem.
<SPEAKER ID="024" NAME="José Ignacio Salafranca Sánchez-Neyra" AFFILIATION="PPE-DE">
(ES) Pane předsedající, vnější činnosti na rok 2009 by měly být charakterizovány dvěma fundamentálními skutečnostmi: na jedné straně vstupem nové smlouvy v platnost, kterou se na jedné straně ustanovuje nový institucionální rámec, v němž, pane předsedo Komise, bude Parlament chtít sehrávat svou oprávněnou roli, a na druhé straně Služba pro vnější činnost, která by podle našeho názoru měla převzít sídlo v Komisi a neměla by ji "zhltnout" Rada.
<P>
Nad rámec toho jsou priority představené Komisí správné: rozšíření, vztahy s Ruskem na základě respektování lidských práv a bezpečnosti dodávek energie; stabilizační a asociační politika na Balkánu a v případě Kosova; sousedská politika s Barcelonským procesem a Středomořskou unií, která bude představena francouzským předsednictvím Unie.
<P>
K nim patří také situace ve Střední Asii, s konflikty v Íránu, Iráku, Afghánistánu a Pákistánu. Pane předsedající, podívejme se rozvoj vztahů s Čínou, Indií a s asijskými zeměmi, které jsou správně stanoveny v návrhu Komise; situaci na Středním východě, ve které Evropský parlament bezvýhradně podpořil návrh Komise na pařížské konference.
<P>
Kromě toho sem patří strategické partnerství se zeměmi v Africe, Karibiku a Tichomoří a v neposledním řadě vztahy s Latinskou Amerikou, ohledně kterých doufáme, že se závěrů na summitu v Limě dosáhne v době, kdy se budou podepisovat dohody o přidružení s Mercosurem, Andským společenstvím a Střední Amerikou.
<P>
Pane předsedo Komise, potřebujeme vážnou, efektivní a životaschopnou vnější činnost Evropské unie, je zapotřebí, aby v mezinárodních organizacích hovořila jednohlasně. Nemůžeme si dovolit, aby Mezinárodní Červený kříž nesl náklady současných hlavních krizí. Je třeba, aby Evropská unie, jako globální aktér, přenesla důraz na mezinárodní scénu v souladu se svým hospodářským, obchodním, finančním a průmyslovým postavením. Pane předsedo Komise, máte naši podporu tohoto programu.
<SPEAKER ID="025" NAME="Catherine Guy-Quint" AFFILIATION="PSE">
(FR) Pane předsedo, komisaři, konečně se nacházíme v počátku procesu politických priorit na rok 2009. Je to důležitý krok, protože nastane mnoho změn - nové parlamentní období, vznik smlouvy -, a rovněž označuje nový způsob odpovědí v Parlamentu na výroční politickou strategii Komise, neboť jsme se rozhodli, že budou mluvit dříve politické skupiny než Rozpočtový výbor.
<P>

<P>
Politická rozhodnutí skupiny socialistů v Evropském parlamentu jsou jasná a už byla uvedena: jsou ve prospěch sociální Evropy. Chtějí Evropu, která jedná v zájmu toho, že se z boje proti změně klimatu stane priorita, stejně tak chtějí Evropu, která upřednostňuje společnou vnější činnost. Když vidím, že Komise chce, aby se zvýšil příspěvek EU na bezpečnost a stabilitu na mezinárodní scéně, divím se: Kde vezmeme peníze? Jak uskutečníme toto zbožné přání? Budeme-li pokračovat stejnou cestou, Rada nás dostane do neudržitelné pozice, jako to dělá každý rok: totiž že se zvolí jedna oblast na světě, která se obětuje.
<P>
Čtvrtou prioritou jsou pro nás naši občané. To, co nám říká Komise, znamená, že v roce 2009 by měli být občané na prvním místě. Je nejvyšší čas, neboť náš politický projekt už nemůže být dále tak vzdálený od lidí. Proto je třeba, abychom zlepšili všechny naše výměny, informace a komunikaci. Kde jsou však na to zdroje? Jedna věc je jasná: Rozpočtové zdroje jsou nedostatečné! O dostupných odchylkách se už hovořilo a v Rozpočtovém výboru nevíme, jak se tyto priority budou financovat. Nechceme obětovat staré priority, abychom mohli realizovat nové. Co chcete udělat? Je velmi naléhavé pozdvihnout Evropu z jejího rozpočtového a administrativního zmatku. Politický svět se mění velmi rychle a v Evropě přicházíme s myšlenkami, ale nikdy jsme nebyli schopni přizpůsobit zdroje potřebné na jejich realizaci pragmaticky, pokud jde o politická očekávání Parlamentu, ale také našich občanů.
<SPEAKER ID="026" NAME="Adina-Ioana Vălean" AFFILIATION="ALDE">
Pane předsedající, do konce tohoto roku budeme mít dvě zprávy od Komise o volném pohybu: jednu o volném pohybu pracovníků - a předpokládám, že Komise pravděpodobně doporučí členským státům, aby odstranily přechodná opatření, která se uplatňují na pracovníky pocházejících z nových členských států - a druhá o implementaci směrnice o volném pohybu občanů, a můžeme vidět množství členských států, které se v tomto směru posílají před Evropský soudní dvůr.
<P>
Všechny obavy, které řídily přechodná opatření uplatněná v souvislosti s rozšířením v roce 2004, se začínají vytrácet. Nezůstává žádný důvod ekonomické jistoty nebo demografický důvod pro to, aby se udržovala pracovní omezení během dalších pěti let. Naopak, je zapotřebí volný evropský trh práce, aby představil Evropu jako model, jako partnera a jako světového lídra. Regulujeme přístup na náš trh práce pro občany třetích zemí. Je poměrně spravedlivý a velmi oceňovaný. Nejdříve si však zameťme před vlastním prahem. Máme soudržnou a společnou politiku o volném pohybu pracovníků v rámci Unie.
<P>
Pokud máme být věrni základním svobodám uvedeným ve smlouvách a pokud myslíme uskutečnění Lisabonské smlouvy vážně, nastal čas k ukončení slovní potyček a začátek skutečné práce.
<P>
Nakonec bych rada dodala, že od svého vzniku dostala tato Komise zelenou, aby řešila základní práva občanů, a já jsem se těšila na to, že k těmto záležitostem najdu něco velmi specifického v plánu na příští rok.
<SPEAKER ID="027" NAME="Jan Tadeusz Masiel" AFFILIATION="UEN">
(PL) Pane předsedající, rok 2009 představuje rok větších perspektiv pro Evropu, perspektiv, které poskytne Lisabonská smlouva. Je zároveň rokem naděje v hlubší jednotu v Evropě díky novým volbám do Evropského parlamentu.
<P>
Jak uvedl pan Barroso, budeme oslavovat 20. výročí pádu Berlínské zdi. Rád bych využil této příležitosti, abych vám připomněl, že zeď padla ve Varšavě. Bude také 5. výročím vstupu bývalých komunistických států do Evropské unie. Tento vstup neprobíhal vždy zcela harmonicky: Polští zemědělci stále soutěží za nerovných podmínek se zemědělci staré Unie.
<P>
Navzdory tomu věřím, že rok 2009 smaže rozdíly mezi našimi zeměmi, přinejmenším na psychologické úrovni, a zvýší smysl pro jednotu a vliv Evropské unie.
<SPEAKER ID="028" NAME="Jens-Peter Bonde" AFFILIATION="IND/DEM">
Pane předsedající, využiji svou řeč k návrhu reformy způsobu, jakým se zaobíráme výročními programy. Dosud volení členové národních parlamentů a Evropského parlamentu neměli možnost promluvit. Výroční program je iniciován a přijímán nevolenými členy v Komisi. Členské státy koordinují své priority prostřednictvím pracovních programů měnících se předsednictví. My diskutujeme o obou, ale neměníme a nedoplňujeme nic. Nereprezentujeme naše voliče v nejdůležitější funkci určování agendy.
<P>
Namísto toho bychom měli v následujícím roce trvat na jednom společném pracovním programu pro všechny instituce. Komise by mohla navrhnout podrobný návrh s přílohami všech návrhů zákonů, které má v úmyslu navrhnout, včetně jejich právního základu. Potom by se tím měly zabývat národní parlamenty ve svých odvětvových výborech v rámci prvního čtení, pak ve svých evropských výborech a nakonec na svých plenárních zasedáních.
<P>
Národní parlamenty by se měly sejít v COSAC a oficiálně přijmout pracovní program. Parlament by měl mít své vlastní čtení a potom by byla Evropská unie řízena zdola nahoru místo shora dolů. Byla by řízena volenými zástupci našich národů místo toho, aby ji řídili státní zaměstnanci a lobbisté za zavřenými dveřmi.
<P>
Když se program přijme, mohly by národní parlamenty začít se čtením konkrétních návrhů v souvislosti se subsidiaritou a proporcionalitou a rozhodnout o právním základu. Potom by ho evropské instituce převzaly a všechny zákony by se mohly schválit v Radě s podporou 75 % členských států, jakož i v Evropském parlamentu jednoduše většinou. Potom by byla Evropa demokracií místo směsí myšlenek Machiavelliho a Mussoliniho, na kterých v současnosti stavíme.
<SPEAKER ID="029" NAME="Luca Romagnoli" AFFILIATION="NI">
(IT) Pane předsedající, dámy a pánové, zásadní činnosti naplánované na rok 2009 se mohou většinou podpořit, pokud jde o růst a pracovní místa, jak se uvádí v Lisabonské smlouvě. Jistě existují v rámci jednotného trhu a hospodářské soutěže body, s nimiž souhlasím. Jsou tam také cenné body v rámci trvale udržitelného směřování Evropy.
<P>
Naneštěstí společná vízová politika by se podle mého názoru měla úplně zamítnout, neboť kromě toho, že je antinacionální, je zcela mimo pravomoci tohoto Parlamentu a mimo to, jaké by měly být naše záměry. Rovněž jsem naprosto proti rozšíření s cílem zahrnout Chorvatsko a Turecko, stejně jako proti části, ve které se hovoří o Kosovu, ohledně čehož už jsem měl příležitost kritizovat nerespektování mezinárodního práva, které nastalo uznáním nezávislosti na suverénním státu. Z tohoto důvodu budu hlasovat proti politické strategii.
<SPEAKER ID="030" NAME="László Surján" AFFILIATION="PPE-DE">
(HU) Pane předsedající, pane předsedo Komise, přivítali jsme politickou strategii Komise a doufáme, že nabude účinnosti. Je v tom jedna překážka: fiskální omezení. Toto může zkomplikovat podnikání nových věcí. Ochota členských států přispět klesla na méně než 1 % s výsledkem, že zdroje nových myšlenek budou muset pocházet téměř výhradně z přerozdělení existujících zdrojů. Nedělejme to však, aniž bychom si podrobně prohlédli programy probíhající v současnosti. Přezkoumejme, kde získáme víc hodnoty za peníze a kde méně. Nedovolme, aby naším jménem rozhodovaly lobbistické skupiny.
<P>
Jako součást reformy Parlamentu se rozvíjí nový druh spolupráce mezi výbory expertů a Rozpočtovým výborem. Jednou vlastností toho je, že rozumnost a užitečnost výdajů na jednotlivé programy může být objasněna podrobněji než dříve. I když to může být bolestné rozhodnutí, je moudřejší dovést několik programů do konce anebo je vůbec nezačít, než je podfinancovat. Nedostatečné investování je nesmyslné mrhání penězi. Je potřeba, aby Komise, Rada a Parlament jednaly v souladu s cílem zajistit, aby mohly probíhat jen ty programy, které budou mít přiměřené zdroje a povedou ke skutečným výsledkům. Parlament se těší na letošní politickou strategii spočívající v připravenosti na soustředěnou činnost tohoto druhu. Velmi vám děkuji za pozornost.
<SPEAKER ID="031" NAME="Véronique De Keyser" AFFILIATION="PSE">
(FR) Pane předsedající, mluvilo se hodně o zahraničních věcech v komunikaci Komise, ale zanechává to ve mně touhu po dalších informacích. Hlava 4 je samozřejmě nedostatečně financovaná. Naneštěstí ještě budeme muset zaplatit víc za Palestinu a Kosovo. To je však zjištění, ne strategie.
<P>
Teď bych to propojila například s tím, jaké politické podmínky jsou zapotřebí k tomu, aby pomoc byla efektivní. Nejen viditelná, ale i efektivní. Jak bychom mohli použít finanční nástroje k tomu, aby byla Evropa jemnou silou, kterou není možné ignorovat, takovou, která poskytuje demokratický model a není jen zdrojem peněz? Jak budeme používat podmíněnost?
<P>
Žádna z těch otázek, i když klíčových, se neřeší. Jedním příkladem, a ne jediným, je, že jsme nikdy neplatili tolik peněz Palestině, zatím co lidé z Gazy nebyli tak chudí od roku 1961 a na Středním východě, kde pouze neustále obnovujeme, co bylo zničené, se i nadále stupňuje násilí.
<P>
Jak se z toho můžeme poučit? Pokud nebude dokonalá soudržnost mezi evropskou zahraniční politikou a jejími finančními nástroji s tím, že nástroje budou sloužit politice, a ne naopak, Evropa nebude globálním hráčem, kterým chce být, a v tomto směru si myslím, že komunikaci Komise jednoduše chybí ambice.
<SPEAKER ID="032" NAME="Ingeborg Gräßle" AFFILIATION="PPE-DE">
(DE) Pane předsedající, pane úřadující předsedo Rady, dámy a pánové, domnívám se, že dnes diskutujeme o politické strategii naposledy v této podobě, neboť v Lisabonské smlouvě bude existovat nový model. Jeho plán už existuje, přinejmenším tady v tomto Parlamentu, a už se těším na tento nový model, neboť to znamená, že můžeme zahrnout pravomoci Rady do této velmi důležité diskuse.
<P>
Dovolte mi proto, abych také naposledy vyjádřila několik poznámek z úhlu pohledu rozpočtové kontroly a abych nabídla několik dalších návrhů, přičemž bych pokračovala v tónu, který nasadil pan Nassauer. V současnosti vedeme rozsáhlé diskuse s Komisí o ochraně finančních zájmů Společenství a Komise v tomto směru oznámila významné snahy. Rádi bychom viděli, zda tyto významné snahy - za které jsme vděční a které také potřebujeme - by si našly též svou cestu do výročního programu. Práce, kterou jste slíbili vykonat, by si to také zasloužila.
<P>
Potřebujeme nové metody vyhledávání prostředků vyplacených nelegálně, a stejně tak potřebujeme silnější spolupráci Komise a členských států. Toto všechno je přesvědčivý program z Komise pana Barrosa. Naší radou by proto bylo zahrnout do výročního programu Komise i tyto otázky. Zasloužily by si to a také by nás to znovu ujistilo, že si myslíte, že jsou také důležité, jak právě říkáte.
<SPEAKER ID="033" NAME="Alain Hutchinson" AFFILIATION="PSE">
(FR) Pane předsedající, pane předsedo Komise, komisaři, pokud jde o Evropskou unii ve světě, socialistická skupina v Evropském parlamentu sdílí přání Komise pokračovat v práci, která začala v roce 2006 s cílem zvýšit efektivitu ve způsobu, jak spolupracuje. V tomto smyslu si vzpomínám, že je stále velmi mnoho oblastí, na které se hledí, ať už je to otázka vymezení samotného rozvoje, soudržnost různých politik EU, koordinace mezi dárci anebo komplementarita akcií.
<P>
Pokud jde o dohody o hospodářských partnerstvích, rád bych vám připomněl, že my, Evropští socialisté, věříme, že je nezbytné důkladně je zvážit z úhlu pohledu rozvoje, nebo jinými slovy, z úhlu pohledu jejich schopnosti výrazným způsobem zlepšit životy lidí v zemích AKT. Je velmi důležité, aby v tomto směru byla strategie Komise na rok 2009 úplně jasná. V současnosti se nezdá, že je tomu právě tak.
<P>
Kromě toho všichni víme, že na financování průvodních opatření zaměřených na kompenzaci oznámeného nepříznivého vlivu dohod o hospodářském partnerství budou potřebné další zdroje, přičemž v této oblasti jsme - nemělo by být nutné, abych vám to připomínal - nejchudší země na světě. Doufáme, že Komise by řekla, odkud budou tyto zdroje pocházet.
<P>
Také nás mrzí, že dokument Komise neobsahuje žádné specifické návrhy na realizaci rozvojových cílů tisíciletí před rokem 2015. Je to z důvodu nedostatečné ambice v této oblasti, anebo proto, že rok 2009 označí zásadní posun v paradigmatu evropské rozvojové politiky?
<P>
V příloze oznámení Komise se rovněž odkazuje na realizaci prvního akčního plánu společné strategie Afriky a EU. Těší nás to a jsme velmi rádi, že Komise by měla skutečně udělat všechno, co dokáže, aby první úkoly, které se mají uskutečnit jako součást nové strategie, splňovaly oprávněná očekávání milionů afrických mužů a žen, kterých se přímo dotkne úspěch této strategie.
<SPEAKER ID="034" NAME="Lambert van Nistelrooij" AFFILIATION="PPE-DE">
(NL) Jako koordinátor Evropské lidové strany (sociálních demokratů) a Evropských demokratů pro regionální politiku vkládám velké naděje do roku 2009. Proč? Protože implementace těchto nových programů ve všech regionech, ve všech členských státech, nyní probíhá od roku 2007. Co se ukázalo? Za prvé, můžeme hovořit o nové kohezi a zdroje se utrácejí ve větším rozsahu než předtím na regiony a města, na Lisabonskou strategii, na růst a zaměstnanost. Ukázalo se, že máme lepší výkon v oblasti inovace, přičemž investice do výzkumu a inovací se více než zdvojnásobily.
<P>
V Lublani dokonce minulý týden komisaři Hübner a Potočnik oznámili v této oblasti velmi příznivé výsledky. Proto můžeme hovořit o tiché revoluci ve využívání těchto zdrojů - je to něco, co třeba zveřejnit. Je to příležitost výrazně zlepšit komunikaci - zlepšit v roce 2009 komunikaci s občany, neboť je to také volební rok. Toto se umožnilo tisícům projektů, které se realizují v různých oblastech hospodářství a ekologie. Neschopnost zvolit si tuto velmi regionální politiku, tuto novou kohezní politiku jako vlajkovou loď v komunikaci s občany by bylo pro Unii promeškanou příležitostí.
<SPEAKER ID="035" NAME="Göran Färm" AFFILIATION="PSE">
(SV) Pane předsedající, jako švédský poslanec se zkušenostmi v chodu obchodní unie bych rád začal schválením toho, co řekl Hannes Swoboda: Pokud se máme vyhnout kritice toho, že se rozsudek ve věci Laval otočí proti smlouvě, musí Komise vysvětlit, že volný trh služeb není hrozbou pro právo odborových hnutí s cílem podniknout opatření proti sociálnímu dumpingu. Jen toto jsem chtěl poznamenat, neboť je to relevantní v této souvislosti.
<P>
Pokud jde o politickou strategii na rok 2009, je jasné, že musíme začít vážně diskutovat o střednědobém přezkoumání dlouhodobého rozpočtu. Nemyslím si však, že můžeme v některých oblastech otálet. Musíme začít měnit priority právě teď, v rozpočtu na rok 2009.
<P>
Mám na mysli konkrétně dvě oblasti. První je klima. Jako zpravodaj pro rozpočet ve Výboru pro průmysl, výzkum a energetiku si nemyslím, že stačí uznat, že je klima politickou prioritou. Toto uznání musí mít účinek i na rozpočtové priority. Musíme ukázat, že jsme v současnosti připraveni podniknout konkrétní evropské kroky, i když stojí peníze. To může znamenat řešit konkrétní situace, pokud jde o moderní energetiku a environmentální technologii. Může to znamenat změnu v používání strukturálních fondů anebo Sedmého rámcového programu, ale stále je toho hodně, co je třeba udělat.
<P>
Druhou oblastí, kterou chci zmínit, je západní Balkán, především Kosovo. Na podkladě nové situace musíme celkem jednoduše vyvinout dlouhodobou strategii naší práce na západním Balkánu. Je neodůvodněné mít tak přísný model rozpočtu, ve kterém nejtěsnější rozpočtové marže jsou přesně v těch oblastech, ve kterých jsou největší potřeby.
<SPEAKER ID="036" NAME="Lutz Goepel" AFFILIATION="PPE-DE">
(DE) Pane předsedající, Komise v roce 2009 plánuje úspěšné zavedení zdravotní kontroly v odvětví zemědělství. Jako zpravodaj pro správu se z vlastní iniciativy domnívám, že po zítřejším hlasování bude mít Komise mnohem lepší představu o stanovisku Parlamentu k této záležitosti, a očekávám, že toto stanovisko se vezme v úvahu v legislativních návrzích, které očekáváme v květnu.
<P>
Vítám skutečnost, že Komise se zvláště snaží podpořit koncepci kvality v odvětví zemědělství především potvrzením toho, co se nazývá zelenou knihou roku 2009. Zastáváme názor, že přidaná hodnota se díky normám vysoké kvality stane čím dál důležitějším východiskovým bodem pro naše zemědělce, dokonce i vzhledem k rostoucí hospodářské soutěži vyvolané dovozem.
<P>
Zároveň jsem si všiml, že Komise bude předkládat nové návrhy týkající se bezpečnosti potravin, dobrých životných podmínek zvířat a jejich zdraví, společně s lepším dohledem a lepšími pravidly. Apeluji na Komisi, aby byla uvážlivá. Naši zemědělci nemohou být konfrontováni s dalšími nařízeními, pokud dovozy z třetích zemí zároveň nepodléhají těmto nařízením.
<P>
Pane předsedající, záměrem Komise je předložit v roce 2009 množství návrhů na snížení administrativní zátěže, které na úrovni poptávky po existujících nařízeních nebo politických specifikacích nic nezmění. Velmi doufám, že toto se bude uplatňovat u našich zemědělců, především vzhledem na pravidla křížové shody.
<P>
Domnívám se, že ve výroční politické strategii chybí důležitý předmět, a tím je otázka dodávek potravin. Komise tento pojem používá často, ale naši občané musí mít zajištěno bezpečné podnikání s cílem, jak zorganizovat jejich stálou dodávku.
<SPEAKER ID="037" NAME="Carmen Fraga Estévez" AFFILIATION="PPE-DE">
(ES) Pane předsedající, jako koordinátorka skupiny Evropské lidové strany (křesťanských demokratů) a Evropských demokratů ve Výboru pro rybolov bych ráda přednesla tyto poznámky o společné rybářské politice.
<P>
Za prvé, vzhledem ke klíčovým činnostem navrženým na rok 2009, a k těm, které jsou uvedené v položce 2 v příloze k trvale udržitelnému rozvoji, můžeme vidět, že společná rybářská politika je zapracovaná do integrované námořní politiky, tedy do něčeho, s čím naše skupina nesouhlasí. Zatím co je pravda, že některé aspekty nástrojů společné rybářské politiky jsou součástí námořní politiky, podobně jako například některé aspekty dopravní politiky, neznamená to však, že je zařazená anebo řízená pod tímto názvem.
<P>
Za druhé, vzhledem ke změnám v přidělování finančních prostředků a především vzhledem k hlavě 2 "Zachování a správa přírodních zdrojů", nesouhlasíme, že 6 milionů EUR požadovaných na financování přípravné činnosti námořní politiky by mělo pocházet z už beztak malého rozpočtu společné rybářské politiky, především vzhledem ke skutečnosti, že v této etapě v rozpočtovém roce neexistuje způsob, jak se dozvědět, jaký objem úprav se může zpřístupnit pro jiné způsoby využití.
<SPEAKER ID="038" NAME="John Bowis" AFFILIATION="PPE-DE">
Pane předsedající, dovolte mi nabídnout Komisi dva sliby, na oplátku od Parlamentu. Jeden je, že budeme spolupracovat na balíčku o změnách klimatu, abychom co nejdříve získali efektivní a fungující soubor opatření. Druhý je, že budeme pracovat na co nejrychlejším ustanovení nového komisaře pro zdravotnictví. Zároveň mi dovolte požádat místopředsedu, aby naším jménem popřál všechno nejlepší panu Kyprianouovi a že mu děkujeme za to, čeho dosáhl za tu dobu, kterou s námi strávil.
<P>
Za třetí, dovolte mi říci, že odkaz na zdravotnictví v ní je pozoruhodně malý. Pravda je, že se v něm hovoří o zdravotnických zařízeních a jiných opatřeních. Chci však vidět jiné opatření včetně přeshraničního zdravotnického příslibu, neboť pokud se jimi nebudeme zabývat rychle, budou soudy v této oblasti pokračovat v tvorbě politiky za nás, a to je naše práce jako politiků. Ujistěte se proto, že projdou co nejrychleji, jako velmi vítaný návrh o mentálním zdraví, který nyní přichází.
<SPEAKER ID="039" NAME="Maria Martens" AFFILIATION="PPE-DE">
(NL) Vystupuji jako koordinátorka skupiny Evropské lidové strany (Křesťanských demokratů) a Evropských demokratů za Výbor pro rozvoj. Chtěla bych pochválit výbor za snahu dát do centra svých dlouhodobých aktivit rozsáhlé strategické cíle, jako je prosperita, solidarita a bezpečnost. Za politováníhodnou však pokládám skutečnost, že se málo pozornosti věnuje rozvojové spolupráci a snižování chudoby. Konec konců jsou to také velmi důležité aspekty silné, prosperující Evropy.
<P>
Rok 2007 se stal milníkem, když jsme poprvé v dějinách vytvořili společnou strategii EU/Afrika. Je však nutné rozběhnout implementaci osmi partnerských oblastí, a tak na konkrétní pokrok ještě stále čekáme.
<P>
Nakonec mám ještě jednu věc na srdci. Evropští komisaři se čím dál častěji zúčastňují politických kampaní ve svých státech. Začalo to komisařem pro rozvoj a humanitární pomoc. Znepokojuje mě vakuum ve vedení, které potom vznikne v důležitých evropských politických oblastech. Ptám se proto Komise, zda je připravena navrhnout pravidla, která po volbách zajistí vykonávání úřadu Evropského komisaře bez přerušení způsobených účastí na národních předvolebních kampaních.
<SPEAKER ID="040" NAME="Jacek Saryusz-Wolski" AFFILIATION="PPE-DE">
Vážený pane předsedající, chtěl bych upozornit na skutečnost, že dokument o roční politické strategii neuvádí jednu z nejdůležitějších záležitostí týkajících se budoucnosti Evropy: politiku vnější bezpečnosti dodávek energie. Drtivá většina Parlamentu přijala zprávu o naléhavé potřebě politiky bezpečnosti dodávek energie. Od té doby se situace zhoršila a v současnosti vidíme zvýšení závislosti a její nedostatečnou redukci. Například projekt Nabucco - vlajková loď procesu diverzifikace v EU, který Evropský rada označila v roce 2007 za jeden z nejdůležitějších projektů evropského zájmu - je podle některých vážně ohrožen, pokud ne přímo ztracen.
<SPEAKER ID="041" NAME="Othmar Karas" AFFILIATION="PPE-DE">
(DE) Vážený pane předsedající, dámy a pánové! Priority na rok 2009 jsou tehdy věrohodné, pokud dokážeme poukázat na náš seriózní a efektivní přístup k předchozím prioritám, jemuž občané dokázali porozumět. Chtěl bych vás proto právě ve volebním roce 2009 požádat, abyste zhodnotili, co se z předchozích priorit konkrétně realizovalo, a abyste na tomto základu zapojili občany do rozvoje komunikační strategie.
<P>
Za druhé, snížení byrokracie je trvalou prioritou, která vytváří důvěru mezi občany, stejně jako mezi malými a středními podniky. Chybí mi zákon o malých podnicích. Pracujte prosím na důvěře, aby se nám podařilo zvýšit účast voličů ve volbách do Evropského parlamentu v roce 2009. Také toto se musí stát politickou prioritou!
<P>
(Potlesk)
<SPEAKER ID="042" NAME="Mairead McGuinness" AFFILIATION="PPE-DE">
Vážený pane předsedající, vítám toto prohlášení. Chci však upozornit - a čekám na vaše reakce - především na stranu 18 a na jednu z hlavních činností týkajících se "zbytku světa": "Případné uplatňování dohody o rozvoji z Dauhá".
<P>
Vím, že pospícháme, abychom udělali co největší kus práce, ale také to, že právě zemědělství bude bolavou stránkou dohody a že Evropa nedosáhne úspěchu, pokud jde o přístup na nezemědělský trh a služby. Potřebovala bych nějaké informace, neboť podle mě jsme udržováni v nevědomosti. Občané z mého volebního obvodu byli celý víkend u mých dveří, aby vyjádřili své znepokojení nad 70% snížením celní sazby na hovězí maso a mléčné výrobky, což zdecimuje zemědělství a zneváží společnou zemědělskou politiku, které si v našem Parlamentu tak ceníme.
<SPEAKER ID="043" NAME="Luís Queiró" AFFILIATION="PPE-DE">
(PT) Vážený pane předsedající, všechno naznačuje tomu, že rok 2009 bude rokem příležitostí. Jedním z nejpozitivnějších výsledků při nalezení cesty z institucionální slepé uličky je příležitost nasměrovat naši energii k dalším tématům, což nám umožní soustředit se víc na politiku.
<P>
Několik let diskutujeme o globalizaci, klimatických změnách, nedostatečné bezpečnosti na našich hranicích a nestabilitě v sousedních zemích. Desetiletí přemýšlíme o výzvách spojených se vznikem nových ekonomik a o nové úloze Afriky ve světě. Teoretizovat o hlavních výzvách a přiměřených reakcích je důležité, ale Evropa nemůže zůstat jen obyčejným, i když interakčním divákem v období uskutečňování změn. Evropa musí hrát aktivní úlohu, být činitelem reformy, katalyzátorem rozvoje.
<P>
Vážená paní místopředsedkyně, různé politické priority naznačené Evropskou komisí zahrnují komunikaci. Neexistuje lepší komunikační politika než potvrzení dosažených výsledků. Důležitost a relevantnost Evropy směrem k jejím občanům je třeba vidět, cítit, rozpoznat. Toto je způsob, jak získat jejich důvěru, důvěru občanů, a jak jim poskytnout to, co od nás požadují.
<SPEAKER ID="044" NAME="Katalin Lévai" AFFILIATION="PSE">
(HU) Vážený pane předsedající, ráda bych soustředila pozornost na dvě věci. První se týká upevnění nových forem spolupráce; na jedné straně musíme utužit spolupráci mezi členskými státy a Evropskou unií a na druhé straně posílit spolupráci mezi Parlamentem, Radou a Komisí, a v této souvislosti musíme předložit kladné příklady v podobě reálných výsledků.
<P>
Dalším důležitým problémem v tomto kontextu je ten, kterým se zaobírají především Evropští socialisté, a to problém sociální Evropy, jinými slovy zabezpečení prosperity, solidarity a bezpečnosti, které jsme si zvykli označovat termínem "sociální Evropa", a co nejrychleji dosažení lisabonských cílů. V této souvislosti bych chtěla zdůraznit skutečnost, že v tomto programu se velmi málo pozornosti věnuje postavení žen, i když ve většině členských států jsou to právě ženy, jejichž sociální zabezpečení je omezené, navíc rozsah pochybných forem zaměstnání je na vzestupu. V roce 2009 bych chtěla věnovat zvláštní pozornost především těmto dvěma oblastem. Děkuji.
<SPEAKER ID="045" NAME="Zuzana Roithová" AFFILIATION="PPE-DE">
(CS) Dovolte mi doplnit diskuzi upozorněním, že uvnitř všech politik by měl být zřetelněji vymezený prostor pro malé a střední podniky, které jsou páteří stability evropské zaměstnanosti. Máme v tom ještě rezervy, hlavně parlamenty v nových zemích, kde je potřeba uvést do života především koncept flexikurity - pružný trh pracovních sil, aby podniky lépe reagovaly na nové výzvy a dokázaly nabízet více nových míst.
<P>
A ještě něco, myslet nejprve na malé, to je naše heslo, ale když dojde na jednotlivé směrnice a nařízení, chybí nám studie Evropské komise o jejich dopadu na malé podniky. Zato míváme dopadové studie vypracované nadnárodními koncerny. Vítám návrh aktu pro "small business" a věřím, že nezůstane jen u idejí, ale že v evropských volbách budeme moci říci evropským občanům: Splnili jsme svůj program pro efektivnější a bezpečnější hospodářský prostor.
<SPEAKER ID="046" NAME="DanutBudreikait" AFFILIATION="ALDE">
- (LT) V roce 2009 se složení Parlamentu a Komise změní, bude však zachována plynulost práce. Ráda bych zdůraznila důležitost společné energetické politiky. Od roku 2006 diskutujeme o záležitostech společné energetické politiky EU a Parlament koncipoval rozsah vnější energetické politiky.
<SPEAKER ID="047" NAME="Margot Wallström">
místopředsedkyně Komise. - Vážený pane předsedající, chtěla bych poděkovat všem poslancům za jejich příspěvky do rozpravy. Myslím si, že společně s usnesením, které přijmete a dialogy s výbory a příslušnými komisaři, to bude znamenat velmi dobrý politický vstup do programu práce pro následující rok. Právě toto jsem vždy obhajovala: intenzivnější politický přístup k roční politické strategii.
<P>
Chtěla bych se vyjádřit k několika problémům, které se tu vyskytly a které pokládám za velmi důležité.
<P>
Za prvé, co se týká Lisabonské smlouvy: jak víte, Komise je plně zavázaná Lisabonské smlouvě, jsme plně zavázáni k její implementaci a připravujeme - neodhadujeme, ale připravujeme její implementaci začátkem příštího roku. Zaměřujeme se například na iniciativu občanů, kterou připomněli někteří poslanci, na implementaci nových ustanovení týkajících se práce s národními parlamenty, na přistoupení k Evropské úmluvě o ochraně lidských práv a základních svobod a rovněž na Služba pro vnější činnost, je to jen část z množství věcí, které vyžadují důkladnou přípravu, a ne jen odhad. Toto je rovnováha, jíž musíme dosáhnout. Doufám, že nikdo nepochybuje o našem závazku vůči Lisabonské smlouvě.
<P>
Zabýváme se - a to je velmi důležité - také komunikačními a informačními činnostmi, které se týkají této nové smlouvy, neboť bez ohledu na způsob ratifikace máme demokratickou povinnost věnovat se občanům takovým způsobem, že jim poskytneme informace, vyslechneme je a objasníme jim naši práci a obsah této nové smlouvy.
<P>
Vzhledem k politické agendě a rovnováze mezi sociální a hospodářskou agendou, kterou připomněli i někteří poslanci, si myslím, že toto je velmi důležitá rozprava a právě tyto otázky musíme projednat s výbory. Je samozřejmé, že jednotlivé časti tohoto Parlamentu kladou důraz na různé priority. Podle mě se tím má zabývat usnesení, které očekáváme; výsledky budou na podzim v legislativním a pracovním programu. Myslím si, že tímto směrem se musí soustředit naše pozornost v této politické rozpravě.
<P>
Chtěla bych se rovněž vyjádřit k otázce položené panem Bondem. Bohužel nerozumím jeho otázce, protože jistou dobu jsme zasílali dokumenty a návrhy do národních parlamentů. Byl to velmi dobrý nápad, který vysoce ocenily národní parlamenty. Touto činností jsme se mnohé dozvěděli a zvýšilo se i povědomí o záležitostech na evropské úrovni v evropských institucích na národní úrovni. Je to také dobrá praktická zkouška toho, co se dostane do nové smlouvy. Kromě toho jsme začali dialog s národními parlamenty o roční politické strategii a o našem pracovním programu a národní parlamenty nás požádaly, abychom nadále vysvětlovali a odpovídali na jejich otázky, které se týkají našich plánů a pracovního programu. Myslím, že nám to velmi pomohlo, hodně jsme se tím naučili a národní parlamenty mají příležitost lépe pochopit a vysvětlit záležitosti, které se odehrávají na evropské úrovni. Skutečně si myslím, že je to dobrá zkušenost. Zaangažování národních parlamentů není v tomto případě lobbing, je to spíše formování evropské agendy. Podle mě to znamená více demokracie.
<P>
Nakonec, co se týká financování: diskutovat budete samostatně, protože je to část problému - máme už strukturu financování do roku 2013 a všichni čelíme omezením vyplývajícím z těchto struktur financování. Po roce 2009 nebudeme mít dodatečné lidské zdroje, a tak vás budeme muset požádat, abyste nevyžadovali realizaci nových věcí, protože nebudeme mít pracovní sílu, která by se tím zabývala. Musíme si uvědomit, že budeme vést tuto rozpravu o struktuře financování samostatně.
<P>
Paní Gräßlové bych chtěla říci, že v oblasti strukturálních fondů přijala Komise nedávno velmi ambiciózní akční plán pro zajištění integrity prostředků vydávaných v této oblasti. Společně s členskými státy, které, jak víte, vynakládají finanční prostředky doma, Komise zamýšlí podniknout všechny nezbytné kontroly, aby zajistila, že každé vydané euro bude dobře vydané euro. Pravidelně budeme podávat zprávy Výboru pro rozpočtovou kontrolu; náš jednoznačný cíl je kontrola finančních prostředků, které vydáváme.
<P>
Nakonec mi dovolte poznamenat, že se společně můžeme zaměřit na komunikační priority, neboť rok 2009 bude velmi důležitým rokem, ve kterém nás čeká živá rozprava před volbami 2009. Jak určitě víte, komunikační priority na rok 2009 se soustřeďují na Lisabonskou smlouvu. V první kapitole této roční politické strategie je zmíněn zákon o malých podnicích. Ten je součástí lisabonské strategie, ve které bychom se měli zaměřit přesně na ty věci, které jste uvedli. Myslím, že jsou skutečně velmi důležité.
<P>
Předložíme výsledky z Lisabonské smlouvy. Vypracujeme reformu rozpočtu, zaměříme se na růst a zaměstnanost, na energii a klimatické změny. Toto všechno bude usměrňovat množství našich komunikačních priorit a na téma evropské politiky očekáváme živou rozpravu.
<P>
Nakonec bych vás chtěla upozornit na návrh vytvoření meziinstitucionální dohody o komunikaci. Doufám, že nám na tomto poli poskytne mnohem lepší rámec pro spolupráci, a tak vám chci ještě jednou poděkovat za rozpravu. Všechno budeme i nadále sledovat, i podrobnosti, které jste zmínili a které podle mě patří spíše do dialogu mezi výbory a komisaři.
<SPEAKER ID="048" NAME="Předsedající">
Rozprava je ukončena.
<P>
Hlasování se bude konat v průběhu druhé rozpravy.
<P>
.
<P>
Písemná prohlášení (článek 142)
<SPEAKER ID="049" NAME="Małgorzata Hanzlik  " AFFILIATION="PPE-DE">
písemně. - (PL) Pečlivě jsem si přečetla politickou strategii Komise na rok 2009. Vzhledem ke skutečnosti, že se zajímám především o problémy týkající se malých a středních podniků a hospodářského kontextu integrace, dovoluji si vyjádřit se k několika důležitým bodům, které jsou obsaženy ve strategii.
<P>
Na evropské odvětví malých a středních podniků musíme nahlížet z odlišného úhlu. Musíme mu vrátit jeho prioritní význam a díky němu odhalit vývojový potenciál. V příslušném dokumentu mě potěšilo, že Komise nadále klade na první místo odstranění zbytečných překážek, které omezovaly rozvoj malých a středních podniků. Za důležitý pokládá rovněž závazek pracovat nadále na Evropské chartě pro malé podniky, prostřednictvím které, doufám, se naučíme myslet v první řadě a v každém směru především na to, z čeho by profitovaly tyto nejmenší jednotky, a potom je umístnit do globálního kontextu.
<P>
Je velmi důležité prosazovat a podporovat inovační strategii a projevit náležité pochopení pro potřebu spolupráce mezi vědeckými centry a podniky. Podobně důležitá je část, ve které dokument hovoří o prioritní úloze občanů Unie jako o spotřebitelích. Je nezbytné zlepšit způsob poskytování informací a komunikace s veřejností. Když hovořím k voličům, zjišťuji u nich všeobecný nedostatek vědomostí o tom, jak Unie funguje, a o výhodách, které z ní mají všichni občané. Je důležité vyslat občanům jasnou zprávu o záležitostech, které pokládají za důležité; Evropská unie se musí stát entitou, která bude našim občanům blízká, bude pro ně dobře a lehce srozumitelná, ať už to budou spotřebitelé, obchodníci anebo oboje.
