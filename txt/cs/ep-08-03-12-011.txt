<CHAPTER ID="011">
Úloha EU v Iráku (rozprava) 
<SPEAKER ID="214" NAME="Předsedající">
Dalším bodem je zpráva paní Gomesové jménem Výboru pro zahraniční záležitosti týkající se návrhu doporučení Evropského parlamentu Radě o úloze Evropské unie v Iráku.
<SPEAKER ID="215" NAME="Ana Maria Gomes">
zpravodajka. - (PT) Vážená paní předsedající, pokud tento Parlament bude hlasovat o zprávě o úloze Evropské unie v Iráku, je důležité zamyslet se nad některými ponaučeními, která nabízejí dějiny této země. Dne 16. března uplyne 20 let od chemického útoku na kurdské město Halabdža. Byla to jedna z nejvražednějších operací genocidní kampaně Anfal, kterou vedly sily Saddáma Husajna proti obyvatelům jeho vlastní země. Halabdža nebyla ojedinělým případem, v Iráku se podobné události opakovaly mnohokrát. V důsledku pasivity a občasné shovívavosti evropských vlád vystavoval celá desetiletí režim Saddáma Husajna obyvatele Iráku strategii systematického tyranizování se zničujícími následky, které jsou cítit dodnes. Proto jsem, jako zpravodajka, chtěla, aby základním postulátem této zprávy byla morální a právní zodpovědnost Evropy k iráckému lidu. Žádný jiný lid v posledních desetiletích netrpěl víc a jen málokterá země je z hlediska bezpečnosti Evropy tak důležitá.
<P>
Kromě toho, že je naší povinností pomoci Iráku, musí si Evropa uvědomit, že je v jejím zájmu, aby se z Iráku stala ucelená federativní a demokratická země, v které vládne právní stát a v které se dodržují lidská práva, včetně práv žen. V roce 2003 moje strana, portugalská Socialistická strana, a já osobně, jsme byly proti rozhodnutí napadnout Irák, které v té době podporoval tehdejší portugalský premiér, pan Durão Barroso. Na tomto stanovisku trvám i dnes. Tato zpráva však nemá sloužit k tomu, abychom znova opakovali dobře známá stanoviska k otázce, která v minulosti rozdělila Evropu. Vyzýváme tento Parlament, aby vyjádřil svůj názor na současný a budoucí příspěvek Evropské unie k bezpečnému, prosperujícímu a demokratickému Iráku, který bude žít v míru se svými sousedy.
<P>
S touto myšlenkou jsem v rámci přípravy na vypracování této zprávy dvakrát navštívila Irák, v lednu a v únoru. V rámci první cesty jsem navštívila Bagdád, Nasirii a oblast močálů. V rámci druhé cesty jsem navštívila Kurdistán na severu země. Vzhledem k iráckému rozpočtu ve výši 48 miliard dolarů můžeme konstatovat, že Iráku určitě nechybí peníze. Irák už nepotřebuje další rozpočtovou podporu ani bezúročné půjčky. To, co Irák potřebuje a Iráčané to též žádají, je technická pomoc a institucionální posílení, aby mohly stát a občanská společnost správně fungovat a aby bylo možné dobře využít rozsáhlých zdrojů této země ve prospěch obyvatelstva, včetně milionů osob vysídlených v rámci státu a také uprchlíků, kteří jsou v sousedních zemích.
<P>
Záměrem této zprávy není pouze podnítit větší zapojení EU v Iráku. Požadujeme také, aby se přítomnost EU v Iráku řídila transparentností, viditelností a účinností. Parlament s potěšením sleduje rostoucí zájem Komise na dokonalejším využití evropských fondů v Iráku v mimořádně složitém kontextu. V této souvislosti máme pocit, že větší přítomnost Komise a členských států v terénu je nejen možná, ale i nutná, ať už jde o vybavení lidskými zdroji anebo o projekty, a to hlavně v těch oblastech Iráku, kde to umožňuje bezpečnostní situace, jako například v kurdské oblasti. Na druhé straně požadujeme regulaci smluv se soukromými vojenskými a bezpečnostními společnostmi. Dovolte mi zdůraznit, že v této zprávě Evropský parlament poprvé vyzývá k vytvoření jasných směrů v oblasti využívání těchto společností institucemi EU.
<P>
Hlavní signál, který by tato zpráva měla vyslat Komisi, Radě, evropským obchodním společnostem, nevládním organizacím a veřejnému mínění, je následující: Evropa má dnes jedinečnou možnost příznivě přispět k budoucnosti Iráku a tím i k budoucnosti celého regionu. Komunikace s Komisí během přípravy této zprávy i konsenzus, kterého jsme při této zprávě dosáhly ve Výboru pro zahraniční záležitosti, mě přesvědčily o tom, že Evropa je připravená vypořádat se s touto výzvou. Na závěr mi dovolte osobně poděkovat kolegům poslancům, kteří přednesli pozměňující a doplňující návrhy a doporučení a především stínovým zpravodajkám, paní Hybáškové, paní baronce Nicholsonové of Winterbourne, a stínovým zpravodajům, panu Briemu a panu Özdemirovi, za jejich příspěvky, které tuto zprávu významně obohatily.
<SPEAKER ID="216" NAME="Janez Lenarčič">
úřadující předseda. - (SL) V první řadě bych chtěl poděkovat zpravodajce, paní Gomesové, za její zprávu o úloze Evropské unie v Iráku. Dnešní rozpravě věnujeme velkou pozornost a důkladně prostudujeme návrhy zpravodajky i celého shromáždění.
<P>
Dovolte mi využít této příležitosti, abych obzvláště přivítal nedávné rozhodnutí Evropského parlamentu zřídit pro Irák delegaci ad hoc. Tato delegace určitě přispěje k posílení vztahů mezi Evropskou unií a Irákem ve všech oblastech.
<P>
Evropská unie v úzké spolupráci s iráckou vládou a dalšími aktéry, hlavně Organizací spojených národů, posiluje vztahy s Irákem a podporuje ústřední úlohu Organizace spojených národů v Iráku. Evropská unie bude i nadále úzce spolupracovat s Asistenční misí Organizace spojených národů v Iráku (UNAMI). Zaručí též podporu této mise při realizaci úlohy, kterou jí uložila rezoluce Bezpečnostní rady Organizaci spojených národů č. 1770.
<P>
Úřad Evropské komise pro humanitární pomoc, ECHO, se podílí na úsilí zlepšit humanitární situaci v celém regionu, nejen v Iráku. Jednání o dohodě o obchodě a spolupráci s Irákem jsou dalším důležitým faktem z hlediska posilování vztahů mezi Irákem a Evropskou unií. Potěšilo nás, když jsme se dozvěděli, že jednání velmi dobře postupují.
<P>
EU pevně podporuje tento proces, v němž spolupracují i sousední země. I nadále budeme zdůrazňovat důležitost dialogu mezi Irákem a jeho sousedy. Na tomto místě musím zdůraznit, že územní celistvost Iráku musí být zachovaná. Jak dobře víte, předsednictvo vyjádřilo velké znepokojení nad nedávnými operacemi turecké armády na iráckém území. Chtěli bychom vyzdvihnout velký význam nepřetržitého dialogu a spolupráce mezi Irákem a Tureckem. Důrazně nabádáme obě vlády i kurdskou regionální vládu, aby našly mírové řešení této situace, a aby se vyhnuly konfliktu.
<P>
Úspěch úsilí o národní smíření má klíčový význam z hlediska dlouhodobého a stálého pokroku v oblasti zlepšování bezpečnostní situace. Evropská unie je připravená podporovat Irák v jeho závazku pokračovat v tomto procesu.
<P>
Závěrem bych rád uvedl, že Evropská unie přidělila na pomoc Iráku už velký objem zdrojů. EU i v současnosti přispívá k obnově bezpečnostního sektoru Iráku hlavně prostřednictvím Integrované mise Evropské unie na podporu právního státu v Iráku, jejíž mandát byl prodloužený až do léta příštího roku. Jak dobře víte, irácké orgány považují tuto misi za velmi hodnotnou.
<SPEAKER ID="217" NAME="Benita Ferrero-Waldner">
členka Komise. - Vážená paní předsedající, v první řadě mi dovolte trochu delší řeč, protože toto téma je pro mě velmi důležité.
<P>
Na úvod bych chtěla vyjádřit uznání paní Gomesové a také všem ostatním poslancům, kteří se podíleli na přípravě této důležité zprávy. Od prosince navštívila paní Gomesová Irák dvakrát, aby získala co nejjasnější obraz o tom, co se v této zemi děje, a co ne. Vyslala jsem do Iráku dva ředitele, kteří mají na starosti tuto oblast. Jeden z nich, pan Tomás Duplá del Moral, je dnes se mnou v tomto jednacím sále. Bližší podrobnosti vám povím později.
<P>
Analýza paní Gomesové je jasná, komplexní a především začíná ze správního místa. Nemáme jinou možnost než řešit výzvy, kterým Irák čelí v současnosti, a kterým bude čelit v budoucnosti.
<P>
Pět roků po pádu Saddáma Husajna můžeme vstoupit do nové fáze postupného procesu. Tento proces je však ještě stále křehký, omezený a nestálý.
<P>
Zdá se, že bezpečnostní situace se mírně zlepšila, jednak v důsledku amerického nátlaku, ale též v důsledku dalších dvou faktorů: za prvé, v důsledku činnosti sunnitské Rady Probuzení, které vyzbrojily a financují Spojené státy americké, ale především, za druhé, v důsledku příměří milicí Muktada al-Sadra, které bylo nedávno prodloužené o dalších šest měsíců. Počet mrtvých iráckých civilistů je stále velmi vysoký a pokud jde o udržitelnost těchto snah a zlepšení, vládne velká nejistota. Turecké vpády na severu Iráku ještě víc komplikují situaci bez ohledu na to, jak pokojné a rozvážné jsou reakce (aspoň v současnosti) ústřední i kurdské regionální vlády.
<P>
V politické oblasti schválil zákonodárný sbor důležitý balík zákonů: rozpočet na rok 2008, zákon o oblastních pravomocích a omezenou amnestii související s procesem de-baasifikace, což uspokojilo sunnity, šíity i Kurdy. Ale vzhledem k tomu, že prezidentská rada zamítla zákon o místních pravomocích, ještě stále není jisté, zda bude možné tento omezený pokrok upevnit.
<P>
Hospodářská oblast vykazuje úplnou závislost na odvětví zpracování ropy. Iráku se nedaří přilákat zahraniční, a dokonce ani domácí, investory, je tu nedostatek příležitostí k vytváření nových pracovních míst. Výběr daní a celních poplatků se nachází ve zcela počátečním stádiu, vybrané sumy jsou jen okrajové. Schopnost vynaložit investice plánované v rozpočtu při současném udržení růstu je ještě stále omezená. Zdá se však, že hospodářská činnost, včetně investic, má v současnosti větší potenciál v nejbezpečnější kurdské oblasti.
<P>
Ústředním bodem politického programu zůstává národní smíření, existuje mnoho iniciativ a událostí vedených ze zahraničí. I když pokračuje domácí úsilí o vybudování skutečného iráckého vlastnictví a perspektivy budoucnosti země, ještě stále chybí společná a jasná vize a zmíněné úsilí se řídí sektářskými, náboženskými nebo národnostními zájmy, pohnutkami či stížnostmi. Takový obsah měla zpráva ředitele, kterého jsem do oblasti vyslala.
<P>
Dovolte mi, abych této příležitosti využila k tomu, abych vám připomněla, co už v Iráku a s Irákem děláme a co si můžeme naplánovat do budoucnosti v těchto stále náročných podmínkách. Naše zásahy se týkají široké škály činností, které se mají vztah k politickým, hospodářským, humanitárním aspektům a též k aspektům pomoci.
<P>
Za prvé, dohoda o obchodě a spolupráci představuje politické úsilí, kterým se poprvé stanovuje základ smluvních vztahů mezi Evropskou unií a Irákem. Doufáme, že tato dohoda pomůže Iráku, aby se věnoval vlastnímu programu reforem a že ulehčí opětovné začlenění této země do mezinárodního společenství po dlouhých letech izolace. Právě jsme dokončili čtvrté kolo rozhovorů. V mnohých oblastech se nadále daří rychle postupovat, od oblasti lidských práv až po boj proti terorismu, od energetické spolupráce po oblast životního prostředí.
<P>
Za druhé, setkání se sousedy, které zmiňoval pan úřadující předseda Rady, by mohla velmi významně přispět ke zmenšení překážek a k zlepšení bezpečnosti, a zároveň by též mohla umožnit navázání politického dialogu a budování smíření mezi jednotlivými stranami. Osobně jsem věnovala mnoho úsilí, abych pomohla tomuto vývoji, zúčastnila se dvou konferencí v Šarm al-Šajchu a v Istanbulu. Jak to bude možné, budu v tom pokračovat i v budoucnosti, aby i nadále byla zdůrazněná skutečnost, že je potřeba, aby státy sousedící s Irákem na sebe přebraly zodpovědnost. V tomto směru lze za dobré signály považovat návštěvu generálního tajemníka Ligy arabských států Amra Moussy v Bagdádu a též nedávnou návštěvu íránského prezidenta v Iráku.
<P>
Jak ve své zprávě zdůrazňuje paní Gomesová, úkol pomoci Iráku postavit se na vlastní nohy nesmí být jen na bedrech společenství dárců nebo jen na Iráčanech.
<P>
Pokud jde o pomoc, nemusím vám připomínat, že od roce 2003, kdy se během působení mého předchůdce začalo s poskytováním financování, bylo na Irák vyčleněno 829 milionů EUR z fondů Společenství, s plnou podporou Rady a Evropského parlamentu.
<P>
Pokud jde o náročnost vytvoření účinného programu v Iráku, nikdy jsme nebyli naivní. V souladu s doporučením tohoto Parlamentu a všech členských států jsme spolupracovali s OSN a s jejími agenturami, se Světovou bankou a trustovým fondem několika dárců. Spolupráce s těmito institucemi byla jedinou uskutečnitelnou možností. Organizace Spojených národů zažívala mimořádně krušné chvíle po atentátu na Sergia Vieira de Mella, při kterém zahynula i velká část personálu, když došlo k výbuchu kanceláře OSN v Bagdádu. Nový zvláštní zástupce, pan Staffan de Mistura, se své práce ujal s pozoruhodným zanícením, čehož si velmi vážíme. Nedávno jste měli možnost se setkat s náměstkem zvláštního zástupce OSN, panem Davidem Shearerem. Myslím si, že mezi vámi došlo k dobré výměně názorů o misi a o přetrvávajících hrozbách.
<P>
Mohla bych jmenovat mnoho projektů, ale učiním tak později, až budu odpovídat na vaše otázky. Nyní řeknu jen tolik, že si myslím, že jde o velmi důležitou a významnou práci, o to víc, že schopnost irácké vlády dosahovat výsledků je velmi omezená, v tomto bodě se ztotožňuji s názorem paní Gomesové. Od základních potřeb v oblasti zdravotnictví a vzdělávání, přes pomoc při podpoře demokratizace, volebního procesu a dodržování lidských práv, až po humanitární podporu a podporu uprchlíků, ve všech těchto oblastech vytrvale prosazujeme komplexní program, přičemž v těch nejsložitějších podmínkách využíváme nejlepších prostředků, které jsou k dispozici.
<P>
Snažili jsme se zabezpečit, aby se zvláštní pozornost věnovala potřebám zranitelných skupin, především lidem, kteří byli vysídlení, ať už v rámci Iráku, nebo do jiných sousedních zemí. Na podporu uprchlíků byl minulý rok vyčleněn významný balík o objemu 50 milionů EUR. Komise má též v úmyslu vyčlenit 20 milionů EUR ze své rozpočtové položky humanitární pomoci na rok 2008 na podporu osob vysídlených v rámci státu, uprchlíků a na podporu nejzranitelnějších skupin v Iráku. Začali jsme i několik dvoustranných projektů, ale ideální řešení neexistuje. Ve skutečnosti má každá možnost vnitřní a hrozivé nedostatky.
<P>
Závěrem mi dovolte říct, že na základě mých pokynů, jak jsem už zmínila, dva ředitelé zodpovědní za Irák z Generálního ředitelství pro vnější vztahy a EuropeAid navštívili se svými skupinami Bagdád. S představiteli iráckých úřadů a s dalšími aktéry vedli plodné a velmi upřímné rozhovory. Mise potvrdila nejistou bezpečnostní situaci v Iráku, politickou a hospodářskou situaci, kterou jsem zmiňovala, mimořádně omezené možnosti iráckých orgánů po letech vlády Saddáma Husajna a následné válce. Mise též potvrdila klíčovou úlohu naší malé delegace v Iráku.
<P>
Irácká vláda vyjádřila svou touhu spolupracovat s Evropskou unií. Na základě toho se pokusíme poskytnout financování, kromě dalších dvoustranných a mezinárodních dárců, a pomůžeme posilnit instituce a kapacitu státní správy, která je stále velmi slabá. V souladu s požadavkem Parlamentu přezkoumáme, jak přijmout co nejpřímější opatření, s ohledem na bezpečnostní situaci. Budeme se snažit zabezpečit, aby byla naše pomoc maximálně účinná, viditelná a spolehlivá.
<P>
(potlesk)
<SPEAKER ID="218" NAME="Ignasi Guardans Cambó">
navrhovatelka stanoviska Výboru pro mezinárodní obchod. - (ES) Vážená paní předsedající, tuto zprávu musíme přivítat. Výbor INTA ji přezkoumal a obšírně prodiskutoval, samozřejmě z pohledu její způsobilosti, a přesně o tom bych rád v krátkosti řekl pár slov.
<P>
Chtěl bych zdůraznit několik bodů uvedených v textu Výboru pro mezinárodní obchod (INTA), který zpravodajka převzala jen zčásti do své zprávy, i když je nutné říct, že podstata toho, co chtěl Výbor pro mezinárodní obchod ve svém textu vyjádřit, byla do zprávy zakomponovaná. Za prvé, Irák musí být znovu zapojený do takzvaného mezinárodního hospodářského systému, a v této souvislosti musíme přivítat jeho status pozorovatele ve Světové obchodní organizaci. Toto je jednoznačně pozitivní krok správným směrem.
<P>
Za druhé, musíme dohodu o obchodě a spolupráci využít jako velmi užitečný nástroj na podporu vnitřních reforem, které Irák víc přiblíží k mnohostrannému systému vědních oborů.
<P>
Za třetí, chtěl bych zdůraznit potřebu zabezpečení skutečné transparentnosti a nediskriminace v souvislosti s veřejnými zakázkami v Iráku. Jde o bod, který výbor velmi zdůrazňoval a který bude během zítřejšího hlasování předložený na plenárním zasedání jako pozměňující a doplňující návrh. Domnívám se, že je skutečně důležité zdůrazňovat potřebu transparentnosti a rovnováhy při všech veřejných zakázkách.
<P>
Nakonec vyzýváme ke zpětné investici příjmů z prodeje ropy takovým způsobem, který by zaručil, že tento proces bude řídit samotná irácká vláda prostřednictvím příslušných orgánů.
<P>
Dalo by se toho, samozřejmě, říci ještě mnohem víc, domnívám se však, že zpráva jako celek si zaslouží gratulace tohoto Parlamentu.
<SPEAKER ID="219" NAME="Jana Hybášková">
za skupinu PPE-DE. - Vážená paní předsedkyně, paní komisařko, z hloubi srdce děkuji baronce Nicholson a Aně Gomes a Komisi. Nesplnitelné se stalo možným. Tento parlament, Evropský parlament, nalezl jednotnou shodu ve svém doporučení Radě i Komisi v tom, jak by měla Evropská unie postupovat v Iráku.
<P>
Minulost stranou. Situace se přestala zhoršovat, začíná stabilizace. Mladí lidé se odvracejí od sektářství a násilí, milice ztrácejí podporu, armáda Mahdího spolupracuje. To je imperativ pro evropskou přítomnost. Hlavním evropským úkolem je posílení zákona a řádu, technická asistence policii, ministerstvu vnitra, soudnictví, vězeňství. Druhou oblastí je podpořit Iráčany, aby prostřednictvím rozpočtu mohli využívat své ohromné ropné bohatství. Třetí je posílení demokracie technickou podporou volebních procesů.
<P>
Vyzýváme také evropské firmy a společnosti k obnovení účasti v Iráku. K tomu potřebujeme ale společnou evropskou pozici. Dotýkáme se situace uprchlíků, azylantů a vysídlených. K tangu je zapotřebí dvou. Potřebujeme irácké partnery, kteří ctí transparentnost, bojují s korupcí a nepotismem, ctí právo, lidská práva a demokracii. Iráckému parlamentu jsme připraveni poskytnout partnerskou podporu, učit jejich asistenty, cestovat tam a fungovat v rámci ad hoc permanentní delegace.
<P>
Jeden vzkaz je ale důležitý, a to mi dovolte jako někomu, kdo přijel do Basry poprvé 7. dubna 2003: Evropa nemůže zůstat součástí problému. Nabídněme společnou evropskou účast při změně lidské tragédie generací Iráčanů.
<SPEAKER ID="220" NAME="Véronique De Keyser" LANGUAGE="FR">
Vážená paní předsedající, zpráva paní Gomesové je vynikající a představuje skutečně významný počin. Bez obvyklých zbytečných politických řečí nám nabízí nový a konstruktivní pohled na velmi citlivou iráckou otázku, která nás velmi dlouho rozdělovala, přičemž tento přístup je pro Anu Gomesovou typický. Ve Výboru pro zahraniční věci byla přijatá výraznou většinou, a zde bych chtěla zdůraznit dva body mezi množstvím, které tu byly zmíněné.
<P>
Za prvé, Ana Gomesová vyzývá, aby všechny nástroje, které má k dispozici, Komise použila kreativně s cílem znovuvytvoření vhodných kapacit v Iráku v oblastech právního státu, spravedlnosti, lidských práv, dobré veřejné správy, postavení žen, zdravotnictví a vzdělání. Ana Gomesová to vyslovuje a uvádí s určitou dávkou naléhavosti. Iráku nechybějí peníze. Je to země, která má potenciál stát se bohatou, byla však úplně zdevastovaná z hlediska administrativního i lidského. Z toho důvodu paní Gomesová vyzývá k dvojstranným projektům na podporu budování kapacit a občanské společnosti a poukazuje na odvahu Komise, která dokonce do Bagdádu vyslala delegaci na monitorování těchto projektů z menší vzdálenosti a na zabezpečení lepší viditelnosti úsilí Evropské unie.
<P>
Za druhé, kromě samotného Iráku je Ana Gomesová znepokojená také v souvislosti s chudobou iráckých uprchlíků. V nedávné zprávě vysokého komisaře pro uprchlíky se uvádí, že v sousedních zemích se nachází přes dva miliony uprchlíků, skutečně kritická je však situace v Sýrii, v které je 1 400 000 uprchlíků, a v Jordánsku s více než půl milionem uprchlíků. Navzdory nejlepším snahám těchto zemí byly zaznamenány případy dětské práce a prostituce. Ana Gomesová vyzývá Evropu, aby projevila větší velkorysost při přijímání těchto uprchlíků, a vyzývá též Komisi, aby poskytovala větší podporu ve svých programech pomoci.
<P>
Krátce, této zprávě se musí věnovat v krátkodobém horizontu, a možno dokonce i v střednědobém horizontu, velmi vážná pozornost při určování budoucích politik pro Irák, obzvlášť rozpočtových politik. Chtěla bych tomuto Parlamentu ještě jednou připomenout, že paní zpravodajka, předtím, než předložila svou analýzu tamní situace, navštívila tuto zemi dvakrát. Vzhledem k nebezpečné situaci, která tam panuje, musím skutečně obdivovat její odvahu.
<SPEAKER ID="221" NAME="Nicholson of Winterbourne">
jménem skupiny ALDE. - Vážená paní předsedající, i já bych chtěla co nejsrdečněji poblahopřát naší paní zpravodajce. Paní Gomesová vypracovala skutečně výjimečnou zprávu, jejíž závěry jsou odvozené z jejích osobních poznatků, které získala z první ruky přímo na místě. Blahopřeji i paní komisařce k její vytrvalé a neúnavné pozornosti zaměřené na nejdůležitější aspekty iráckého problému, jako i vedoucímu delegace, panu Uusitalovi, o jehož práci jsem se mohla přesvědčit osobně přímo na místě při několika příležitostech. Jde ze strany Komise o skutečně prvotřídní práci, ke které panu Uusitalovi i vám, paní komisařko, srdečně blahopřeji. Otázce Iráku věnovala značnou pozornost i Rada ministrů a dnes věnujeme této otázce pozornost i my v tomto Parlamentu. Konečně se tedy klíčové instituce Evropské unie spojily. Společně samozřejmě dosáhneme mnohem víc.
<P>
Dnes má Irák skutečný parlament a zcela sekulární ústavu. Irák je jedním z mála národů v tomto regionu, které mají demokracii - sekulární demokracii - i navzdory jejím některým nedostatkům. Z toho důvodu musíme udělat vše, co je v našich silách, abychom Iráčánům pomohli posílit jejich demokratický proces. Myslím si, že posilování vazeb mezi našimi parlamenty je jednou z klíčových oblastí, kterou bychom k tomu mohli přispět. Cítím se skutečně poctěná, že jsem se stala novou předsedkyní delegace, která byla nedávno vytvořená Konferencí předsedů.
<P>
V říjnu minulého roku - a potom ještě jednou v lednu, společně s paní Gomesovou - jsem měla možnost oslovit irácký parlament během plenárního zasedání. Byla to pro mě velká čest, navíc jsme se mohli okamžitě přesvědčit o tom, jak velkou pomoc potřebují. Pokud chci pomoci Iráku zvrátit nepříznivou administrativní situaci, kterou zdědil, potřebujeme vytvořit těsná partnerství s ministerstvy veřejných služeb a využít všech našich zkušeností v procesu rozšiřování s cílem pomoci s budováním kapacit a institucí.
<P>
Protože, stejně jako my, i Iráčané chtějí demokracii a mají právo na dobrou správu věcí veřejných. Žádají a potřebují též poskytování základních lidských práv a veřejných služeb a stejné výsady, jaké máme my v našich demokraciích v západní Evropě. Chtěla bych říct, že stabilní Irák, který vytváří pozitivní vliv uvnitř i v rámci regionu, představuje cíl, k jehož dosažení se vyplatí vynaložit veškeré nutné úsilí. Až jednou Turecko vstoupí do Evropské unie, a já skutečně doufám, že se tak stane, z Iráku se stane náš bezprostřední soused, proto tuto zemi vnímáme jako součást našeho širšího sousedství.
<SPEAKER ID="222" NAME="Adam Bielan" LANGUAGE="PL">
Vážená paní předsedající, též bych rád poblahopřál paní zpravodajky k vypracování této výborné zprávy.
<P>
Dámy a pánové, za několik dní, 20. března to bude přesně pět let, co jednotky mezinárodní koalice zahájily druhou válku v Perském zálivu. Bohužel, ne všechny členské státy Evropské unie přijaly tehdy politické rozhodnutí podpořit Spojené státy. Nedostatek jednotnosti v roce 2003 i nadále negativně ovlivňuje úlohu, kterou Evropská unie mohla sehrát při obnově Iráku. Vždyť máme, koneckonců, k dispozici širokou škálu finančních a politických nástrojů. V případě správného použití by politické nástroje mohly pomáhat při podpoře bezpečného a demokratického Iráku a přispívat tak k okamžitému zlepšení stability celého regionu.
<P>
Souhlasím s paní zpavodajkou, že Irák jednoznačně potřebuje víc než jen finanční pomoc. Potřebuje též podporu při opětovném budovaní svých národních institucí a občanské společnosti. Měli bychom mít na paměti, že během desetiletí diktátorské nadvlády se irácká veřejná administrativa zaměřovala spíš na kontrolu obyvatelstva než na poskytování veřejných služeb.
<P>
Při vypracovávaní nové strategie Evropské unie pro naše budoucí závazky vůči Iráku nesmíme přehlížet potřebu dialogu se Spojenými státy, především v oblasti zahraniční a bezpečnostní politiky. Jsem přesvědčený, že dobrá spolupráce se Spojenými státy je klíčovým faktorem pro vybudování bezpečného a stabilního Iráku.
<SPEAKER ID="223" NAME="Caroline Lucas">
jménem skupiny Verts/ALE. - Vážená paní předsedající, také já bych chtěla poděkovat paní zpravodajce za vynikající zprávu. Chtěla bych začít tím, jak je důležité, aby si jakákoli zamýšlená angažovanost ze strany Evropské unie v Iráku vzala ponaučení z chyb z minulosti, vzhledem k obrovské politické a humanitární katastrofě, kterou způsobila invaze. Našim výchozím bodem by mělo být přijetí faktu, že problémy Iráku se dají vyřešit jedině tak, že Iráčanům vrátíme zpět jejich úplnou svrchovanost, včetně ropy a dalších přírodních zdrojů. Z toho důvodu bych chtěla vyzvat ke stažení všech zahraničních okupačních jednotek z Iráku.
<P>
Přečetla jsem si v souvislosti s touto zprávou stanovisko Výboru pro mezinárodní obchod a všimla si, že po vojenské okupaci Iráku následovala hospodářská okupace, ve které Spojené státy zprivatizovaly veřejný majetek, liberalizovaly obchod a zavedly zákony týkající se přímých zahraničních investic v jasném rozporu s mezinárodním právem. Z toho důvodu potřebujeme být v oblasti obchodu a investic trochu víc opatrní.
<P>
Zpráva, kterou máme před sebou, vítá irácký statut pozorovatele ve WTO jako klíčový krok při integraci Iráku do mezinárodního hospodářství a těší se na uzavření dohody o obchodu a spolupráci mezi EU a Irákem. Chtěla bych se jen ujistit, zda má Irák už dostatečně vybudované svoje vlastní kapacity pro rokování a hodnocení. V opačném případě totiž riskujeme, že se tato země znovu stane obětí vnějších zájmů.
<P>
Zpráva také vyzývá k pomoci a podpoře ze strany evropských firem, aby předkládaly svoje nabídky v rámci smluv na obnovu Iráku. Znovu chci připomenout, abychom udělali všechno, co je v našich silách, na vybudování kapacit iráckých firem, stejně tak i jednacích kapacit irácké vlády, abychom mohli kráčet vpřed způsobem, který bude prospěšný pro všechny.
<SPEAKER ID="224" NAME="Vittorio Agnoletto">
jménem skupiny GUE/NGL. - (IT) Vážená paní předsedající, vážené dámy, vážení pánové, jsme pozitivně naklonění zprávě paní Gomesové, která obsahuje několik zvláštních znaků, například obranu územní celistvosti, nebo potřebu usmiřovacího procesu v rámci Iráku. Zároveň se však domníváme, že Evropská unie musí vyzvat Turecko, aby okamžitě zastavilo svou invazi do severního Iráku.
<P>
Podporujeme též výzvu na zpětné investování příjmů z prodeje ropy ve prospěch Iráku, nemůžeme však ignorovat zákony vytvořené Spojenými státy, kterými odevzdali irácké energetické zdroje do rukou velkých amerických nadnárodních společností a které jim umožňují vyvážet všechny tržby a dosahovat obrovských zisků. Jednou z takových společností je i společnost viceprezidenta Cheneyho Halliburton.
<P>
Podporujeme, samozřejmě, výzvu k transparentnosti v oblasti právních předpisů a právního postavení dodavatelských organizaci, nemůžeme však ignorovat fakt, že v této zemi působí soukromé armády zaměstnávající desetitisíce lidí, které působí mimo jakýkoliv právní rámec.
<P>
Zpráva vyzývá k tomu, aby se Evropský kodex jednání pro vývoz zbraní přetransformoval do podoby právně závazného dokumentu, nesmíme však přitom zapomínat, že tato válka stála 6 000 miliard USD, které by za jiných okolností mohly byt investovány na dosažení rozvojových cílů milénia. Tato válka a okupace má na svědomí statisíce mrtvých, byla a stále je nezákonná, rozpoutaná zcela v rozporu s mezinárodním právem, jednostranně a proti vůli většiny členských států, OSN a mezinárodního veřejného mínění.
<P>
Měli bychom vyzvat k okamžitému stažení okupačních jednotek. Musí byt nahrazené misí OSN zaměřenou výlučně na zajištění bezpečnosti. Všechny vojenské aktivity musí být ukončené.
<SPEAKER ID="225" NAME="Bastiaan Belder">
jménem skupiny IND/DEM. - (NL) Paní Gomesová vynaložila obrovské úsilí na vypracování zprávy o úloze Evropské unie v Iráku. Složitá situace v Iráku si žádá jasnou a závaznou politiku. Navrhovaná politika Evropské unie vůči Iráku však vyvolává některé vážné otázky. Tyto otázky úzce souvisejí s mou pracovní návštěvou Kurdistánu.
<P>
Paní zpravodajka popsala Kurdistán jako region, v kterém existují velmi slabé záruky stability a bezpečnosti a v kterém je třeba dál rozšiřovat mezinárodní rozvojovou spolupráci. Přítomnost Evropské unie v tomto regionu je, samozřejmě, velmi důležitá a chtěl bych ji vyzdvihnout. Kurdská vláda se však stala předmětem ostré vnitřní i vnější kritiky v souvislosti s dodržováním lidských práv. Obzvlášť znepokojující je postavení asyrské křesťanské menšiny v Kurdistánu. "Existuje pro tyto skupiny v Iráku budoucnost?" To je skutečně významná otázka.
<P>
Zkrátka, členové Rady a Komise, jakým způsobem byste mohli účinně přispět k trvalému míru a stabilitě v regionu Kurdistánu a k vytvoření demokratické a zákonné vládnoucí struktury?
<P>
Paní předsedající, na závěr bych chtěl upozornit ještě na jednu věc. Miliony vysídlených Iráčanů si zaslouží naši plnou pozornost a podporu. Paní zpravodajka doporučuje Radě, aby členské země EU přijaly irácké uprchlíky. Vážení členové Rady a Komise, nakolik je tento vynikající návrh uskutečnitelný? Děkuji za pozornost.
<SPEAKER ID="226" NAME="Slavi Binev" AFFILIATION="NI">
(BG) Vážená paní předsedající, vážené kolegyně, vážení kolegové, podporuji zprávu paní Gomesové, protože nabízí jasný přehled všech problémů, které provázejí vytvoření nové demokratické vlády v Iráku, a zároveň nabízí způsoby řešení těchto problémů.
<P>
Chtěl bych nejprve vyzvat k okamžitému stažení okupačních sil z Iráku, protože válka a okupace tohoto svrchovaného státu byly nezákonné a rozhodnutí o jejich počátku bylo učiněno v příkrém rozporu s mezinárodním právem, tj. jednostranně a v rozporu s názorem většiny členských států OSN a mezinárodního společenství.
<P>
Doufám, že vzniklá situace neohrozí 3 500 pokojných obyvatel Ashrafu patřících k organizaci Mudžáhidové iránského lidu (PMOI), kteří jsou pod neustálým tlakem. Jsem přesvědčený, že demokracii nelze ani v jedné zemi na světě vybudovat pomocí nedemokratických a násilných metod.
<P>
Budu hlasovat pro zprávu paní Any Marie Gomesové, protože irácké problémy se dají vyřešit jedině prostřednictvím předání skutečné a úplné svrchovanosti zpět do rukou Iráčanů.
<SPEAKER ID="227" NAME="Nickolay Mladenov" AFFILIATION="PPE-DE">
Vážená paní předsedající, vážená paní komisařko, vážený pane úřadující předsedo Rady a vážená paní Gomesová, chtěl bych vám poděkovat za všechna vaše slova a všechnu vaši dosavadní práci.
<P>
Myslím si, že tato zpráva vysílá velmi důležitý vzkaz zbytku Evropské unie: tento Parlament chce hledět dopředu. Nechce se otáčet zpět. Chce se angažovat v budoucnosti demokratického a federálního Iráku a podporovat tuto budoucnost.
<P>
Chtěl bych k této zprávě podotknout tři věci, přičemž jsem nesmírně hrdý na to, že tato zpráva přichází z Evropského parlamentu v den, kdy oslavujeme padesáté výročí jeho úspěchů. Dnes oslavujeme to, čeho se nám podařilo dosáhnout díky evropskému smíření. Poznatky, které jsme během těchto 50 let získali, nyní potřebujeme formou zkušeností a vědomostí poskytnout našim přátelům v Iráku, aby je mohli využít k úspěšné obnově své země.
<P>
Zpráva, samozřejmě, zdůrazňuje dosažené úspěchy, nebojí se však upozornit i na výzvy, kterým musí Irácká republika čelit, a paní komisařka je velmi dobře popsala.
<P>
Chtěl bych upozornit na jednu věc z projevu paní komisařky, kterou je, že dosažení bezpečnosti v této zemi je především zodpovědností samotných Iráčanů. Přispěje k ní, samozřejmě, i podpora ze strany mezinárodního společenství, ale je to zodpovědnost Iráčánů. Nikdo jiný kromě Iráčanů nemůže zabezpečit bezpečnost v Iráku. Nikdo jiný než iráčtí politici a jejich politický proces nemůže vyřešit irácké politické problémy.
<P>
Vyzýváme k nové strategii: evropské strategii pro Irák. Strávil jsem velkou část roce 2006 jako zástupce Rady v Bagdádu, kde jsem pomáhal Iráku. Každý den jsem tam ze všech stran poslouchal otázku: "Kde je Evropa? Chci s Evropou jednat, protože vaše zkušenosti jsou pro nás nesmírně důležité." Dnes odpovídáme na tuto výzvu.
<P>
Nakonec bych chtěl říci, že Evropský parlament touto zprávou potvrzuje svůj závazek podporovat obnovu a budování iráckého parlamentu, což je skutečně nesmírně důležitá úloha. Chtěl bych Radě poděkovat za to, že schválením delegace pro vztahy s Irákem uznala důležitou úlohu, již v této oblasti hraje Evropský parlament.
<P>
Myslím, že dnes čelíme základní výzvě: využít našich poznatků a zkušeností k podpoře politického procesu v Iráku a na pomoc iráckému obyvatelstvu - nikoli pomocí zbraní, ale prostřednictvím slov a činů.
<SPEAKER ID="228" NAME="Béatrice Patrie" AFFILIATION="PSE">
(FR) Vážená paní předsedající, vážené dámy, vážení pánové, také já bych ráda poblahopřála paní Gomesové ke kvalitní práci v souvislosti s velmi citlivou a komplexní otázkou. Všichni si uvědomujeme, do jaké míry byl konflikt v Iráku zdrojem hlubokého rozdělení mezi členskými státy. Všichni jsme si také vědomi, že nyní je naší povinností vybudovat bezpečný, sjednocený, prosperující a demokratický Irák.
<P>
Já osobně bych však chtěla upozornit na ještě větší drama, kterou se naše vlády pokoušely co nejvíc zatajit. Mám na mysli téměř 4,5 milionu lidí, které irácký konflikt vyhnal z jejich domovů. Jde o největší vysídlení obyvatelstva na Středním východě od roce 1948, které vyžaduje urychlené podniknutí společných kroků na evropské úrovni.
<P>
Nejvíc mě znepokojuje okamžitý a dlouhodobý osud Iráčanů, kteří byli nucení opustit svou zemi. Přibližně 2,3 milionu lidí našlo útočiště v sousedních zemích, především v Sýrii a Jordánsku, ale také v Egyptě, Libanonu, Turecku a ve státech Perského zálivu. Sýrie a Jordánsko si za svoje úsilí, s kterým poskytly útočiště téměř dvěma milionům uprchlíků, zaslouží obrovské uznání.
<P>
Úlohou Evropské unie a mezinárodního společenství je, samozřejmě, zabezpečit, aby se všichni tito uprchlíci mohli v dlouhodobém horizontu vrátit domů. V současnosti je však pro mnoho z nich návrat domů jednoduše nemožný. Někteří obzvlášť zranitelní uprchlíci musí být přesunutí do zemí západní Evropy. Na základě informací Úřadu vysokého komisaře OSN pro uprchlíky bylo 6,6 % (tj. okolo 100 tisíc) Iráčanů žijících v Sýrii přesídlených. Z toho důvodu chci vyzvat své kolegy a kolegyně, aby podpořili pozměňující a doplňující návrh týkající se programů přesídlení v roce 2008, který by Evropské unii umožnil podchytit nejvíc zranitelné uprchlíky, kteří se momentálně nalézají v rukách Úřadu vysokého komisaře OSN pro uprchlíky.
<P>
Na závěr bych chtěla vyzvat tento Parlament, aby se neotáčel k našim hodnotám zády. Musíme v plné míře respektovat Ženevskou konvenci z roku 1951 a odmítnout jakékoli násilné vydání uprchlíků zpět do Iráku.
<SPEAKER ID="229" NAME="Patrick Louis" AFFILIATION="IND/DEM">
(FR) Vážená paní předsedající, vážené dámy, vážení pánové, Fernand Braudel tvrdil, že dějiny začaly v Sumerské říši. Dnes se však zdá, že dlouhé dějiny křesťanské menšiny v Iráku se pomalu blíží k svému konci. My, evropské národy, nemůžeme podporovat tuto obrovskou nespravedlnost nečinným přihlížením. Tito lidé přivítali islámské náboženství a společně vybudovali zemi, která, předtím, než byla zničená fanatismem a válkami, prosperovala.
<P>
A nyní musí tyto menšiny utíkat. Irák nemůže vybudovat budoucnost bez jejich přítomnosti a dovedností. Budoucnost se nebuduje rozdělováním země, ale budováním jejího hospodářství, při vzájemném respektování rozdílných společenstev a kultur a uplatňování zásad právního státu.
<P>
Pokud Evropská unie přijme pevné rozhodnutí zasáhnout v Iráku, potom musí mít ve svých plánech neustále na paměti těžké podmínky, v kterých se všechny tyto menšiny nacházejí. Jejich budoucnost musí být výchozím bodem opatření EU a vzájemný respekt mezi jednotlivými společenstvími musí být podmínkou pro poskytování pomoci. Tato opatření poslouží k dobré pověsti našich národů.
<SPEAKER ID="230" NAME="Sorin Frunzăverde" AFFILIATION="PPE-DE">
(RO) Vzhledem k pokroku, kterého Irák v poslední době dosáhnul uvnitř i na úrovni zahraničních věcí, musí Evropská unie podporovat irácké orgány v dalším pokračovaní jejich úsilí o vytvoření demokratického, stabilního a zákonného státu a institucí federálního typu.
<P>
Vzhledem k etnické a náboženské situaci se domnívám, že jediným životaschopným řešením je federální Irák. Mám tím na mysli federální, ne rozdělený Irák. Evropská unie musí také podporovat vytvoření stabilního Iráku, s institucemi, které by byly schopné zaručit národní svrchovanost, státní jednotu, územní celistvost, udržitelný hospodářský rozvoj a prosperitu pro irácké obyvatelstvo. Evropská unie musí aktivně podporovat rozvoj institucí v Iráku, které by byly přizpůsobené iráckým podmínkám, a které by náležitě respektovaly historické, náboženské, kulturní a individuální tradice iráckých obyvatel, jako i všech etnických a náboženských společenstev působících na jeho území.
<P>
V této souvislosti je vhodné vytvořit určité konzultační orgány, které by tvořily vedoucí osobnosti všech etnických a náboženských společenstev v Iráku, s cílem přidělit centrálním orgánům větší legitimitu. Institucionální rozvoj v Iráku musí Evropská unie podporovat prostřednictvím mise EUJUST LEX a vhodnými Evropskými finančními nástroji.
<P>
Chtěl bych zdůraznit potřebu toho, aby byla Evropská finanční pomoc směrovaná přímo konkrétním přijímajícím iráckým institucím. Tyto finanční prostředky by měla Evropská unie spravovat tak, aby bylo jejich použití z pohledu našich občanů transparentní a kontrolovatelné.
<P>
Navrhuji, aby instituce Evropské unie použily v procesu stabilizace a obnovy Iráku poznatky a odborné znalosti těch členských států, které už mají své civilní a vojenské zastoupení na iráckém území. Zároveň se domnívám, že bychom měli podporovat Evropské společnosti, aby se angažovaly v procesu obnovy Iráku a v rozvoji svého podnikání v dané oblasti.
<SPEAKER ID="231" NAME="Erika Mann" AFFILIATION="PSE">
(DE) Vážená paní předsedající, vážená paní komisařko, vážená paní Gomesová, vážené dámy, vážení pánové, ve Výboru pro mezinárodní obchod jsme se samozřejmě zaměřili především na aspekty související s obchodem a hospodářskými vztahy, v některých oblastech jsme však zašli i trochu dál. Dovolte mi proto uvést připomínky k dvěma bodům.
<P>
Nejprve chci říci, že jsme velmi rádi, že máme tuto zprávu, která jednoznačně ukazuje, že Evropská unie má velmi jasnou úlohu a závazek ve vztahu k Iráku. Domníváme se, že je skutečně životně důležité, aby byl Irák začleněný do obchodního systému, přičemž určitě nemusím hovořit, že to znamená členství ve Světové obchodní organizaci. Budeme muset Iráku poskytnout mnohem víc technické pomoci, než jsme poskytovali doteď. Tato technická pomoc se musí zaměřit na přiblížení Iráku směrem k evropskému hospodářskému systému a, do určité míry, i evropským podnikům.
<P>
Pokud jde o financování, jsme trochu skeptičtí v souvislosti s tím, že veškeré financování se má organizovat výlučně přes OSN, Světovou banku, případně trustový fond vícerých dárců. Byli bychom rádi, kdybychom mohli aspoň do určité míry vybudovat i svoje vlastní kapacity a projektovou správu, které by nám následně umožňovaly vytvořit databázi údajů a odborných poznatků zaměřených na pomoc při tomto úsilí. Byli bychom velmi rádi, kdyby se tyto cíle odrazily ve vašich rozhodnutích.
<SPEAKER ID="232" NAME="Georgios Georgiou" AFFILIATION="IND/DEM">
- (EL) Vážená paní předsedající, dovolte mi nejprve poblahopřát paní Gomesové a paní komisařce, které prokázaly skutečnou lidskost v souvislosti s dnešními událostmi v Iráku.
<P>
Navzdory tomu mám však, paní předsedající, dojem, že otrocky následujeme jiné, kteří ničí, abychom my mohli budovat. Není to poprvé. Dnes dáváme 820 milionů EUR na pomoc Iráčanům. Nemůžeme však pomoci mrtvým, kterých je mnohem víc, než bylo obětí během režimu Saddáma Husajna. Zajímalo by mě, zda jednou zaplatí i ti, kteří nesou zodpovědnost za tyto dnešní oběti.
<P>
Říkám to proto, že se nám cosi podobného stalo i v Jugoslávii. Paní předsedající, pokud skutečně a celkem oprávněně nemáme rádi diktátory a jejich metody, potom se pokusme najít způsoby, jak se od těchto diktátorů osvobodit. Nemáme žádný důvod ničit země jen proto, že nemáme rádi diktátory. Právě kvůli tomu se v současnosti v Iráku děje to, co se v minulosti stalo v Jugoslávii, přičemž nevíme, kdy dnešní irácká tragédie skončí.
<SPEAKER ID="233" NAME="Anna Záborská" AFFILIATION="PPE-DE">
(FR) Vážená paní předsedající, vážené dámy, vážení pánové, před necelými dvěma týdny byl unesen mosulský arcibiskup monsignor Rahho. Tři lidé, kteří v té době byli v jeho blízkosti, byli brutálně zavražděni. Toto je velmi vážný incident. Čtvrtá Ženevská úmluva explicitně chrání civilní, zdravotnické, náboženské a humanitární pracovníky. Na území Iráku, v rámci palestinských území a v Izraeli působí množství nenásilných mírových aktivistů. jsou to křesťanští, muslimští, židovští, případně laičtí aktivisté.
<P>
V souvislosti s únosem nejvyššího představitele náboženské menšiny má tento Parlament dvě možnosti na přijetí okamžitých opatření. Během zítřejšího hlasování o zprávě naší kolegyně, paní Gomesové, můžeme přijmout ústní pozměňující a doplňující návrh, v kterém odsoudíme únos monsignora Rahha, jehož cílem bylo ovlivnit průběh války. Druhou možnost budeme mít ve čtvrtek, přidáním velmi stručného textu do programu naléhavých témat, s cílem přijmout stanovisko Evropského parlamentu jako evropské instituce.
<SPEAKER ID="234" NAME="Paulo Casaca" AFFILIATION="PSE">
(PT) Vážená paní komisařko, dovolte mi říct, že OSN si v souvislosti s dnešní diskusí o této otázce jednoznačně zasluhuje naše nejvyšší uznání. Sergio Vieira de Mello a všichni ostatní, kteří zemřeli nebo riskují svoje životy, mají náš nejvyšší obdiv. To však neznamená, že bychom neměli být informovaní o tom, co se děje a kdo dostává finanční prostředky určené na pomoc Iráku. Dovolte mi říct, že 20 milionů EUR, o kterých tu dnes paní komisařka mluvila - omlouvám se, že to říkám až dnes, když jsem o tom četl už před dvěma nebo třemi měsíci - se mi zdají být absolutně nepřiměřených na řešení obrovských problémů, které se týkají uprchlíků a vysídlených osob. Paní komisařko, tyto problémy nabývají obrovských rozměrů, přičemž irácká ropa přispěje jen velmi malou mírou k jejich řešení, když existují lidé, kteří nemají k ropě žádný přístup. Byl bych skutečně vděčný, paní komisařko, kdyby se v souvislosti s touto otázkou vyvíjelo větší úsilí, protože, přesně jak řekla paní Patrieová, tento problém musí být urgentně posouzený.
<SPEAKER ID="235" NAME="Ioan Mircea Paşcu" AFFILIATION="PSE">
Vážená paní předsedající, Evropa byla proti válce v Iráku. Nezávisle na tom, kdo měl nebo neměl pravdu, je však Irák po pádě Husajnova režimu realitou, kterou nemůže nikdo ignorovat.
<P>
Vzhledem k vlivu, jaký má situace v Iráku na celý region Středního východu, a dokonce i za jeho hranicemi, už Evropská unie nemůže dál hrát jen relativně okrajovou úlohu, kterou doteď z větší části hrávala. Evropská unie se musí prostřednictvím svých obrovských prostředků a odborných vědomostí výraznou měrou angažovat v podpoře konsolidace nového iráckého státu. Paní komisařka nám tu popsala příznaky. Nyní musíme na ně najít vhodný lék. Avšak, nejen ve spolupráci s dalšími mezinárodními organizacemi - Evropská unie dokáže víc než to - ale i samostatně. Strategickým cílem je pomoci novým a demokraticky zvoleným orgánům v dané zemi získat důvěryhodnost, a tím pádem i moc, pro instituce nového státu. Nový, demokratický, soběstačný a na ropu bohatý Irák v regionu Středního východu je v zájmu všech.
<SPEAKER ID="236" NAME="Renate Weber" AFFILIATION="ALDE">
(RO) Evropská komise v současnosti jedná s iráckými orgány o dohodě o obchodu a spolupráci, a při této příležitosti se také dotýká otázek souvisejících s uplatňováním lidských práv.
<P>
Žádám Evropskou komisi, aby rázným způsobem žádala irácké orgány, aby našly řešení pro opakovanou integraci uprchlíků nacházejících se v zemi i mimo ni. Apeluji i na členské státy Evropské unie, aby zařadily žádosti o poskytnutí azylu ze strany iráckých uprchlíků mezi svoje priority. Odlišné reakce, které zní ze strany členských států v souvislosti s touto otázkou, nám znovu potvrzují potřebu harmonizace postupů souvisejících s právním postavením uprchlíků na evropské úrovni. Je nesmírně důležité, aby dohoda o obchodu a spolupráci zahrnovala i otázku spolupráce mezi parlamenty.
<P>
Domnívám se, že delegace Evropského parlamentu pro vztahy s Irákem může přispět k posílení institucionálních kapacit iráckého legislativního orgánu. Evropská unie musí pomoci Iráku stát se životaschopným partnerem v tomto nestabilním regionu. Blahopřeji a děkuji paní Ane Marii Gomesové za její zprávu.
<SPEAKER ID="237" NAME="Zbigniew Zaleski" AFFILIATION="PPE-DE">
(PL) Vážená paní předsedající, jestli chceme mít v Iráku partnery k budování demokracie, jako základu pro pokojné soužití, budou k tomu potřebné určité investice. Pamatuji si, že když jsem byl ještě student, studovali na polských středních školách mladí lidé z Iráku. Možná by mohla Evropská unie nabídnout mladým Iráčanům podobnou možnost i dnes. Mám tím na mysli pozvání pro mladých lidí ve věku do 24 let, aby mezi námi mohli žít a učit se z našich zkušeností. Tímto způsobem by mohli kritickým okem zhodnotit to, co se u nás naučili, a přenést to, co je dobré, zpět k sobě domů, případně se doma pokusit dělat lépe to, co se jim u nás nelíbilo. Tím bych chtěl doporučit tento návrh, založený na našem vzdělávacím systému, pozornosti Evropského parlamentu. Návštěvy tohoto typu by se měly uskutečňovat výlučně na vysokoškolské úrovni. Politiky jednoznačně závisí na lidech, tato oblast by si mohla najít své místo v rámci vašich kompetencí, paní předsedající.
<SPEAKER ID="238" NAME="Tunne Kelam" AFFILIATION="PPE-DE">
. - Vážená paní předsedající, tato zpráva je vzkazem Evropského parlamentu Radě o potřebě evropské strategie pro Irák. Nastal čas, abychom se přestali hádat o našich současných rozdílech a soustředili se na aktivní angažování EU v Iráku. Chtěl bych paní komisařce poděkovat za podrobný popis situace v Iráku, kde je ve vzduchu cítit opatrný optimismus. Myslím si, že existuje všeobecná shoda, že by se tam věci mohly pohnout k lepšímu. Přesně to paní Gomesová velmi výstižně popsala jako jedinečnou příležitost pro pozitivní příspěvek ze strany EU.
<P>
Pro mě jsou klíčové dva body. Za prvé, pro Parlament je důležité, aby EU poskytovala podporu pro budování demokratického vládního režimu v Iráku, přičemž toto téma se setkalo s velkým zájmem ze stany iráckých politiků. Za druhé, Evropská unie se nalézá ve vynikající pozici, z které může podporovat usmiřovací proces, protože bez tohoto procesu by existoval pouze rozklad a další války uvnitř země. Z toho důvodu musíme této příležitosti naplno využít.
<SPEAKER ID="239" NAME="Janez Lenarčič">
úřadující předseda. - (SL) Chtěl bych poděkovat všem poslancům, kteří vyjádřili svoje stanoviska a názory k tomuto tématu, protože nám budou určitě velmi prospěšné v našich budoucích aktivitách. Chtěl bych připojit ještě jednu poznámku a jednu odpověď.
<P>
Pokud jde o otázku položenou paní Záborskou, která se týkala únosu chaldejského katolického biskupa, chtěl bych vás upozornit na prohlášení vydané předsednictvem dne 1. března, v kterém jsme rezolutně odsoudili tento únos a vyzývali k bezpodmínečnému a okamžitému propuštění chaldejského arcibiskupa.
<P>
Nyní k té druhé věci. Pan Mladenov a další upozorňovali na to, že odpovědnost za bezpečnost, teda odpovědnost za zabezpečení bezpečné situace v Iráku, je v první řadě úlohou iráckých orgánů. Pravdou je však i to, že jim v tomto úsilí musíme pomáhat, přičemž bych chtěl v této souvislosti znovu připomenout misi EUJUST LEX. Tato mise působí v Iráku už od roku 2005 a své zastoupení v ní má většina členských států Evropské unie.
<P>
V rámci této mise prošlo výcvikem přibližně 1 500 iráckých vysokých úředníků. Tito úředníci působí v oblasti police, soudnictví a vězeňského systému. Jak jsem už řekl, tato mise bude pokračovat až do léta 2009 a myslíme si, že představuje důležitý pokrok směrem k vytvoření bezpečnější situace v Iráku.
<P>
Chtěl bych ještě jedou poděkovat paní Gomesové za její zprávu, která poslouží jako velmi důležitý základ pro naše budoucí aktivity. Tyto aktivity zahrnují i zamýšlenou účast předsedy Rady pro všeobecné záležitosti a vnější vztahy, pana ministra Rupela, na dubnovém zasedání zemí sousedících s Irákem, které se bude konat v Kuvajtu.
<SPEAKER ID="240" NAME="Benita Ferrero-Waldner">
členka Komise. - Vážená paní předsedající, toto byla velmi dobrá diskuse, která ukázala, že chce využít jedinečné příležitosti k obnově Iráku a učinit z něj stabilní zemi Středního východu, protože úplně souhlasím s tím, že to bude pro nás všechny velmi důležitý cíl.
<P>
Chtěla bych nejprve velmi jasně prohlásit, že si můžete byt jistí, že budeme vytrvale pracovat na našich záměrech. Děkuji vám za pozitivní slova v souvislosti s naším předsedou delegace, který tam musí pracovat s malým počtem pracovníků a ve velmi složitých podmínkách. Mimochodem, je ubytovaný na britském velvyslanectví. On a jeho personál tam vykonávají skutečně skvělou práci.
<P>
Pracovali jsme v rámci trustového fondu OSN, protože v dané době neexistovala žádna jiná možnost. Po návštěvě mých ředitelů a po jejich zhodnocení situace budeme opatrně uvažovat i o našich vlastních možnostech v souvislosti s budováním kapacit a institucí. Plně chápeme, že pro mnohé z vás je tato věc velmi blízká a osobní, snažte se však, prosím, pochopit, že náklady na bezpečnost budou velmi vysoké. Cokoli, co budeme chtít dělat přímo, bude velmi drahé, jiný způsob ani neexistuje.
<P>
Mimo zelenou zónu jsou podmínky velmi složité, s výjimkou několika oblastí, kde jsou jen menší bezpečnostní problémy, například na severu. Nevylučuji možnost, že postupem času bude mít naše angažovanost i přímočařejší podobu, například na severu, chtěla bych však v souvislosti s tím zdůraznit, že se musíme ubezpečit, abychom naším přístupem nediskriminovali některé skupiny. Je to i reakce na to, co řekl pan Belder, protože tento přístup jsme uplatňovali ve všech našich projektech. Vždy jsme se snažili mít projekty, které by zahrnovaly všechny skupiny, včetně křesťanských skupin, které to mají při současných podmínkách a vládě v Iráku velmi těžké.
<P>
Vzhledem k tomu bych chtěla mnohé z vás, kteří nemáte vždy dostatek informací o našich aktivitách, upozornit například na naše úspěšné přípravy na všeobecné volby, které se konaly v roce 2005. Rehabilitovali jsme stovky základních a středních škol, což prospívá nejen samotným školám, ale i žákům. Programy Erasmus jsou také přístupné pro některé Iráčany, takže se zaměřujeme i na aktivity v tomto směru. Také vydáváme a distribuujeme miliony učebnic pro šest milionů žáků základních a středních škol. Jde o zcela základní věci, které jsou však velmi potřebné.
<P>
Zároveň jsme rehabilitovali téměř 200 center primární lékařské péče a 10 nemocnic. Podpořili jsme ukončení osmi očkovacích kol, přičemž v každém z nich bylo naočkováno 4,7 milionu dětí ve věku do 5 let. Úplně jsme rehabilitovali národní laboratoř pro kontrolu kvality léků. A tak bych mohla pokračovat dál.
<P>
Myslím si, že Komise toho jménem Evropské unie udělala v těchto složitých podmínkách skutečně velmi mnoho. Jsme si vědomi, že základní otázka zní, kolik toho můžeme udělat v souvislosti s budováním kapacit. Můžete si však byt jistí, že budeme tomuto účelu věnovat velkou část našich zdrojů, které, jak jsem už uvedla, budou vždy záviset na bezpečnostní situaci. Na základě našeho posledního odhadu to však v současnosti ještě není realizovatelné.
<P>
Chtěla bych říci pár slov i o uprchlících. Říkala jsem, že my, tedy Komise, jsme se přirozeně věnovali i otázce pomoci uprchlíkům. Celková hodnota finančních prostředků, které jsme v minulém roce v rámci různých nástrojů Komise použili k tomuto účelu, byla 50 milionů EUR. Tyto fondy jsou zaměřené nejen na podporu osob vysídlených v rámci iráckého státu, ale jsou určené i na pomoc vládám v Sýrii a Jordánsku. S těmito zeměmi udržujeme, samozřejmě, velmi úzké kontakty. Sýrii jsme poskytli finanční pomoc ve výši 80 milionů EUR a Jordánsku 32 milionů EUR, protože velký příliv uprchlíků způsobil v této malé zemi rozsáhlé problémy.
<P>
Nakonec bych chtěla říci, že jsem přesvědčená, stejně jako Rada, že dialog, který bude vést Parlament s delegací ad hoc pro Irák, znamená vynikající zlepšení a pokrok. V tomto směru můžeme pracovat společně. Dovolte mi, abych vás ubezpečila, že už od začátku jsme se snažili o co nejtransparentnější tok našich peněz kanály OSN. V budoucnosti budou tyto finanční prostředky poskytované v stále vyšší míře přímo.
<SPEAKER ID="241" NAME="Ana Maria Gomes">
zpravodajka. - (PT) Chtěla bych všem poděkovat za vaše milá slova. Zvlášť chci poděkovat svému příteli, panu ministru Lenarčičovi, s kterým jsem před několika lety pracovala společně v Bezpečnostní radě, kde jsme se konkrétně zabývali otázkou Iráku a problémy, které Iráku působila vláda Saddáma Husajna.
<P>
Jak jsem už uvedla, záměrem této zprávy je zdůraznit rozmanitost situací, které v současnosti v Iráku existují, v protikladu s velmi zjednodušeným obrazem Iráku, v kterém vládne "oheň a meč", který nám každodenně nabízí televize. Mělo by se na ni pohlížet jako na akční plán nebo plán pro angažovanost EU v Iráku. Myslím, že budu mluvit i jménem Parlamentu, když řeknu, že chci, aby Komise, Rada a členské státy použily naše operační návrhy jako základ pro navrhování budoucích programů a projektů na podporu vlády a obyvatelstva v Iráku, samozřejmě, při zohlednění bezpečnostních podmínek.
<P>
Vrátila jsem se z Iráku ohromená iráckým entuziasmem volajícím po "větší přítomnosti Evropy". Každý, od prezidenta Talabáního po učitele základní školy v jedné z nejizolovanějších venkovských oblastí, toužil po větším politickém ocenění a větší institucionální podpoře ze strany Evropské unie. Byli jsme doslova bombardovaní návrhy projektů v těch nejrozmanitějších oblastech: vzdělávání úředníků ministerstva vnitra, podpora místních nevládních organizací, které se angažují v oblasti likvidace výbušnin, gramotnost dospělé populace a jejího vzdělávání v oblasti pohlavního a reprodukčního zdraví, technická a institucionální podpora pro irácký parlament, přičemž toto je jen malá ukázka z celé řady návrhů.
<P>
Domnívám se, že bychom měli měřit úspěch této zprávy, ani ne z hlediska počtu hlasů, které získá v zítřejším hlasování, ale především v souvislosti s přínosem, kterým odteď přispěje k našim činnostem přímo na místě (v Iráku). Naše parlamentní delegace do Iráku samozřejmě sehraje také určitou úlohu v tomto procesu, a jsem si jistá, že se při implementaci této cestovní mapy můžeme spolehnout na Komisi a na paní komisařku Ferrero-Waldnerovou, které bych chtěla pogratulovat k jejímu odvážnému týmu v Bagdádu pod kompetentním vedením pana velvyslance Uusitala, a stejně tak i na naše základní spojence.
<SPEAKER ID="243" NAME="Předsedající">
. - Jednání skončilo.
<P>
Hlasování se bude konat ve čtvrtek.
<P>
Písemná prohlášení (článek 142)
<SPEAKER ID="244" NAME="Paulo Casaca  " AFFILIATION="PSE">
písemně. - (PT) V této zprávě chybí zmínka o odpovědnosti a spoluúčasti na šíření klamavých zpráv, které posloužily jako záminka k vojenskému zásahu v Iráku, mezi které patří například zprávy o existenci a umístění "zbraní hromadného ničení" nebo propojení mezi bývalým režimem a mezinárodním terorismem. Také si vůbec nevšímá odpovědnosti za příchod íránských Revolučních gard a jejich irácké odnože do země, což mělo za následek šíření teroristických skupin a smrtících a genocidních komand, jejichž hlavním terčem byly a stále jsou etnické a náboženské menšiny a elita země.
<P>
Zpráva nepodmiňuje vztahy Evropské unie a Iráku, dokonce ani finanční pomoc ze strany EU pro irácké orgány jejich závazkem bojovat proti genocidě a terorismu a pronásledovat a trestně stíhat osoby zodpovědné za tyto činy uvnitř i vně bezpečnostních sil. Následkem toho zpráva minimalizuje nesmírně závažné problémy, které prožívají miliony iráckých uprchlíků a vysídlených osob a útočí na ta nejzákladnější práva, svobody a záruky Iráčanů, především žen.
<P>
Zmínka o zločinech Husajnova režimu by byla přípustná v případě, že by byla upřímná a kdyby nebyla zmiňovaná zároveň s ignorancí současných zločinů a jejich pachatelů, kteří mají na svědomí statisíce mrtvých a miliony vysídlených lidí.
<SPEAKER ID="245" NAME="Eija-Riitta Korhola" AFFILIATION="PPE-DE">
písemně. - (FI) Vážená paní předsedající, chtěla bych poděkovat paní Gomesové za její hodnotnou zprávu. Výsledkem jejího praktického přístupu je neobyčejně jasný vzkaz Radě, Komisi a iráckému lidu.
<P>
Jádro problému je úplně jasné. Iráku nechybějí peníze. Chybí mu stabilita, politická vůla, stabilní instituce a administrativní schopnost rozumně nakládat s finančními prostředky. Právě v těchto oblastech má Evropská unie co nabídnout.
<P>
Za prvé, Irák není tradičním místem pro rozvojové práce, představuje z hlediska opatření jedinečnou oblast. Z toho důvodu se nám pomocí oddělených nástrojů nedař dosáhnout žádných trvalých výsledků. Evropské unii se podaří rozvinout dialog s iráckou společností jedině prostřednictvím společného uplatňování nástrojů pro rozvojové práce a bezpečnost. Učiňme z transparentnosti základní součást našich aktivit. Komise musí umožnit demokratickou kontrolu svých finančních nástrojů.
<P>
Za druhé, Unie by se měla zvlášť zaměřit na podporu parlamentního aspektu. Musíme podporovat vykonávání dobré správy věcí veřejných a pracovní postupy v Radě zástupců, poskytovat vzdělávání a zdroje pro parlamentní práci, a v případě potřeby poskytovat odbornou pomoc při vytváření právních předpisů - struktura federálního státu představuje výzvu z hlediska legislativy.
<P>
Za třetí, musíme trvat na tom, aby ochrana lidských práv tvořila jádro iráckého rozvoje. Právní postavení etnických a náboženských menšin bude záviset na příspěvku ze strany Unie. Asyrští křesťané, Chaldejové, syrští Aramejci a další menšiny, například Turkmeni, musí čelit neustálé diskriminaci a ohrožení svého života. Jestli chceme tuto situaci napravit, musíme vyvíjet mnohem rozhodnější úsilí.
<P>
Věřím, že si každý z nás uvědomuje, že tato zpráva už není jen o chybách z minulosti. Tyto chyby jsme si přiznali a Iráčanům určitě nijak nepomůže, když je budeme dál rozebírat. Musíme si uvědomit nejen to, že minulost nás svým způsobem zavazuje, ale i to, že v opačném případě Irák nečeká žádná světlá budoucnost.
<SPEAKER ID="246" NAME="Tobias Pflüger  " AFFILIATION="GUE/NGL">
písemně. - (DE) Zpráva paní Gomesové o úloze Evropské unie v Iráku si bohužel nevšímá dvou základních otázek, které jsou pro situaci v Iráku velmi důležité.
<P>
V současnosti se v Iráku nacházejí okupační jednotky Spojených států, Spojeného království a dalších členských států i jiných zemí. Tyto jednotky se tam nacházejí už od nezákonné invaze do Iráku v roce 2003. Nyní už všichni víme, že argumenty uváděné ke zdůvodnění této vojenské operace byly úplně nepravdivé (stejně jako lži, které vyhlašoval Collin Powell před Bezpečnostní radou OSN o údajných iráckých zbraních hromadného ničení).
<P>
Všechny předložené pozměňující a doplňující návrhy, včetně těch, které předložila moja skupina GUE/NGL, v kterých se jasně připomínají početné oběti této války a pokračující okupace a kritizují se absolutně nepřiměřená vojenská opatření, byly zamítnuty. Z toho důvodu se tyto klíčové aspekty v zprávě paní Gomesové téměř vůbec nezmiňují.
<P>
Vzhledem k uvedeným důvodům jsem hlasoval proti této zprávě, protože ve své nynější podobě neodráží skutečnou situaci v Iráku. Bylo by proto skutečně katastrofální žádat, aby Evropská unie plnila v Iráku ještě komplexnější úlohu, protože by se tím stala součástí vojenského a okupačního režimu. I když, navzdory zmíněným výhradám, podporuji mnohá tvrzení uvedená v zprávě, domnívám se, že každý, kdo se nepostaví proti válce a okupaci, se stává jejich nástrojem.
<SPEAKER ID="247" NAME="Toomas Savi  " AFFILIATION="ALDE">
písemně. - Některé členské státy Evropské unie vyslaly do Iráku svoje jednotky, aby tvořily součást mezinárodních sil, Asistenční misi Organizace spojených národů v Iráku a výcviku iráckého policejního sboru, který financuje NATO, přičemž jednou z těchto zemí je i Estonsko.
<P>
Pokud se nepodaří dosáhnout míru a stability v zemi, nepodaří se zlepšit ani humanitární situaci. Bohužel, republikánští i demokratičtí prezidentští kandidáti v Spojených státech plánují ve svých programech stažení svých sil z Iráku, což bude mít za následek ponechání této země v zdevastovaném stavu.
<P>
Jsem přesvědčený, že kdyby Evropská unie zvýšila svou angažovanost v Iráku poskytnutím finančních prostředků, lidských zdrojů a know-how pro budování státu, mohli bychom se tak vyhnout rozkladu země. Evropská unie by měla v Iráku sehrát klíčovou úlohu zprostředkovatele mezi různými politickými a náboženskými frakcemi s cílem dosáhnout dobře fungující společnosti.
<SPEAKER ID="248" NAME="Konrad Szymański  " AFFILIATION="UEN">
písemně. - (PL) Mám dojem, že paní Gomesová nepředložila jednu, ale hned dvě zprávy.
<P>
Jedna z nich konkrétním způsobem popisuje naši angažovanost v Iráku, přičemž je psaná v ostrém kontrastu s emotivním a propagandistickým stylem jejího zdůvodňování.
<P>
Jednoho úspěchu se však bezpochyby podařilo dosáhnou: konkrétně mám na mysli rok 2003, v kterém se podařilo svrhnout autoritativní režim, který destabilizoval celý region. Kdyby události z roku 2003 neproběhly, potom bychom dnes určite nemohli vypracovávat 25 stran doporučení pro demokratický Irák, která se týkají oblastí strukturálních reforem, volebního práva a práv menšin.
<P>
Naštěstí, svým hlasováním tato doporučení podpoříme. Proto velmi rád podpořím tento dokument. Je velmi správné, že přebíráme odpovědnost za vybudování stabilního a demokratického Iráku. Těší mě také, že země, které boly rozdělené vojenským zásahem v roce 2003, dnes budou moci společně využívat příležitostí, které tato válka vytvořila.
