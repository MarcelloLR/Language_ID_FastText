<CHAPTER ID="006">
Vysvětlení hlasování
<SPEAKER ID="124" NAME="Předsedající">
Dalším bodem programu je vysvětlení hlasování.
<SPEAKER ID="126" NAME="Bogusław Liberadzki  " AFFILIATION="PSE">
písemně. - (PL) Ve zprávě pana Leinena se zvláště stanoví, že nejvýznamnější inovací návrhu Komise je umožnění financování z rozpočtu Unie nejen evropských politických stran, ale také přidružených politických nadací na evropské úrovni.
<P>
Souhlasím s tím, že navrhovaná úprava zlepší finanční stabilitu evropských politických stran a financování jejich volebních kampaní ve volbách do Evropského parlamentu, které se uskuteční v roce 2009.
<SPEAKER ID="128" NAME="Zita Pleštinská" AFFILIATION="PPE-DE">
Ještě před rokem hrozilo, že termín rozšíření schengenského prostoru bude odsunut až na rok 2009. Jsem ráda, že jsme všichni zmobilizovali své síly a našli jsme konstruktivní řešení, aby se volný pohyb osob bez pasových kontrol stal realitou.
<P>
Z tohoto důvodu vítám zprávu Carlose Coelha potvrzující vstup 9 nových členských států do schengenského prostoru. Volný pohyb osob bez pasových kontrol považuji za výrazný úspěch evropské integrace, proto jsem tuto zprávu s radostí v hlasování podpořila. Přistoupení nových členských zemí včetně Slovenska do schengenského prostoru je jasným signálem pro evropské občany, že železná opona, kterou vybudovaly komunistické totalitní režimy mezi západní a východní Evropou, se po 21. prosinci 2007 navždy stane minulostí.
<P>
Hlasování o této zprávě je pro mě historickou událostí, protože se uskutečňuje v týdnu, kdy si 17. listopadu Slovenská a Česká republika připomenou 18. výročí pádu totalitního režimu, který bránil občanům cestovat v Evropě. Věřím, že tento vánoční dáreček potěší všechny evropské občany.
<SPEAKER ID="129" NAME="Frank Vanhecke" AFFILIATION="NI">
(NL) Vážený pane předsedající, hlasoval jsem v neprospěch zprávy pana Coelha v prvé řadě, proto, abych upozornil na mnohé problémy související s politikou otevřených hranic Schengenské dohody. V konečném důsledku schengenský systém stojí a padá s přísnými, nepropustnými kontrolami vnějších hranic na jedné straně - k čemuž, abych hovořil naprosto srozumitelně, nedochází - a s nekompromisním přístupem ke zločinu ve všech členských státech, koordinovaným ve všech členských státech na straně druhé - jehož příklady můžeme nalézt jen velmi zřídka. A na závěr všechny země, které do schengenského systému patří, musí vykonávat také přísnou imigrační politiku, politiku, která je v úplném rozporu například s vlnami masové legalizace, k níž ve více členských státech dochází v posledních letech.
<P>
Za takových okolností se jako jednotlivec a jako politik nemohu radovat z toho, že nemusím na vnitřních hranicích procházet hraničními kontrolami, když zločinci a nelegální přistěhovalci to také už dělat nemusí, a pro naši společnost to navíc představuje destruktivní krok.
<SPEAKER ID="130" NAME="Oldřich Vlasák" AFFILIATION="PPE-DE">
Vážený pane předsedo, dovolte mi vyjádřit se ke zprávě pana poslance Carlose Coelha týkající se návrhu rozhodnutí Rady o plné aplikaci schengenského acquis na devět členských zemí, které vstoupily do Evropské unie v roce 2004. Osobně totiž toto rozhodnutí považuji za naprosto klíčové. Vstup našich zemí včetně mé domovské České republiky není v žádném případě možné odkládat. Všechny dosavadní analýzy totiž objektivně konstatují celkovou kvalitní připravenost všech na rozšíření schengenského prostoru. Díky nesmírnému úsilí dotyčných členských států, řady odborníků účastnících se hodnotících inspekcí, policistů, právníků, úředníků a dalších lidí jsou dnes členské státy dostatečně připraveny uspokojivým způsobem uplatňovat ustanovení schengenského acquis. Předpokládám proto, že podporu výše uvedenému rozhodnutí vyjádří také Rada pro spravedlnost a vnitřní věci ve dnech 6.-7. prosince tohoto roku. Symbolický význam zrušení hranic, který naši občané se vstupem do schengenského prostoru spojují, je zcela nadčasový a lze ho přirovnávat jen k pádu železné opony před necelými dvaceti lety.
<SPEAKER ID="131" NAME="Zuzana Roithová" AFFILIATION="PPE-DE">
Milí kolegové, chci se podělit o sváteční pocit, když jsem dnes spolu s vámi hlasovala - nehledě na technické selhání - o zprávě, která potvrdila připravenost nových zemí včetně České republiky na vstup do schengenského prostoru již v roce 2008. Oceňuji nasazení a vstřícnost, s nimiž se členské státy a Komise věnovaly intenzivním technickým jednáním, která podmiňují rozšíření prostoru. Velký schengenský prostor bude nepochybně náročnější na vnitřní bezpečnost v Evropě, ale na straně druhé, a to chci teď zdůraznit, představuje konečně završení a naplnění práva občanů na volný pohyb ve skutečně jednotném prostoru. Příští rok bude Evropa celistvá jako nikdy v historii. Železná opona je definitivně mrtvá. Děkuji vám za to.
<SPEAKER ID="132" NAME="Sylwester Chruszcz" AFFILIATION="NI">
- (PL) Vážený pane předsedo, přistoupení Polska k schengenskému prostoru přináší nejen potenciální výhody spojené s pohodlným překračováním hranic, ale i hrozby.
<P>
Jedním z negativních jevů, jemuž Polsko již několik let čelí, jsou problémy, s nimiž se setkávají občané ze zemí našich východních sousedů, kteří vstupují na území naší země, včetně Poláků žijících v Bělorusku a na Ukrajině. Nedostatek hraničních kontrol může vést k mnoha negativním jevům souvisejícím s kriminalitou a nezákonným přistěhovalectvím. Stejně tak se obáváme opatření k odstranění vnitrostátních hraničních kontrol v členských státech a jejich nahrazením celoevropskými hraničními službami EU. Z tohoto důvodu jsem se hlasování o této záležitosti zdržel.
<SPEAKER ID="133" NAME="Pedro Guerreiro  " AFFILIATION="GUE/NGL">
písemně. - (PT) V souladu s tím, co jsme vždy zastávali, se domníváme, že oblasti spravedlnosti a vnitřních věcí jsou ústředními pravomocemi států, konkrétně Portugalského státu. Z tohoto důvodu nesouhlasíme s jejich postupným přenosem na nadnárodní instituce EU v procesu, v němž se každý nový "pokrok" ospravedlňuje na základě předcházejícího "pokroku".
<P>
Toto je také případ vytvoření schengenského prostoru s jeho schengenským acquis, který slouží jako katalyzátor na převádění politik na úroveň Společenství nebo opatření souvisejících s hraničními kontrolami, ať už jsou to víza, azyl, anebo přistěhovalectví, anebo s policejními a soudními mechanismy.
<P>
O to více, když k takovému "převádění na úroveň Společenství" dojde v rámci, v němž hlavní síly EU, společně, zabezpečí, aby jim rozhodovací proces umožňoval chránit a zabezpečovat vlastní zájmy, což není případ Portugalska.
<P>
Jak jsme prohlásili, základní mezinárodní a evropská spolupráce mezi svrchovanými státy se stejnými právy týkajícími se těchto záležitostí je jedna věc, avšak nepřijatelné převzetí základních prvků zabezpečení národní svrchovanosti a demokracie ve prospěch nadnárodních institucí, kterým dominují hlavní síly EU, s cílem vybudovat "Pevnost Evropu" je naprosto jiná věc.
<P>
A přiměřeně k tomu jsme tedy hlasovali.
<SPEAKER ID="134" NAME="Luca Romagnoli  " AFFILIATION="NI">
písemně. - (IT) Vážený pane předsedající, dámy a pánové, hlasuji v neprospěch této zprávy poněvadž, jak jsem již několikrát, naposledy celkem nedávno, vysvětlil ve svých příspěvcích do diskusí v Parlamentu, že kategoricky nesouhlasím se Schengenskou dohodou. Zvláště s ní nesouhlasím v době, kdy se z této dohody stává prostředek pro nezákonné přistěhovalce a nebezpečné pohyby v rámci EU.
<P>
Hranice těchto zemí, které hodlají přistoupit k schengenskému acquis, jsou snadným cílem pro zločince. Budou představovat další místo vstupu pro nekontrolované přistěhovalectví ze zemí bývalého sovětského bloku a Středního Východu, přičemž nemluvím o společenském zmatku, ke němuž volný pohyb občanů v rámci EU nepochybně, v Itálii a v jiných zemích, vede.
<SPEAKER ID="135" NAME="Lars Wohlin  " LANGUAGE="SV">
Schengenská spolupráce musí být nadále otevřená pro všechny členské státy, které se hodlají přidat a podílet se na této spolupráci. Na druhé straně je nesmírně důležité, aby všechny země, které se účastní spolupráce, již v době přistoupení splnily požadavky, protože z této spolupráce vyplývá také ochrana společných vnějších hranic. Jestliže v některé zemi existují nedostatky, Švédsko nemá možnost kontrolovat ochranu hranic. Šetření prokázala, že existují problémy, které musí být vyřešeny, a že by bylo moudré odložit přistoupení, dokud nebudou splněny všechny požadavky.
<SPEAKER ID="137" NAME="Jan Andersson, Göran Färm a Inger Segelström  " AFFILIATION="PSE">
písemně. - (SV) V rámci tohoto vysvětlení hlasování my, podepsaní poslanci Evropského parlamentu za švédskou sociálně-demokratickou stranu, vysvětlujeme, jak jsme hlasovali o zprávě pana Braghetta.
<P>
Domníváme se, že je velmi důležité stanovit plán na obnovu stavů tuňáka obecného. Tuňák obecný je již velmi dlouho ohroženým druhem v důsledku masivního nadměrného výlovu. V této situaci existuje riziko poškození celého ekosystému v příslušných rybolovných vodách. Domníváme se však, že stanovisko Komise není zcela přiměřené, a proto jsme hlasovali v jeho neprospěch.
<P>
Hlasovali jsme ve prospěch pozměňovacích návrhů 4 a 6, které předložil výbor - dvou pozměňovacích návrhů, jejichž následkem je odstranění dvou, podle našeho názoru, sporných výjimek z rybolovu tuňáka obecného.
<P>
Podpořili jsme také pozměňovací návrh 13, v němž se prosazovalo, abychom přijali plán na obnovu hodný svého jména. V návrhu se zacházelo dále než v původním návrhu, což v plné míře podporujeme. Úroveň stavů tuňáka obecného je stále nebezpečně nízká a Evropská unie musí jednat zodpovědněji, pokud jde o obnovu stavů tuňáka obecného.
<SPEAKER ID="138" NAME="Gérard Deprez  " AFFILIATION="ALDE">
písemně. - (FR) Chtěl bych vysvětlit hlasování o zprávě o plánu obnovy stavů tuňáka obecného ve východním Atlantiku a ve Středozemním moři.
<P>
Vzhledem ke skutečně kritickému stavu stavů tuňáka obecného reaguje Evropská unie prostřednictvím svého nařízení takto: progresivním snižováním kvóty úlovků, omezením období rybolovu a zpřísněním kontrolních opatření zaměřených na boj proti nezákonnému rybolovu. Podporuji tyto návrhy.
<P>
Netěší mě však určitý pesimismus zprávy.
<P>
V prvé řadě vyplývá ze skutečnosti, že vědci již nyní tvrdí, že ustanovení tohoto nařízení nepostačují k zabezpečení obnovy stavů. Domnívají se, že by bylo oprávněné stanovit kvóty, které překračují roční míru výlovu, kterou stanovila Mezinárodní komise pro ochranu tuňáků v Atlantiku (ICCAT). Mám pocit, že je třeba jim důvěřovat, a tak jsem podpořil pozměňovací návrh 13, který předložila Skupina zelených/Evropské svobodné aliance.
<P>
Vzhledem k přítomnosti flotil z nečlenských zemí EU, jako jsou Libye, Turecko, Tunisko, Japonsko a Čína, které nejsou členy komise ICCAT, ve vodách Středozemního moře, je evidentní, že nařízení, o němž hlasujeme, bude účinné pouze v případě, že se tyto země zaváží k ustanovením, která se v něm stanoví, a nemáme jistotu, že tak učiní.
<SPEAKER ID="139" NAME="Pedro Guerreiro  " AFFILIATION="GUE/NGL">
písemně. - (PT) Ustanovení víceletého plánu obnovy stavů tuňáka obecného je praktickým vykonáváním jednoho z opatření, které přijala Mezinárodní komise pro ochranu tuňáků v Atlantiku .
<P>
V plánu se, mimo jiné, stanoví progresivní snižování kvóty úlovků, období zákazu rybolovu, zvýšení minimální velikosti a pozorovatelský režim na palubách rybářských lodí a v rybářských podnicích.
<P>
V přijatém doporučení se rovněž stanoví finanční kompenzace pro rybáře za období zákazu rybolovu, s cílem ochránit loďstvo a zaměstnanost v tomto odvětví.
<P>
Rovněž se domníváme, že je důležité zlepšit kontrolu, pravidelně aktualizovat objem výlovu různými plavidly s cílem zabránit tomu, aby některé země překračovaly na úkor ostatních stanovené kvóty, jak k tomu dochází v současnosti. Vzpomeňte si, že období výlovu tuňáka obecného bylo zakázáno od září do prosince, protože existovalo podezření, že některé země již překročily své kvóty, jak se později také ukázalo.
<P>
A na závěr je nám líto, že náš návrh, v němž se zdůrazňovala skutečnost, že pobřežní rybolov v malém rozsahu a tradiční rybolov kromě poskytování tisíců pracovních míst umožňuje trvale udržitelné využívání rybolovných zásob, byl zamítnut.
<SPEAKER ID="140" NAME="David Martin  " AFFILIATION="PSE">
písemně. - Hlasoval jsem ve prospěch tohoto návrhu nařízení Rady, jímž se stanoví víceletý plán obnovy stavů tuňáka obecného ve východním Atlantiku a Středozemním moři. Podle návrhu budou ztráty rybářů způsobené obdobími zákazu rybolovu a snížením kvót určených k umožnění obnovy zásob, kompenzovány. Nedoporučují se žádné odchylky od období zákazu rybolovu a minimální velikosti. S cílem zabezpečit, aby zásoby této ryby nebyly vyčerpány bez naděje na nápravu, je zapotřebí rozhodného kroku.
<SPEAKER ID="142" NAME="Ilda Figueiredo  " AFFILIATION="GUE/NGL">
písemně. - (PT) Hlasovali jsme v neprospěch tohoto usnesení, v němž jsou shrnuty hlavní aspekty neoliberálních politik na úrovni Společenství a které se snaží o jejich provádění na světové úrovni.
<P>
V tomto usnesení se flexikurita chápe jako koncepce, kterou je třeba rozvinout a začlenit do národních reformních programů každého členského státu, čímž se toto usnesení pokouší skrýt skutečné důsledky a cíle obsažené v lisabonské strategii a jejích směrnicích pro hospodářskou politiku a politiku zaměstnanosti, zejména v souvislosti s liberalizacemi a privatizacemi.
<P>
Nemůžeme akceptovat usnesení, v němž se vítá záměr rozvinout vnější rozměr lisabonské strategie, konkrétně prosazování liberalizace trhu ve světovém měřítku, zdůrazňování jeho neoliberálního charakteru a zasahování do hospodářských směrnic třetích zemí.
<P>
Ve sdělení Komise k jejímu příspěvku k listopadovému zasedání hlav států a vlád se stanoví, že obnovené zahájení lisabonské strategie pro růst a zaměstnanost bylo úspěšné, avšak bylo by třeba dodat slova "pro velké národní a mezinárodní hospodářské a finanční skupiny", jejichž zisky exponenciálně narůstaly, zatímco pracovníci museli čelit porušování svých práv.
<SPEAKER ID="143" NAME="Timothy Kirkhope  " AFFILIATION="PPE-DE">
písemně. - Já spolu s kolegy z britské konzervativní strany pevně věřím v to, že členské státy Evropské unie vykonávají politiky, které posílí evropskou konkurenceschopnost v rámci globalizovaného hospodářství. Domníváme se, že Evropa by měla řádně vykonávat lisabonský program prostřednictvím zabezpečení dohody v rámci světových obchodních jednání, prosazování další deregulace, s cílem uvolnit průmysl a obchod, aby mohly soutěžit na světových trzích, prosazování liberalizace na vnitřním trhu, účinného provádění směrnice o službách a přiklonění se k silné politice hospodářské soutěže. Vše musí být podpořeno nezpochybnitelným závazkem k volnému obchodu a otevřeným trhem. Některé z těchto prvků jsou obsaženy v tomto návrhu a my tuto skutečnost vítáme.
<P>
Avšak, bohužel, domníváme se, že celkově je tento společný návrh velkou promarněnou šancí. V tomto návrhu se měly stanovit základní zásady přístupu EU ke globalizaci, jak jsme uvedli, avšak nestalo se tak. V tomto návrhu jsou obsaženy prvky, které povedou Evropu směrem, který oslabí schopnost EU úspěšně se podílet na hospodářské soutěži v globalizovaném hospodářství.
<SPEAKER ID="144" NAME="Marie-Noëlle Lienemann  " AFFILIATION="PSE">
písemně. - (FR) Toto usnesení mělo poskytnout možnost potvrdit několik naléhavých záležitostí a uvést, co Evropský parlament ve skutečnosti očekává od institucí Evropské unie v oblasti zabezpečení obnovy růstu, společného sociálního pokroku v našich 27 členských státech a rozvoje v rozvojových zemích.
<P>
Neuvádí se v něm ani jedna z uvedených skutečností, namísto toho se jen dokola opakuje, jak je globalizace správnou věcí. V usnesení chybí zmínka o demokratické protiváze k ECB, která by zavedla měnovou politiku zvýhodňující průmysl a zaměstnanost. Nepřipomíná se tu strategie na reakci proti propustnosti EU pro rizikové fondy a státní investiční fondy. Stejně tak se nezmiňuje upřednostňování Společenství a přísné provádění sociálních (MOP) anebo environmentálních norem. Opomíná se rozvojová pomoc, která je pro společný rozvoj nezbytná.
<P>
Proč nás překvapuje nízká míra růstu v Evropě, sociální problémy a nedůvěra občanů?
<SPEAKER ID="145" NAME="David Martin  " AFFILIATION="PSE">
písemně. - Hlasoval jsem ve prospěch tohoto společného usnesení, které představuje reakci na dokument Komise s názvem "Evropský zájem: uspět ve věku globalizace". V usnesení se zdůrazňuje množství způsobů, kterými může Unie využít příležitostí, které přináší globalizace. Mezi tyto příležitosti patří prosazování vytváření rovných podmínek v hospodářské soutěži a obchodě, zvyšování kvality tvorby politiky v EU s cílem propojit je do větší míry a zdůrazňování potřeby posílení sociálního rozměru EU.
<SPEAKER ID="146" NAME="Peter Skinner  " AFFILIATION="PSE">
písemně. - Vítám toto usnesení, které upozorňuje na sérii vzájemně propojených záležitostí od sociálních práv k finančním předpisům a vlivu, jak v důsledku rozšiřování trhů občané tyto záležitosti chápou. Je zapotřebí rovnováhy mezi podmínkami liberálního trhu a záležitostmi potřeb rozvojových zemí a je naprosto nezbytné, abychom v diskusích o této záležitosti pokračovali.
<SPEAKER ID="147" NAME="Bart Staes  " AFFILIATION="Verts/ALE">
písemně. - (NL) Evropa nebude úspěšná v boji proti rostoucí chudobě a globálnímu oteplování, což jsou hlavní výzvy globalizace, pokud bude neustále klást důraz na liberalizaci. Je to samozřejmě volný obchod, který tyto problémy způsobuje. Globalizace vytváří iluzi, že všeobecná úroveň prosperity ve světě se postupně zvyšuje, avšak zároveň konstatuji postupné zvyšování rozdílu mezi bohatými a chudými v členských státech. Liberalizace je také příčinou obrovské environmentální katastrofy, která nás čeká, jestliže neurychlíme přijetí rozhodných, vynutitelných opatření zaměřených na boj proti globálnímu oteplování.
<P>
Absence přísné politiky v této oblasti je trestuhodně nezodpovědným přístupem. Navzdory tomu slibnou cestou jsou investice do energeticky účinného hospodářství a vytváření pracovních míst v této oblasti. Zásada "kdo znečišťuje, platí" se příliš často zanedbává. Jako člena Skupiny zelených/Evropské svobodné aliance mě absence tohoto prvku netěší.
<P>
Pokud Evropa hodlá disponovat jednotným trhem s volným pohybem osob, zboží, služeb a kapitálu, měla by rovněž stanovit přísné sociální a environmentální normy, které poskytují ochranu a jsou příkladem pro ostatní země ve světě.
<P>
Navrhovaný text je nejasný a povrchní a opět je typickým příkladem politiky Komise.
<SPEAKER ID="149" NAME="Mario Borghezio" AFFILIATION="UEN">
(IT) Vážený pane předsedající, dámy a pánové, bylo by skutečně pokrytecké, kdyby Parlament poté, co velkou většinou odhlasoval ústní pozměňovací návrh, který předložila paní Angelilliová, v němž Evropský parlament vyjadřuje upřímnou soustrast a podporu rodině oběti tak bezcílného a vážného zločinu, k němuž došlo v naší zemi, nebyl schopen přijmout jasné stanovisko k předcházení takovým činům, takovému masakru ctihodných občanů, k němuž dochází z důvodu nedostatku kontrol.
<P>
Nikdo nechce, aby v Itálii zavládly xenofobní nálady, zaměřené zejména proti příslušníkům takových národů, jako jsou Rumuni, kteří, jak nám připomněl úvodník v novinách L'Avvenire, dali světu takové umělce, jako je Mircea Eliade, Ionesco a Cioran. Jde o velkou civilizaci a kulturu, která je úzce spjata s naší vlastní. Příliv zločinců a zvláště nárůst skupin Romů jsou zcela jiné záležitosti. V těchto případech jsou zapotřebí hraniční kontroly a odstrašující prostředky, zavedení systému rozpoznávání otisků prstů, abychom věděli, kdo vstupuje do naší země, jaké jsou jeho úmysly, pokud je to možné, a co je důležitější, abychom dokázali určit přesné datum vstupu.
<P>
Navzdory tomu, že v Evropě nechceme zavést drakonická opatření, pokud tvrdíme, že je nutné po třech měsících provést kontrolu, pak musíme znát přesné datum vstupu a to, jak řekl pan Amato na půdě italského parlamentu, v současnosti není možné.
<SPEAKER ID="150" NAME="Robert Evans" AFFILIATION="PSE">
Vážený pane předsedající, hlasoval jsem ve prospěch tohoto usnesení, protože uznávám, že volný pohyb osob je základní zásadou Evropské unie a jednou ze zásad, kterou musí dodržovat a chránit všechny členské státy.
<P>
Kromě toho se domnívám, že máme právo opětovně zdůraznit, že EU je ve skutečnosti založena na opatřeních zaměřených na boj proti všem formám rasismu a xenofobie a samozřejmě proti všem formám diskriminace. Stejně tak bychom měli také my v tomto Parlamentu uznat, že Romové v Evropě jsou pravděpodobně nejvíce diskriminovaným společenstvím, a to v některých zemích do nepřípustné míry. Měli bychom pochopit, že asimilace, sociální začlenění a ochrana romské menšiny jsou cíli, kterých tato Evropská unie teprve musí dosáhnout. Domnívám se, že jde o cíl, o jehož dosažení bychom spolu v duchu volného pohybu měli všichni usilovat.
<SPEAKER ID="151" NAME="Carlo Fatuzzo" AFFILIATION="PPE-DE">
(IT) Vážený pane předsedající, dámy a pánové, hlasoval jsem v neprospěch usnesení o svobodě pohybu v Evropské unii, které předložily skupiny levého středu, a důvody, které mě k tomu vedly, hned objasním, poté, co jsem prohlásil, že v plné míře a zcela podporuji návrh Maria Mantovaniho na blokování vstupu státních příslušníků třetích zemí do EU, a tedy i do Itálie, na dobu tří let. V případě státních příslušníků zemí EU ve velké míře podporuji právo na svobodu pohybu pracovníků, občanů a turistů za předpokladu, že to není povolení zabíjet.
<P>
Je nemyslitelné, aby pětačtyřicetiletá žena zemřela na cestě domů z práce, aby byl zavražděn lékař jen několik dní před odchodem do důchodu při pokusu o vloupání do jeho domu v Miláně. K oběma těmto událostem došlo v Itálii v uplynulých několika dnech. Toto není svoboda pohybu!
<SPEAKER ID="152" NAME="Marian-Jean Marinescu" AFFILIATION="PPE-DE">
(RO) Hlasoval jsem ve prospěch tohoto usnesení týkajícího se svobody pohybu, které předložily skupiny PSE, ALDE, Verts a GUE/NGL, navzdory tomu, že pouze částečně splňuje účel, k němuž by takové usnesení, podle mého názoru, mělo sloužit.
<P>
Domnívám se, že znění usnesení by mělo představovat ještě jasnější podporu pro evropské občany, kteří žijí v jiných než ve svých domovských zemích, nepřímo pro rumunské občany, kteří žijí v Itálii a dodržují italské zákony.
<P>
V textu, o němž jsme hlasovali, se neodsuzují xenofobní postoje vůči rumunským občanům a neodkazuje se na zintenzivnění napětí mezi rumunským společenstvím v Itálii a italskými občany, k jehož vytváření vede nepřiměřené vynucování italské vyhlášky vydané italskou radou ministrů a prohlášení některých italských politiků.
<P>
Rovněž se domnívám, že, jak již bylo uvedeno ve společném usnesení PPE-DE a UEN, účinné vynucování právních předpisů italskými úřady mohlo pomoci zabránit této situaci.
<P>
Žádám Evropskou komisi, stejně jako italské orgány, aby zohlednily také ustanovení společného usnesení skupin PPE-DE a UEN, která nejsou obsažena v textu, který byl dnes přijat.
<SPEAKER ID="153" NAME="Frank Vanhecke" AFFILIATION="NI">
(NL) Vážený pane předsedající, věci jsou ve skutečnosti stále absurdnější. V této chvíli většina tohoto Parlamentu dokonce považuje za potřebné, vznést obvinění z xenofobie proti italským občanům a vládě. Kromě toho v návrhu usnesení se uvádí, že přístup italské vlády k problému kriminality mezi rumunskými Romy, kterých je v Itálii velmi mnoho, přispívá ke zvyšování napětí. Itálie proto může ze všeho vinit jen sama sebe, a měla by se účastnit programů Evropského sociálního fondu zaměřených na integraci Romů.
<P>
Chtěl bych vysvětlit v této souvislosti, že italští občané a vláda mají právo bránit se, a to, k čemu došlo, ve velké míře dokazuje, že směrnice je nevhodná a že postupy směřující k deportaci zločinců, upozorňuji zločinců, ne slušných lidí snažících se o dobré živobytí, musí být zjednodušeny, ne zkomplikovány.
<SPEAKER ID="154" NAME="David Martin  " AFFILIATION="PSE">
písemně. - Hlasoval jsem ve prospěch tohoto společného usnesení, v kterém se konstatuje, že právo na volný pohyb je základním právem přiznaným všem občanům EU. Členské státy jsou povinny chránit občany jiných členských států, kteří žijí na jejich území, a zabezpečovat důstojnost a dodržování práv všech občanů Unie bez ohledu na to, kde žijí.
<SPEAKER ID="155" NAME="Luca Romagnoli  " AFFILIATION="NI">
písemně. - (IT) Vážený pane předsedající, dámy a pánové, kategoricky nesouhlasím s těmito návrhy usnesení, a chtěl bych vyjádřit svůj zásadní nesouhlas. Vše to vyplynulo z opožděného a bezvýsledného opatření přijatého italskou vládou, která si uvědomila, že se Itálie ocitla v krizi, bohužel, až poté, co došlo k hrozným incidentům, které spáchali státní příslušníci EU.
<P>
Ve směrnici 2004/38/ES se jasně stanoví "Všichni občané Unie mají právo pobytu na území jiného členského státu [...] pokud [...] mají pro sebe a své rodinné příslušníky dostatečné prostředky, aby se po dobu svého pobytu nestali zátěží pro systém sociální pomoci hostitelského členského státu."
<P>
Proto tyto návrhy usnesení působí jako záminka a vyznívají naprázdno. Ve smlouvách se stanoví svoboda pohybu občanů v rámci EU a nikdo nemá zájem na diskriminaci na základě země původu. Avšak, když občan EU spáchá vážný a ohavný násilný trestný čin v jiném členském státě nebo když není schopen uvést důvod návštěvy této země, jak se požaduje na základě směrnice, je v zájmu celé Unie, aby byl poslán zpět do své vlastní země.
<SPEAKER ID="156" NAME="Silvia-Adriana Ţicău  " AFFILIATION="PSE">
písemně. - (RO) Hlasovala jsem ve prospěch usnesení týkajícího se volného pohybu, které předložila skupina PSE společně s dalšími politickými skupinami, protože považuji za neskutečně důležité, aby situace v Itálii nevedla k nebezpečnému precedentu zpochybňujícímu samotné dodržování základných zásad Evropské unie.
<P>
Domnívám se, že tato situace by měla být okamžitě vyřešena, s cílem nedovolit, aby byli občané Evropské unie diskriminováni, bez ohledu na svou národnost.
<P>
Opatření, která se navrhují v usnesení, budou chránit evropské občany před zneužitím. EU potřebuje všechny své občany a Rumuni by měli cítit solidaritu s evropskými občany, protože v zahraničí pracují tisíce Rumunů, kterých si v cizině váží pro jejich tvrdou práci, čestnost a korektnost.
<P>
V Chartě Unie, která bude připojena k reformní smlouvě, se uvádí základní práva evropských občanů, jimiž jsou důstojnost, svoboda, rovnost, solidarita, občanství a spravedlnost. EU zaručuje demokracii, právní stát, lidská práva, stejně jako ochranu menšin. V této souvislosti opatření, která se v usnesení navrhují, přispějí ke kvalitnějšímu začlenění romského společenství.
<SPEAKER ID="158" NAME="Zita Pleštinská" AFFILIATION="PPE-DE">
Podobně jako navrhovatelé usnesení, dovolte také mně vyslovit uznání a poděkování portugalské vládě za předložení návrhu o dočasném technickém řešení Schengenského informačního systému "one 4 all", které novým členským státům umožní připojit se k Schengenskému informačnímu systému již v roce 2007 předtím, než Komise zavede nový Schengenský informační systém II.
<P>
Díky patří také novým členským státům, které vstupují do schengenského prostoru, za jejich úsilí, které vynaložily ke splnění všech schengenských požadavků v tak krátké době. Rozšíření schengenského prostoru po 21. prosinci 2007 o novou devítku je zaslouženým výsledkem také našich poslaneckých aktivit zaměřených na dodržování původně plánovaného termínu, které jsme podnikli na půdě Evropského parlamentu. Z tohoto důvodu jsem hlasovala pro tento návrh usnesení.
<SPEAKER ID="159" NAME="Pedro Guerreiro  " AFFILIATION="GUE/NGL">
písemně. - (PT) Hlasovali jsme v neprospěch tohoto usnesení, protože zásadně nesouhlasíme s tzv. převáděním spravedlnosti a vnitřních věcí na úroveň Společenství, které jsou oblastí, která je v centru státní svrchovanosti. Tzv. reformní smlouva je pokusem o převádění spravedlnosti a vnitřních věcí na úroveň Společenství a o jejich transformaci ve společnou politiku.
<P>
Převádění na úroveň Společenství, tedy ztráta národní svrchovanosti, je mnohem závažnější, když se prosazuje v kontextu charakterizovaném politikami a opatřeními Společenství, které nebezpečným způsobem kompromitují občanská práva, svobody a záruky, které představují pokrok civilizace a dosažení základních cílů demokracie.
<P>
Například restriktivní azylová politika a narůstající problémy, s nimiž se setkávají žadatelé o azyl při zabezpečování svých práv a záruk. Vezměme si příklad přistěhovalecké politiky a jejího přístupu orientovaného na bezpečnost, kriminalizaci nepravidelných přistěhovalců, nehumánní "záchytná střediska" a repatriační opatření, diskriminační, zneužívající a bezohledné zacházení s lidskými zdroji ze třetích zemí. Všimněte si rostoucí míry využívání informací a neustále se zvyšující míry uchovávání údajů, včetně biometrických údajů, dostupných širšímu spektru orgánů včetně orgánů třetích zemí, například v podobě přístupu orgánů USA k údajům o cestujících leteckou dopravou.
<SPEAKER ID="161" NAME="Hélène Goudin a Nils Lundgren  " LANGUAGE="SV">
Současná politická situace v Pákistánu je nepochybně kritická, poněvadž prezident této země vyhlásil výjimečný stav a došlo k jasnému porušení lidských práv formou odpírání svobody, násilí páchaném na účastnících pokojných demonstrací a formou umlčování médií. Kategoricky s takovou situací nesouhlasíme, avšak nesouhlasíme ani s Evropským parlamentem, který se prostřednictvím tohoto usnesení znovu pokouší o to, aby EU převzala zodpovědnost za nezávislé zahraniční politiky členských států.
<P>
OSN je jediným orgánem, který má jménem svých členů pravomoc a právo na vytváření nátlaku v rámci světového společenství. Je velmi důležité obnovit stabilitu a mír a obnovit dodržování lidských práv v Pákistánu, avšak není to úloha, kterou by EU měla odebrat členským státům.
<SPEAKER ID="162" NAME="Peter Skinner  " AFFILIATION="PSE">
písemně. - Souhlasím s tím, že vyhlášený výjimečný stav (de facto stanné právo) by měl skončit, a měl by být obnoven stav občanského práva s bezodkladným účinkem, a hlasoval jsem pro to.
<P>
Pro mnohé z nás, kteří pozorujeme pákistánskou politiku, je deprimující být svědkem toho, jak negativně jsou ovlivněny pákistánské komunity v našich volebních obvodech.
<P>
Návrat k demokratickým postupům je zásadní pro důvěryhodnost a řádné fungování pákistánské politiky.
<SPEAKER ID="164" NAME="Eija-Riitta Korhola" AFFILIATION="PPE-DE">
(FI) Vážený pane předsedající, naše skupina považuje pozměňovací návrh týkající se uznání úlohy jaderné energie v našem prohlášení o konferenci o změně klimatu za základní část tohoto usnesení. Z tohoto důvodu chceme vyjádřit spokojenost, že Parlament tuto skutečnost potvrdil prostřednictvím přijetí pozměňovacího návrhu 7. Tento názor tedy nezastáváme sami. Mezivládní panel pro změnu klimatu OSN (IPCC) rovněž potvrdil úlohu jaderné energie jako energie produkující nízké objemy emisí. Možná bychom měli připomenout, že tento Parlament přijal historické rozhodnutí v souvislosti se zprávou pana Reula, v jejíž prospěch hlasovalo 509 poslanců. Evropský parlament uznal, že jaderná energie je v současnosti nejdůležitějším zdrojem energie produkujícím nízký objem emisí oxidu uhličitého v EU, a zároveň zdůraznil její úlohu v boji proti změně klimatu.
<P>
Na druhé straně naše skupina nepodpořila odstavec 25 usnesení, protože, podle našeho názoru, se v něm jaderná energie využívaná pro mírové účely zbytečně spojuje či porovnává s rozšířením jaderných zbraní a hrozbou terorismu. Měli bychom pamatovat na to, že atmosféra nemá morální cenzory. Nestraní se jedné formy energie a nesympatizuje s jinou z ideologických důvodů. Pouze osvobození se od emisí má význam a nyní emise nejsou vítány. V každém případě bych chtěla říci, že nás těší, že tento Parlament vyslal jasný signál pro konferenci o změně klimatu a uznal závažnost hrozby změny klimatu.
<SPEAKER ID="165" NAME="Karin Scheele" AFFILIATION="PSE">
(DE) Vážený pane předsedající, má delegace, delegace rakouských sociálních demokratů, se zdržela hlasování o zprávě o konferenci na Bali přesně ze stejných důvodů, které nastolila paní Korholová. Podporujeme jiné politické signály, které tato zpráva vysílá. Zpráva je velmi kvalitní. Má delegace nemůže podpořit vyslání signálu o tom, že jaderná energie je základním prvkem v boji proti změně klimatu. Stejně tak se domnívám, že by mělo být na rozhodnutí zemí a kontinentů, jakou strategii chtějí uplatňovat.
<P>
Chtěla bych opětovně zdůraznit podporu, kterou má delegace vyjadřuje všem prvkům této zprávy včetně vyloučení projektů jaderné energie z Mechanismu čistého rozvoje. Avšak nechtěli jsme podpořit tento politický signál ve prospěch jaderné energie, a tak jsme se hlasování zdrželi. S cílem vyjádřit souhlas se zbylou částí zprávy, která je celkově dobrá, jsme nehlasovali v její neprospěch.
<SPEAKER ID="999" NAME="Bairbre de Brún, Jens Holm a Eva-Britt Svensson  " AFFILIATION="GUE/NGL">
písemně. - Podporujeme usnesení věnované nadcházející konferenci na Bali. V usnesení se upozorňuje na několik důležitých bodů. Mimo jiné se v ní vysvětluje výrazný objem emisí, které produkuje odvětví živočišné výroby. Zdůrazňuje se v něm také význam příslušné podpory pro rozvojové země při prevenci a zmírňování negativních následků změny klimatu. Nepodporujeme však návrh prohlášení, že jaderná energie by se měla vnímat jako nástroj, který je užitečný jako prevence změny klimatu.
<SPEAKER ID="166" NAME="Edite Estrela  " AFFILIATION="PSE">
písemně. - (PT) Hlasovala jsem ve prospěch návrhu usnesení Evropského parlamentu o omezení celosvětové změny klimatu na dva stupně Celsia - postup do konference o klimatické změně na Bali a po ní (COP 13 a COP/MOP 3). Vzhledem ke skutečnosti, že změna klimatu je největší výzvou, jíž dnes společnost čelí, se domnívám, že je zásadní, aby Evropská unie obhájila své vedoucí postavení na konferenci na Bali, a aby byla schválena světová dohoda o změně klimatu na období po roce 2012.
<SPEAKER ID="167" NAME="Elisa Ferreira  " AFFILIATION="PSE">
písemně. - (PT) Pozměňovacím návrhem 7 se ničí duch kompromisu, který po dobu jednání o konečném znění textu převládal. Skutečnost, že byl přijat, zásadním způsobem mění text, jehož prostřednictvím mělo být dosaženo široké parlamentní dohody na výzvách souvisejících s konferencí na Bali.
<P>
A tedy v duchu celkového cíle a navzdory skutečnosti, že jako stínová zpravodajka jsem naznačila Socialistické straně, že budu hlasovat ve prospěch tohoto textu, jsem se musela v závěrečném hlasování zdržet hlasování na znak protestu proti dvěma aspektům, jimiž jsou začlenění zmíněného pozměňovacího návrhu 7, kterým se podporuje jaderná energie v textu, a metoda, jíž využila skupina Evropské lidové strany (křesťanských demokratů) a Evropských demokratů vzhledem k duchu kompromisu, který po dobu jednání o textu převládal.
<SPEAKER ID="168" NAME="Ilda Figueiredo  " AFFILIATION="GUE/NGL">
písemně. - (PT) Je skutečností, že si všímáme velmi výrazných, rychlých a nepřirozených změn klimatu, které jsou důsledkem činnosti mnoha faktorů, avšak zejména bezohledného charakteru neoliberálních politik. Potřebujeme účinná opatření, abychom lidskou společnost přizpůsobili novým životním podmínkám.
<P>
Změny klimatu, které předpovídají různé vědecky důvěryhodné zdroje, nemohou být pomalé a postupné v závislosti na doposud přijatých opatřeních.
<P>
Je zde naléhavá potřeba přijmout širší, průřezové opatření, s cílem zabránit vážnějším problémům v budoucnosti, dokonce i rozšíření lidských a environmentálních katastrof.
<P>
Avšak zdůrazňujeme také potřebu ukončení provádění neoliberálních politik na evropské a světové úrovni, v opačném případě budou hlavní mocnosti a nadnárodní společnosti nadále sledovat vlastní zájmy, pokud jde o zisk, budou pokračovat ve využívání přírodních zdrojů a v mezinárodním obchodě, včetně obchodu s emisemi skleníkových plynů, což bude mít nesmírně negativní vliv na vyváženost lidského rozvoje.
<SPEAKER ID="169" NAME="Hélène Goudin a Nils Lundgren  " LANGUAGE="SV">
Environmentální problémy neznají hranice, a proto je Konference o změně klimatu OSN významným diplomatickým fórem pro změnu na světové úrovni. V daném usnesení se EU snaží seskupit členské státy pod společnou vlajku, s cílem urychlit jednání na konferenci ve směru, který EU považuje za správný.
<P>
Omezování rozsahu změny klimatu je dobrým cílem, avšak je politováníhodné, že světová politika v oblasti životního prostředí v rukách EU překračuje hranici zahraniční politiky, když třetím zemím a členským státům diktujeme, jak by měly vypadat jejich vnitrostátní politiky v oblasti klimatu. Strana Junilistan se domnívá, že každá země by měla disponovat na konferenci o změně klimatu vlastním hlasem, a proto jsme se rozhodli hlasovat v neprospěch tohoto usnesení.
<SPEAKER ID="170" NAME="David Martin  " AFFILIATION="PSE">
písemně. - Hlasoval jsem ve prospěch tohoto usnesení, které předložil Dočasný výbor pro klimatické změny, a ve kterém se stanoví navrhovaná vyjednávací pozice EU na začátku rozhovorů o budoucnosti světové spolupráce v oblasti změny klimatu na období po roce 2012. Stanoví se v něm jasná a progresivní pozice EU k řízení omezování globálních emisí skleníkových plynů, přičemž se zohledňuje sociální vliv změny klimatu, očekávaným cílem EU je omezení celosvětového oteplování na 2°C anebo méně a naléhavá potřeba světového zapojení se do systému.
<SPEAKER ID="171" NAME="Mairead McGuinness  " AFFILIATION="PPE-DE">
písemně. - Jménem delegace Fine Gael (EPP-ED):
<P>
Členové Fine Gael hlasovali ve prospěch tohoto návrhu usnesení, neboť se domníváme, že je důležité, aby bylo stanovisko Evropského parlamentu ke změně klimatu vyhlášeno před konferencí na Bali. Navzdory tomu jsme však hlasovali v neprospěch pozměňovacího návrhu 7, neboť zásadně nesouhlasíme s využíváním jaderné energie.
<SPEAKER ID="172" NAME="Peter Skinner  " AFFILIATION="PSE">
písemně. - Chtěl bych poděkovat zpravodajům v této záležitosti, v souvislosti v níž se objevují nové otázky, které souvisí s jedním z nejvýznamnějších problémů naší doby.
<P>
Omezení objemu emisí s cíli redukce spolu s výrobou alternativní neuhlíkové energie nejsou akceptovány některými státy ve formě, ve které je přijala EU. Avšak tato konference má potenciál sjednocení a koordinování mezinárodní činnosti.
<SPEAKER ID="173" NAME="Silvia-Adriana Ţicău  " AFFILIATION="PSE">
písemně. - (RO) Usnesení o omezení celosvětové změny klimatu změny na dva stupně Celsia je nesmírně důležitým dokumentem pro naši budoucnost a z tohoto důvodu jsem hlasovala ve prospěch jeho přijetí.
<P>
Změna klimatu představuje nejdůležitější výzvu s katastrofickými následky pro životní prostředí a lidská společenství.
<P>
Čelíme problému, který bychom měli řešit prostřednictvím krátkodobých, střednědobých a dlouhodobých opatření. Změna klimatu má již nyní katastrofické dopady na zemědělství, vodní systémy, lesy, faunu a flóru. Země jako je Řecko, Rumunsko, Bulharsko, Španělsko a Portugalsko pravidelně postihují období sucha, jakož i záplavy.
<P>
EU by měla opětovně potvrdit svou vedoucí úlohu při omezování změny klimatu. Mechanismy financování dostupné pro ochranu vodních zdrojů, prevenci odlesňování a podporu ekologických technologií by měly být rozšířeny a členské státy by jich měly využívat.
<P>
Musíme umožnit každému členskému státu, aby definoval svůj vlastní energetický mix, aby dokázal poskytnout své energetické zdroje. Zároveň by členské státy, které vyrábějí jadernou energii, měly zaručit bezpečnost takovýchto zařízení, a zejména přiměřené odpadové hospodářství. Je nutné zabezpečit fondy na výzkum omezování objemu odpadu a zvyšování bezpečnosti takovýchto zařízení.
<SPEAKER ID="175" NAME="Frank Vanhecke" AFFILIATION="NI">
(NL) Vážený pane předsedající, v žádném případě bych si nedovolil snižovat kvalitu prvotřídní práce, kterou dva zpravodajové odvedli na zprávě o evropské politice sousedství, chtěl bych však zdůraznit, že zpráva má určité mezery. Neupozorňuje se v ní na obrovskou výzvu, kterou představuje přistěhovalectví z jihu, za které podle mého názoru nesou velkou zodpovědnost i samotné severoafrické země.
<P>
Byl bych rád, kdyby součástí této zprávy byl požadavek na společnou politiku členských států EU a severoafrických států k boji proti nedovolenému přistěhovalectví, na politiku, v jejímž rámci bylo úlohou samotných severoafrických států jednat, a v jejímž rámci byly dobré sousedské vztahy a finanční i materiální podpora členských států, která by se odvíjela od dobré vůle, od společného přístupu k této nesmírně rozsáhlé výzvě.
<P>
To je podle mého názoru základní aspekt, který ve zprávě chybí, a proto jsem se hlasování zdržel.
<SPEAKER ID="176" NAME="Pedro Guerreiro  " AFFILIATION="GUE/NGL">
písemně. - (PT) Na základě rozhodnutí přijmout nové a významné kroky v rámci evropské kapitalistické integrace, jmenovitě na úrovni, která je známa jako "role EU ve světě" a která je zohledněna v probíhajícím "ústavním" projektu, jež byl obnoven v rámci reformní smlouvy a v současných politikách EU, většina EP schvaluje zprávu, která je povinnou četbou o posilování Evropské politiky sousedství.
<P>
Jakékoliv pochybnosti v souvislosti se skutečnými záměry EU a ambicemi, které souvisejí s Evropskou politikou sousedství, se při četbě této zprávy velmi rychle vyjasňují. Ve skutečnosti představuje plán na zasahování a kontrolu v celé oblasti Středomoří, Středního východu, Střední Asie a východní Evropy. Jde o plán, jehož cílem je dosažení cílů, jako je například "podněcování a posilování závazku vlád zemí ESP k uskutečňování politických a hospodářských reforem"; přijetí "společných politik" EU těmito státy; "připojení se k zahraniční politice EU" a "vytvoření oblasti volného obchodu."
<P>
Ve zprávě se rovněž prosazuje "více společných aktivit mezi EU a USA" na "podporu demokracie", zvyšování energetické bezpečnosti a posilování regionální bezpečnosti v sousedství EU, tedy o odstavec, který je natolik průhledný, až byl v plénu zmíněn.
<P>
Nejlépe bude zprávu přečíst...
<SPEAKER ID="177" NAME="Janusz Lewandowski  " AFFILIATION="PPE-DE">
písemně. - (PL) Politika sousedství v době, kdy další rozšiřování Evropské unie vychází z módy, získává nový význam. Jde o rozdílnost charakteru sousedních zemí v regionu Středomoří v porovnání se státy východní Evropy, kde mnohé z nich mnohé poté, co se osvobodili od sovětského vlivu, otevřeně vyjadřují zájem na přistoupení k Evropskému společenství. V této situaci, jak velmi dobře pochopili Poláci, Maďaři a Litevci, jakákoliv náhradní forma účasti národní ambice nespokojí. Mají menší vliv na požadované směřování politického a hospodářského rozvoje těchto zemí. Poskytují menší stimul na posílení postupů států, který je založen na zásadách demokracie, právního státu a tržního hospodářství a na skutečném dodržování občanských práv.
<P>
V této situaci se z pohledu pohraničního státu Evropské unie, jakým je Polsko, bude jevit, že nejvhodnější politikou je maximální otevřenost k ambicím zemí, které se nacházejí za naší východní hranicí. Tento prostor je jasně propojen s vytvořením prostoru stability okolo Evropské unie a omezením prostoru pro demagogii, které je v mladých demokraciích až příliš.
<P>
Stejně jsou oprávněné výdaje z rozpočtu v rámci programu evropského nástroje sousedství a partnerství (ENPI), nového nástroje, který nahrazuje program technické pomoci pro Společenství nezávislých států TACIS a program MEDA, v rámci něhož jsou podporovány požadované procesy v naší části světa. Doposud byl na sousedské státy v regionu východní Evropy vynakládán menší objem finančních prostředků, než na sousedící státy ve Středomoří. Čím bude Evropa větší, tím budeme mít větší zodpovědnost za starý kontinent.
<SPEAKER ID="178" NAME="Athanasios Pafilis  " LANGUAGE="EL">
Zpráva o Evropské politice sousedství shrnuje způsoby a prostředky imperialistického zasahování do života zemí, které sousedí s EU. Jsou součástí celkové imperialistické strategie EU ve světě. Jako vždy se ve zprávě využívají "demokratické reformy" a "demokratizace" v sousedních státech jako nejvhodnější záminka pro přinucení a vytváření nátlaku na vlády, které se nepodřizují jejím politikám. Jde o podporu financování činnosti řady organizací občanské společnosti tak, aby mohly prohlubovat svou rozkladnou úlohu v rámci těchto zemí a prosazovat plány na intervenci EU.
<P>
Evropský parlament vyzývá státy, které sousedí s EU, aby se podílely na antimigrační politice EU prostřednictvím posilování represivních opatření vůči migrujícím osobám. Vyzývá je, aby úzce spolupracovaly se všemi represivními mechanismy, jakými jsou Europol a agentura pro ochranu vnějších hranic Frontex; začleňuje je do plánů EU na omezování demokratické svobody a útočí na lidová hnutí pod záminkou boje proti terorismu. Otevřeně vyzývá ke "společným aktivitám mezi EU a USA při dosahování společných cílů", jakými jsou společné imperialistické zásahy a zisky.
<P>
Je v zájmu občanů, aby odolali a svrhli imperialistické plány EU a USA v této oblasti a aby zintenzívnili svůj boj o národní nezávislost a svrchovanost lidu.
<SPEAKER ID="179" NAME="Pierre Schapira  " AFFILIATION="PSE">
písemně. - (FR) Posilování Evropské politiky sousedství (EPS), kterému se věnuje tato zpráva, vyžaduje prohloubení spolupráce mezi dvěma břehy Středozemního moře prostřednictvím posílení dialogu mezi vládami, orgány místní samosprávy a zástupci občanské společnosti. Stejně důležité je zohlednit skutečnost, že EPS musí sledovat směřování stanovené rozvojovou politikou Evropské unie. Téměř všechny státy na jihu a východě Středozemního moře jsou podle oficiálního seznamu, který sestavil Výbor pro rozvojovou pomoc OECD, rozvojovými zeměmi. Dosažení rozvojových cílů milénia by proto mělo být prioritou činnosti EU v tomto regionu
<SPEAKER ID="181" NAME="Miroslav Mikolášik" AFFILIATION="PPE-DE">
(SK) Jsem pro prohloubení vztahů s Ukrajinou a podporuji další strukturovaný dialog s tímto naším bezprostředním východním sousedem.
<P>
Ukrajina projevila v posledních volbách velkou rozhodnost vedoucí k demokratickým změnám. Rozhodla se pokračovat v takové koalici, která je jasně proevropská, moderní a progresivní. Kromě toho si je třeba uvědomit, že Ukrajina je obrovská země se zajímavým ekonomickým potenciálem a také významným partnerem v hospodářských vztazích. Je na čase s Ukrajinou uzavřít smlouvu o hospodářské spolupráci, o oblasti volného obchodu. Musíme reagovat na skutečnost, že Ukrajina vstoupí do Světové obchodní organizace WTO.
<P>
Jednoznačně chci podpořit zajištění spolehlivých tranzitních energetických systémů mezi Ukrajinu a EU. Velmi se přimlouvám nejen za spolupráci v oblasti zemědělství a životního prostředí, ale největší důraz chci položit na spolupráci v oblasti vědy a vzdělávání, jakož i na posílení rozměru znalostní ekonomiky.
<SPEAKER ID="182" NAME="Zita Pleštinská" AFFILIATION="PPE-DE">
(SK) Ukrajina je strategicky významným sousedem Evropské unie a tvoří přirozený most, který spojuje Evropskou unii s Ruskem a Střední Asií. Je to velká země, která oranžovou revolucí nastartovala svou cestu k demokracii a stala se klíčovým partnerem Evropské unie v politice sousedství.
<P>
S Ukrajinou musíme spolupracovat lépe než doposud a udělat vše proto, abychom diplomaticky a politicky podpořili vstup Ukrajiny do WTO. Jednání o oblasti volného obchodu by měla začít co nejdříve tak, aby bylo možno v co nejkratší době uzavřít ambiciózní dohodu. Všichni si uvědomujeme složitost situace na Ukrajině, která je velmi mladou a křehkou demokracií. Dnes se tato země nachází před strategickým rozhodnutím: posunout se směrem k Rusku nebo k Evropské unii?
<P>
Proto kvalitní a vyvážená zpráva zpravodaje Zbigniewa Zaleskeho přichází v době, kdy Ukrajina potřebuje dostat jasnou evropskpu perspektivu. Tuto zprávu vítám a vyjádřila jsem jí v hlasování svou jednoznačnou podporu. Věřím, že po právě proběhlých předčasných parlamentních volbách se podaří vytvořit takovou vládu, která ještě více přiblíží Ukrajinu do našeho společného evropského domu.
<SPEAKER ID="183" NAME="Czesław Adam Siekierski" AFFILIATION="PPE-DE">
- (PL) Vážený pane předsedající, záměrem Evropské unie by mělo být vybudování silnějších a mnohem užších vtahů s Ukrajinou. Zpráva pana Zaleského, kterou jsme přijali, obsahuje množství návrhů, jak toho můžeme dosáhnout.
<P>
Ukrajina by měla být naším strategickým partnerem nejen kvůli své zvláštní geografické poloze a velikosti, ale především kvůli úloze, kterou hraje ve vztazích s Ruskem a státy Střední Asie. Je proto v zájmu EU, aby posílila a rozvinula hospodářské a politické vztahy s touto zemí.
<P>
Všichni si uvědomujeme, kolik práce čeká ukrajinský lid na cestě k dosažení západních standardů jeho hospodářství, životní úrovně a sociálních záležitostí k posílení demokratického systému v zemi. EU by měla poskytnout pomoc k dosažení těchto a jedním ze způsobů, jakým lze tuto pomoc poskytnout, je uzavřít dohodu o volném obchodu s Ukrajinou a stejně tak i podpořit její přistoupení k WTO. Tyto činnosti by pomohly posílit tržní hospodářství, demokracii a občanský stát, které Ukrajinu přiblíží ke členství v EU.
<P>
Sbližování EU a Ukrajiny je dlouhý a náročný proces. Dochází k němu na řadě úrovní, avšak navzdory tomu je nezbytný. Aby se tyto dvě strany mohly sblížit, musí Ukrajina pokračovat v realizaci hospodářských a sociálních reforem, jejichž uskutečňování zahájila, zachovat směřování k proevropské politice a posílit demokracii. Za sebe musí EU vyslat jasný signál, který dokáže, že pro Ukrajinu existuje perspektiva členství v EU.
<SPEAKER ID="184" NAME="Hélène Goudin a Nils Lundgren  " LANGUAGE="SV">
Strana Junilistan vítá zvýšení obchodu a užší hospodářské vztahy s Ukrajinou. Tento stav přinese výhody oběma stranám z krátkodobého i dlouhodobého hlediska. Za hlavní cíl této zprávy však lze chápat nejen rozvoj hospodářských vztahů, ale i uskutečňování zahraniční politiky ze strany EU. Tón zprávy je očividně panovačný a uvedené návrhy na spolupráci jsou téměř výlučně prezentovány z pohledu EU s důrazem na vlastní zájmy EU. Z tohoto důvodu se strana Junilistan rozhodla hlasovat v neprospěch této zprávy.
<SPEAKER ID="185" NAME="David Martin  " AFFILIATION="PSE">
písemně. - Hlasoval jsem ve prospěch této zprávy, na jejíž přípravě jsem se podílel jako stínový zpravodaj Socialistické skupiny. Uvádějí se v ní, oblasti, v nichž by EU a Ukrajina měly posílit svoje vztahy, pojednává se v ní o oblasti volného obchodu s Ukrajinou, dodávkách energie a vztazích s Ruskem. Byl bych rád, aby EU a Ukrajina udržovaly pevnější a užší vztahy a obchodní a hospodářské vztahy jsou jejich nevyhnutelnou součástí.
<SPEAKER ID="186" NAME="Pedro Guerreiro  " AFFILIATION="GUE/NGL">
písemně. - (PT) Vztahy s Ukrajinou patří do Evropské politiky sousedství, jejímž cíle je, jak se ve zprávě zdůrazňuje, podpora rozvoje tržního hospodářství v zemích, které sousedí s EU, jinými slovy podpora kapitalismu.
<P>
Cílem zprávy je podepsání dohody o volném obchodu, tedy integrace Ukrajiny "do jednotného trhu EU" prostřednictvím "potupného přijetí acquis Společenství ze strany Ukrajiny".
<P>
A ve zprávě se tedy:
<P>
"Ukrajina vyzývá ... aby věnovala větší pozornost liberalizaci trhu tak, že zaručí úspěšné dokončení privatizace, odstranění monopolů" (rozuměj: státních podniků) "a nezávislost ukrajinské národní banky";
<P>
doporučuje" sbližování a sjednocení norem v oblasti zemědělství , průmyslu a služeb" na základě "souladu s normami Společenství" a v souvislosti s podmínečným přistoupením Ukrajiny do jednotného hospodářského prostoru společně s Ruskem a dalšími bývalými státy Sovětského svazu "připomíná, že určitá opatření zahrnutá do dohody o jednotném hospodářském prostoru by při jejich plném uskutečňování mohou být v rozporu se zavedením fungující dohody o volném obchodu s EU". Věřte nebo ne, ale zpravodaj uvádí, že "dohoda s Ruskem by v podstatě Ukrajinu zbavila jakékoliv skutečné formy hospodářské svrchovanosti a ohrozila by její nezávislost."
<P>
Myslím, že to stačí...
<SPEAKER ID="188" NAME="Pedro Guerreiro  " AFFILIATION="GUE/NGL">
písemně. - (PT) Považujeme některé trendy, které budou "do určité míry formovat humanitární přístup EU v budoucnosti" za velmi znepokojivé a velmi negativní, mají-li podobu iniciativ, jakými jsou "reakce EU na nestabilní situace v rozvojových zemích" nebo "Evropský konsensus o rozvoji", které se primárně zaměřují na africké státy, ale i na státy v Karibiku a Tichomoří.
<P>
Analýza těchto iniciativ dokazuje, že ústřední otázkou začlenění "rozvoje" jako jediného z vnějších rozměrů, určených k dosažení strategických cílů hlavních sil, které hýbou EU (SZBP/EBOP), což je synonymem pro podporu "rozvoje" jako nástroje pro intervenci a kontrolu strategie, která, což je podstatné, nevylučuje "donucovací vojenský zásah".
<P>
A proto celý program a řada nástrojů podle našeho názoru stírají a zaměňují "hranice" mezi "pomocí" a zasahováním, například v takových základních otázkách jako je "budování státu".
<P>
Jistě existuje naléhavá potřeba projevu solidarity s řadou zemí, které jsou dědičkami katastrofických pozůstatků kolonialismu a jsou oběťmi desetiletí zotročování, avšak má-li být tato solidarita účinná, musí vycházet z dodržování zásad státní svrchovanosti a nezávislosti a z účinné a skutečné rozvojové pomoci a politiky spolupráce.
<SPEAKER ID="190" NAME="Carlo Fatuzzo" AFFILIATION="PPE-DE">
(IT) Vážený pane předsedající, dámy a pánové, velmi mě těší, že vám mohu říci, že jsem hlasoval pro návrh Elizabeth Lynnové na řešení problému chudoby, která existuje v Evropě.
<P>
Avšak před tímto přeplněným auditorem Parlamentu tady ve Štrasburku musím kritizovat skutečnost, že v Itálii jsou starší důchodci diskriminováni a jsou nuceni žít v chudobě poté, co jsou po dosažení věku 65 let práce neschopní, však při pracovní neschopnosti před 65 rokem jim stát poskytuje nezanedbatelné dávky.
<P>
Vážený pane předsedající, jestli bude 12. prosince 2007 v Bruselu podepsána nová smlouva, díky níž se stane závazná Charta základních práv, žádám, aby bylo 12. prosince s Itálii zahájeno řízení o porušení, protože porušuje práva starších občanů na rovné zacházení jako s ostatním občany
<SPEAKER ID="191" NAME="Jan Andersson, Göran Färm a Inger Segelström  " AFFILIATION="PSE">
písemně. - (SV) My, švédští sociální demokraté, jsme hlasovali ve prospěch této zprávy. Je důležité, že boj proti chudobě a sociálnímu vyloučení v Evropě sílí. Avšak, chtěli bychom vysvětlit naše stanovisko. V odstavci 32 se hovoří o stanovení slušného životního minima na úrovni členských států. Ve zprávě se jasně stanoví, že k tomu má dojít v oprávněných případech ve spolupráci se sociálními partnery. Proto se domníváme, že formulace se vztahuje na model kolektivních smluv, který funguje ve skandinávských zemích.
<SPEAKER ID="192" NAME="Charlotte Cederschiöld, Christofer Fjellner a Anna Ibrisagic  " LANGUAGE="SV">
Švédští konzervativci jsou pozitivně nakloněni velké většině zprávy o hodnocení sociální situace. V případě řady návrhů, jako jsou například návrhy, které se týkají hospodářské migrace a většího množství příležitostí ke spojení práce na plný úvazek s rodinným životem, jsme v rámci vnitrostátní politiky byli hnacím motorem.
<P>
Švédští konzervativci se však rozhodli hlasovat v neprospěch této zprávy, protože několik návrhů překračuje hranice zásady subsidiarity. Domníváme se například, že Evropský parlament by se měl zabývat programy léčby a nápravněvýchovnými zařízeními nebo léčbou hráčské závislosti. Evropský parlament by rovněž neměl vyjadřovat své stanovisko k systému, jakým se členské státy rozhodly řídit svou zdravotní péči, přičemž nesouhlasíme s tvrzením, že deregulace povede ke snížení kvality péče. O opatřeních politiky trhu práce, jakým je například zavedení minimální mzdy, by se také mělo rozhodovat na vnitrostátní úrovni.
<SPEAKER ID="193" NAME="Ilda Figueiredo  " AFFILIATION="GUE/NGL">
písemně. - (PT) Hlasovali jsme ve prospěch této zprávy, protože obsahuje důležité údaje, které se týkají sociální situace, jako například skutečnost, že 78 milionů evropských občanů ještě stále žije v chudobě a 8 % obyvatel EU trpí chudobou zaměstnaných a rozdíly mezi bohatými a chudými v řadě členských států EU se prohlubují.
<P>
Stejně tak obsahuje několik pozitivních doporučení, jako je například stanovení slušné minimální mzdy, ochrana podpory v nezaměstnanosti a podpora zdravotně postižených lidí, nevěnuje se však původním příčinám sociální situace a nevyzývá se v ní k ukončení uplatňování neoliberálních politik, které navrhujeme.
<P>
V důsledku toho se překládá jen málo požadavků, pokud jde o nutné změny v politice. Bohužel, podle mého názoru, byly do této zprávy jen částečně zahrnuty návrhy přijaté ve Výboru pro práva žen a rovnost pohlaví, mezi nimiž bych chtěla upozornit na výzvu adresovanou institucím Společenství a členských státům, aby největší prioritu přikládali začlenění žen do společnosti a právům žen prostřednictvím příslušné změny jejich politik včetně politiky, která se týká rozdělení příjmu.
<SPEAKER ID="194" NAME="Timothy Kirkhope  " AFFILIATION="PPE-DE">
písemně . - Já a moji kolegové z britské Konzervativní strany se domníváme, že otázky sociální politiky by měly patřit do pravomoci členských států. Domníváme se, že pravomoci Evropské unie by se neměly rozšiřovat i na tuto oblast a že na státy by se neměl vytvářet nátlak, aby přijímaly politiky, které by nemusely být prospěšné jejich blahobytu z hospodářského a sociálního hlediska. Rovněž se domníváme, že tzv. evropský sociální model je překážkou hospodářského a sociálního rozvoje.
<P>
Tato zpráva obsahuje témata, která podporujeme, například pomoc lidem v boji proti chudobě, pomoc při opětovném začlenění na trh práce, podpora zdravotně postižených lidí a péče o starší občany. Politiky v těchto a dalších sociálních záležitostech nejlépe realizují členské státy, přičemž se zohledňuje vnitrostátní situace V zásadě se domníváme, že silné hospodářství je nejlepší cestou k dosažení sociálního pokroku ve společnosti.
<SPEAKER ID="195" NAME="Carl Lang  " AFFILIATION="NI">
písemně. - (FR) V této zprávě o vyhodnocení sociální reality v Evropě se od samého začátku popisují hospodářské a sociální podmínky. Je přijetím bezmocnosti v moři europeistických absurdit, rozvířených ultraliberální a globalizační politikou.
<P>
Od roku 2000 se prostřednictvím žádného opatření zaměřeného na boj proti nezaměstnanosti, chudobě a vyloučení ničeho nedosáhlo. Co je ještě horší, zatímco Evropská unie vyzývá ke zvýšení míry ekonomického přistěhovalectví a k ochraně takzvaného sociálního modelu, ve zprávě se připomíná, že 78 milionů Evropanů žije v chudobě.
<P>
Chybí připomínka toho, co provází peklo chudoby a není to jen hospodářské hledisko. Jde o psychiku milionů Evropanů, kteří se cítí kulturně a sociálně vyčleněni na vlastním území, když vidí, jak se jejich pracovní místa ztrácejí v zahraničí při přemísťování společností. Projevuje se to i po fyzické stránce, zejména když násilí a nejistota zhoršují celou situaci. Toto násilí ve velké míře přichází ze strany přistěhovalců, kteří jsou frustrováni těžkostmi, s nimiž se během procesu začleňování setkávají.
<P>
Řešením proto není uznání hybridního ultraliberálního schizofrenního evropského systému, ale jeho zpochybnění s cílem předložit Evropě znovu nalezenou identitu, v rámci níž se uplatňuje ochrana a preference Společenství v prvé řadě na Evropany!
<SPEAKER ID="196" NAME="Bogusław Liberadzki  " AFFILIATION="PSE">
písemně. - (PL) Souhlasím s tím, že sociální začlenění a sociální zabezpečení patří mezi základní hodnoty Evropské unie a jsou základním právem každého občana.
<P>
Ve zprávě se správně zdůrazňuje potřeba zohlednit etnickou heterogenitu a rozmanitost náboženského vyznání v právních předpisech EU s cílem ochránit všechny občany před násilím a diskriminací.
<P>
Souhlasím i s tvrzením, že přístup ke zboží a službám by měl být právem každého občana EU.
<SPEAKER ID="197" NAME="José Albino Silva Peneda  " AFFILIATION="PPE-DE">
písemně. - (PT) Sociální politika do velké míry náleží do pravomocí členských států a z tohoto důvodu souhlasím s prosazováním otevřené metody koordinace, i s výměnou osvědčených postupů zaměřených na boj proti sociálnímu vyloučení.
<P>
Systémy sociálního zabezpečení musí vycházet ze zásad, které motivují jejich příjemce k tomu, aby hledali pracovní příležitosti a ne jako zvrácený stimul k nečinnosti.
<P>
Nízká úroveň vzdělání obyvatelstva a míra nedokončeného středoškolského stupně vzdělání vy nás měla přimět k tomu, abychom se zastavili a zamysleli, zamysleli, neboť právě nejméně kvalifikovaní jednotlivci jsou nejvíce ohroženi, pokud jde o sociální vyloučení.
<P>
Tato situace je zvláště znepokojivá v mé zemi, v Portugalsku, kde v roce 2005 více než 39 % mladých lidí (ve věku mezi 18 a 24 lety) ukončilo jen nižší stupeň středoškolského vzdělání.
<P>
Tento trend se musí zvrátit a občanům je třeba poskytnout potřebné dovednosti k tomu, aby byli schopni úspěšně vstoupit na trh práce.
<P>
Vzhledem k tomu, že tento návrh toto směřování prosazuje, hlasoval jsem v jeho prospěch.
<SPEAKER ID="198" NAME="Andrzej Jan Szejna  " AFFILIATION="PSE">
písemně. - (PL) Hlasuji ve prospěch zprávy paní Lynnové o vyhodnocení sociální reality.
<P>
Celkem správně podotkla, že obnovená lisabonská strategie se nezaměřuje pouze na hospodářské výsledky a konkurenceschopnost, ale je i impulzem k větší sociální soudržnosti a sociálnímu rozměru trvale udržitelného růstu. Sociální začlenění a sociální zabezpečení jsou základními hodnotami EU. Představují základní právo každého jednotlivce bez ohledu na jeho etnický původ, věk, pohlaví, zdravotní postižení, sexuální orientaci nebo náboženské vyznání.
<P>
Bohužel, část společnosti EU nadále žije v chudobě. Členské státy navrhují různé formy ochrany před chudobou a sociálním vyloučením. Proto se domnívám, že by se v této oblasti měla prohloubit spolupráce a výměna osvědčených postupů mezi členskými státy.
<P>
Pozornost by měla být rovněž věnována problému nezaměstnanosti mladých lidí a boji proti chudobě dětí, protože děti, které pocházejí z chudých rodin, mají v budoucnosti menší příležitosti na přístup k zaměstnání.
<SPEAKER ID="199" NAME="Lars Wohlin  " LANGUAGE="SV">
Tato zpráva uvádí řadu cenných vyjádření k antidiskriminaci a významu rovného zacházení, které zasluhují pozornost. Tato zpráva však bohužel obsahuje i nesmírně dalekosáhlá prohlášení, která se mimo jiné týkají zavedení minimální mzdy. Švédsko nesouhlasí s politicky stanovovanými minimálními mzdami. Zcela nezávisle na tom, co si lidé myslí o tom, co je rozumná sociální politika, musí EU akceptovat, že členské státy volí jiná řešení. Z tohoto se nesmí stát další příklad toho, kam až EU zachází a upravuje do nejmenších podrobností oblast, která musí zcela a úplně zůstat v pravomoci členských států.
<P>
Státy EU se rovněž nacházejí na velmi rozdílných úrovních rozvoje. Zavedení minimální mzdy zabrání nechudším státům v účasti na hospodářské soutěži.
