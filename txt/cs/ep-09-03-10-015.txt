<CHAPTER ID="015">
Výběr poplatků za užívání určitých pozemních komunikací těžkými nákladními vozidly - Uplatňování ekologického hlediska v dopravě a internalizace vnějších nákladů (pokračování rozpravy)
<SPEAKER ID="388" NAME="Předsedající">
Pokračujeme v rozpravě o zprávách pánů El Khadraouiho a Jarzembowského o odvětví dopravy.
<SPEAKER ID="389" NAME="Silvia-Adriana Ţicău" LANGUAGE="RO">
Chtěla bych především poblahopřát svému kolegovi panu El Khadraouiovi a panu Jarzembowskému.
<P>
Doprava je jedním z nejdůležitějších odvětví přispívajících k hospodářskému a sociálnímu rozvoji Evropské unie. Na žádost Evropského parlamentu navrhla Evropská komise internalizaci vnějších nákladů a změnu směrnice o euroznámce. Avšak doba, kdy to bylo rozhodnuto uskutečnit, je velmi obtížná. V důsledku hospodářské krize klesá objem objednávek, dopravci čelí zvýšeným nákladům, společnosti krachují a ubývá pracovních míst.
<P>
Přestože dokumenty navržené Komisí značí pokrok v rozvoji dopravy respektující a chránící životní prostředí, mohou být a musí být vylepšeny. Nemyslím si, že přístup pana Jarzembowského, kde pouze kritizujeme a nenavrhujeme žádná zlepšení, je tím správným. Osobně se domnívám, že směrnice, která se nemůže povinně uplatňovat na všechny členské státy, nesplní svůj cíl a může závažně narušit vnitřní trh prostřednictvím překážek, jež některé členské státy mohou podle svého přání zavést, aby bránily volnému pohybu osob a zboží.
<P>
Proto se domnívám, že se proces internalizace vnějších nákladů musí používat u všech druhů dopravy a je třeba zamezit dvojímu zdanění. Takže by některé členské státy v případě, že se rozhodnou zavést silniční mýto, neměly zavádět dodatečnou daň ze znečištění. To je rovněž postoj přijatý ve zprávě pana El Khadraouiho, kterou podporuji.
<P>
Náklady způsobené přetížením dopravy vzrostou na 1 % HDP. Proto musíme jednat, abychom je snížili, ale náklady těchto opatření nesmí nést pouze provozovatelé v odvětví dopravy zboží a cestujících. Přetížení způsobují všechna vozidla, a zejména nedokonalá infrastruktura. Členské státy musí investovat do výstavby dálnic, vysokorychlostních železnic a do alternativ, které mohou přetížení dopravy omezit. Intermodální doprava usnadní přesun zboží ze silniční sítě na železniční, lodní nebo letecké dopravní systémy, což zefektivní přepravu zboží a cestujících.
<P>
Konečně potřebujeme integrovanou strategii rozvoje evropské dopravy, která bude chránit životní prostředí, ale bez vnějších nákladů ovlivňujících konkurenceschopnost silniční dopravy.
<SPEAKER ID="390" NAME="Dirk Sterckx" LANGUAGE="NL">
Pane předsedající, souhlasím s panem Jarzembowským, když říká, že je mobilita pro společnost zásadní. Rovněž souhlasím s paní Wortmannovou-Koolovou, když tvrdí, že zde musíme obzvláštní pozornost věnovat vnitřnímu trhu. Domnívám se však, že je tento kompromis krokem správným směrem. Vnitřní trh je důležitý, a stejně tak je důležitá dohoda mezi členskými státy. Kromě toho je pouze prvním krokem směrem k našemu budoucímu systému, abychom o něm přemýšleli v kontextu jeho celého rozsahu a o jeho úpravách v určitých bodech.
<P>
Velká většina naší skupiny podporuje kompromis dosažený se zpravodajem, za což mu děkuji. Internalizace vnějších nákladů - a zpravodaje jsem poslouchal pozorně - není běžnou daní. Výnosy, které tím budou vytvořeny, musí být použity ke snížení vnější nákladů. To je zásadní složka stanoviska Parlamentu. Pokud se tak nestane, nebude už kompromis platit.
<P>
Proto souhlasíme se začleněním znečištění ovzduší, hluku a přetížení dopravy do internalizace vnějších nákladů. Pokud však má být v případě přetížení dopravy cílem boj proti tomuto jevu a jeho omezení, musí být se všemi účastníky silničního provozu, kteří ho způsobují, zacházeno stejně, aniž by existovala diskriminace mezi jednotlivými odpovědnými složkami.
<P>
Rovněž si proto myslím, že je dobré, aby členské státy musely předkládat akční plány a uvést, jak plánují omezení přetížení. Celkově je tedy přidělování prostředků důležité - rovněž zpravodaj to zmínil jako klíčový prvek. V Parlamentu není sporu o tom, že využití výnosů je velmi důležité.
<P>
Rád bych řekl paní Wortmannové-Koolové, že nebudou-li tyto dvě podmínky - rovné zacházení se všemi odpovědnými účastníky silničního provozu a transparentní využívání výnosů - splněny, a nebude-li s tím souhlasí Rada, pak skupina Aliance liberálů a demokratů pro Evropu rovněž stáhne svou podporu kompromisu.
<SPEAKER ID="392" NAME="Roberts Zīle" LANGUAGE="LV">
Děkuji vám, pane předsedající, zaprvé bych chtěl poděkovat oběma zpravodajům, zejména panu El Khadraouimu, za tuto obtížnou práci na dosažení kompromisu. Myslím, že o té části kompromisu bude hlasovat Výbor pro dopravu a cestovní ruch - o části týkající se využití přidělených daní -, ale plenární zasedání bude zřejmě hlasovat o konkrétní části, například o přetížení dopravy. Rád bych rovněž poděkoval svým kolegům poslancům za jejich porozumění ohledně neodstranění poplatků podle času v zemích na hranicích Evropské unie, kde nákladní vozidla způsobují značné znečištění, když na hranicích ve dne i v noci čekají v dlouhých frontách. Konečně jakmile přijmeme směrnici v jedné či druhé podobě, velmi doufám, že však bez ohledu na krizi členské státy nepodřídí krátkodobou situaci dlouhodobým cílům. To by podle mého názoru bylo pro vyřešení problému velmi důležité. Děkuji vám.
<SPEAKER ID="393" NAME="Eva Lichtenberger" LANGUAGE="DE">
Děkuji vám, pane předsedající, dámy a pánové, zítřejší rozhodnutí o vnějších nákladech v odvětví silniční nákladní dopravy je rozhodnutím o tom, zdali je nákladní doprava skutečně udržitelná, zda bude existovat rovná hospodářská soutěž mezi silniční a železniční dopravou a zdali bude zásada znečišťovatel platí konečně použita na silniční dopravu - alespoň v určité míře.
<P>
Náklady nejsou ničím novým - už tu nějakou dobu jsou. V současné době jsou hrazeny z vnitrostátních rozpočtů. Určitě musíme upřednostnit životní prostředí a zdraví lidí, kteří žijí poblíž dopravních komunikací před nepřetíženými silnicemi. Zátěž všichni dobře známe. Zdravotní dopady podél dopravních tras jsou zdokumentovány, a tímto požadujeme akci.
<P>
Přísnější emisní normy pro nákladní vozidla, v něž jsme vkládaly takové naděje, nebyly dostatečné. Jakékoliv zlepšení u každého jednotlivého nákladního automobilu neznamená nic, pokud současně probíhající nárůst všechno vyruší. To znamená, že potřebujeme nová, cílená opatření, abychom stanovili lepší rámec pro trh, který se přesouvá pryč ze železnice. Rovněž to ale znamená, že přání ulevit častým účastníkům silničního provozu, které stále existují, musí být odstraněny, protože tak jsou znečišťovatelé navíc odměňováni za znečištění.
<P>
Všichni požadujeme nejkomplexnější možné začlenění všech vnějších nákladů, které musí v současné době nést rozpočty, a závěrem řeknu mé staré ceterum censeo: citlivá oblast Alp potřebuje zvláštní ochranu.
<SPEAKER ID="394" NAME="Erik Meijer" LANGUAGE="NL">
Pane předsedající, zrušení celních hranic a směnných kurzů v Evropě způsobila nárůst ekonomiky. Vláda vytváří hustou síť stále širších dálnic. Mnoho zboží se nyní přepravuje na dlouhé vzdálenosti, někdy v různých fázích výrobního procesu.
<P>
Tento vývoj negativně dopadá na životní prostředí a nákladní dopravci nenesou jeho náklady. Zčásti proto nákladní doprava v posledních letech stále zlevňuje. To nadále podporuje větší objem dopravy a nárůst dopadů na životní prostředí.
<P>
V posledních 10 letech jsem jako poslanec této sněmovny slýchal mnoho řečí o zpoplatnění nákladních dopravců za tyto škody, ale naneštěstí je výsledek stále neuspokojivý. Někdy to vypadá, že se politici spíše soustředí na samotné modely výpočtů, než na výsledky, jež lze pomocí těchto modelů dosáhnout. Rozhodnutí přijatá v této oblasti v roce 2006 poskytla nedostatečné výsledky.
<P>
Pokud se týká mojí skupiny, cílem musí být poskytnutí šance co nejekologičtějším způsobům dopravy - železniční a vodní dopravě - a omezení dopravy, která nejvíce poškozuje životní prostředí - silniční a letecké dopravy. Při chybějícím jasném cíli, jako je tento, představují výpočetní modely a další evropské předpisy pouze další byrokracii, která nemá žádný přínos pro lidi a životní prostředí.
<P>
Moje země, Nizozemsko, je příkladem, jak se věci nemají dělat. Diskuse o zpoplatnění silnic - zdanění silniční dopravy podle ujeté vzdálenosti - probíhají již téměř 20 let a nyní jsou úplně zablokovány. Jediným výsledkem pro voliče je, že přetížení dopravy bude zdaněno, aniž by zde byly nějaké vyhlídky na vyřešení problémů ve formě zlepšení pro služby železniční dopravy a veřejné osobní dopravy.
<P>
Evropa nesmí opakovat tyto chyby členských států. Ale musí odstranit všechny překážky regionálním a vnitrostátním opatřením, umožnit účinnou koordinaci těchto opatření, zlepšit přeshraniční platbu poplatků a poskytnout profesionálním řidičům více informací o tom, jaké opatření mohou očekávat za hranicemi oblasti, kde žijí.
<P>
Návrhy zpravodaje pana El Khadraouiho pro to poskytují prostor, a z toho důvodu získal podporu mojí skupiny. Kromě toho zpravodaj pan Jarzembowski zejména upozorňuje na obtíže způsobené hlukem ze železniční nákladní dopravy a my s ním souhlasíme. Současně bych však rád poukázal na to, že řešením nemůže být výstavba dalších a dalších vysokých protihlukových bariér podél železnic.
<SPEAKER ID="395" NAME="Johannes Blokland" LANGUAGE="NL">
Pane předsedající, po dlouhé a únavné rozpravě stojíme na pokraji přijetí postoje Parlamentu v prvním čtení. Výsledek mě skutečně těší, stejně jako spolupráce se zpravodajem. Je dobře, že členské státy mají možnost přenést vnější náklady na znečišťovatele. Nepochybujme o tom, že se náklady za přetížení dopravy, znečištění ovzduší a znečištění hlukem nakonec přenesou na spotřebitele.
<P>
Opravdu si to myslím, přestože si členské státy musí zachovat možnost náklady rozlišovat. Kromě toho musí být možné zpětně vysledovat zatížení uložené jasně a transparentně za vzniklé náklady. Nemůžeme umožnit členským státům, aby ukládaly nějaký druh represivní daně. Ze zprávy by tedy měl být vypuštěn pozměňovací návrh 40.
<P>
Rovněž bych chtěl, aby mi Rada řekla, jestli sdílí názor Parlamentu, že výnosy z euroznámky musí být využity pro snížení vnějších nákladů. Pro mou podporu směrnice o euroznámce je to zásadní.
<P>
Kromě toho tento návrh nesmí zůstat osamocený. Nákladní automobily nesou jedinými účastníky silničního provozu odpovědnými za náklady přetížení, ostatní způsoby dopravy je vytvářejí také. S výjimkou námořní a letecké dopravy, kterých se bude týkat systém pro obchodování s emisemi, musí tito nákladní dopravci platit své vnější náklady. To je spravedlivý způsob, jak podporovat dopravce v ekologičtějším jednání.
<P>
Rád bych rovněž využil této příležitosti a požádal o podporu svého pozměňovacího návrhu 76. Nechápu, proč se Komise rozhodla změnit původní znění o regulačních poplatcích na "všech městských silnicích". Uložení takového regulačního poplatku náleží do pravomoci členských států. Ony musí rozhodnout o způsobu, jakým chtějí uložit takový regulační poplatek, samozřejmě bude-li nediskriminační. Proto navrhuji, abychom se vrátili ke starému znění z roku 2006 a žádám vás o podporu.
<P>
Konečně bych chtěl poznamenat, že je nanejvýš důležité, aby Komise zajistila, že členské státy nevyužijí této směrnice k uložení nepřiměřeně vysokých poplatků v nákladní dopravě. Komise musí brát velmi vážně svou úlohu podle čl. 11 odst. 1. Udělají-li členské státy frašku z výpočtu poplatků za vnější náklady nebo z maximální hodnoty, musí k nim Komise přistupovat tvrdě.
<SPEAKER ID="396" NAME="Reinhard Rack" AFFILIATION="PPE-DE">
(DE) Pane předsedající, hospodářství, lidé a životní prostředí - to jsou tři pilíře, podle nichž musíme vytvářet evropské právní předpisy týkající se zpoplatňování pozemních komunikací a euroznámky. Pokud jde o evropskou nákladní dopravu, je pravděpodobně správné uvést, že musíme nicméně rozčlenit tyto tři priority jinak než podle abecedního pořadí. Musíme je upřednostnit takto: Nejdříve lidé, pak životní prostředí a nakonec hospodářství.
<P>
My, Komise a Parlament, to chceme udělat. Komise vypracovala velmi srozumitelný návrh k tématu internalizace vnějších nákladů, přičemž navrhuje pravdivější odraz nákladů v oblasti dopravy - nákladní dopravy, ale nejen tam -, za což děkujeme bývalému místopředsedovi Barrotovi a stávajícímu místopředsedovi Tajanimu.
<P>
Ve Výboru pro dopravu a cestovní ruch jsme tento návrh vylepšili. Zejména zdůrazňujeme zájmy těch, kteří jsou zasaženi nejvíce - lidí, životního prostředí a hospodářství. V této souvislosti bych chtěl co nejsrdečněji poděkovat zpravodaji panu El Khadraouimu a všem, kteří v této práci sehráli velmi konstruktivní a aktivní úlohu.
<P>
Musíme rovněž zachovat proporcionalitu. Evropa nemůže a neměla by regulovat vše a do nejmenších podrobností. Členské státy jakožto tvůrci svých konkrétních podmínek musí také dostat prostor. To se týká rovněž, a zejména, tohoto dnes tolik diskutovaného tématu - přetížení dopravy. V tomto případě by se nemělo jednat o trestání těch, kdo se sami stanou obětí přetížení dopravy, ale o návrhy konstruktivních řešení pro zabránění tomuto přetížení. Zde by měly mít přednost návrhy před zákazy.
<P>
Jak se často děje s našimi dokumenty, pes je zakopán v podrobnostech. Komise ve svém původním návrhu po pečlivých výpočtech nákladů uvedla, že vše půjde stranou a bude stanovena konečná horní hranice pro náklady. Ve výboru jsme to jako nesmysl odmítli v pozměňovacím návrhu 20. Zítra se bude o stejné věci hlasovat jako o pozměňovacím návrhu 40. Zpravodaj souhlasí. Žádám vás všechny, abyste tento bod podpořili - potřebujeme v tomto hlasování vyhrát
<P>
Závěrem bych rád uvedl, že shledávám velmi politováníhodným, že české předsednictví nepovažovalo tuto záležitost za natolik významnou, aby kvůli tomuto důležitému legislativnímu návrhu vyslalo do Parlamentu svého zástupce.
<SPEAKER ID="397" NAME="Brian Simpson" AFFILIATION="PSE">
Pane předsedající, budu hovořit o zprávě pana El Khadraouiho. Chtěl bych poděkovat zpravodaji a jeho spolupracovníkům za všechnu náročnou práci a za nalezení kompromisu, když se již zdálo, že nebude možný.
<P>
Je zde několik bodů, které je třeba v této rozpravě uvést. Zaprvé, jedná se o začátek procesu, nikoliv o jeho konec, a v kompromisu je zahrnuto práno členských států zavést poplatky za přetížení dopravy, či nikoliv. Rovněž chci ctěné poslance, zejména ze skupiny PPE-DE, upozornit, že tato sněmovna po Komisi soustavně požaduje návrh a strategii internalizace vnějších nákladů ve všech odvětvích dopravy - zejména v silniční dopravě -, a to je třeba zdůraznit, protože jsou pozemní komunikace stále přetíženější a globální oteplování se zhoršuje.
<P>
Rovněž je třeba vytvořit vyváženější odvětví silniční dopravy, které bude nejen hospodářsky udržitelné, ale také udržitelné z hlediska ochrany životního prostředí, a odvětvím, které uznává, že musí platit spravedlivou cenu za náklady, které vytváří - ať již environmentální, nebo infrastrukturní. Nemůžeme zvolit přístup nicnedělání, přestože konstatuji, že se tato fráze během posledních měsíců stala synonymem konzervativců. Vím, že formulace této zprávy byla obtížná - někteří poslanci jsou přesvědčeni, že zašla příliš daleko, jiní, že ne dost daleko. Avšak domnívám se, že si v první fázi kompromis podporu zaslouží. Očekávám, že v budoucnu budou začleněny další vnější náklady a zdůraznil bych, že moje skupina podporuje, aby byly všechny výnosy z euroznámky přiděleny pro použití v odvětví dopravy, aby se k sobě přiblížily transparentnost a veřejné mínění.
<P>
Tato zpráva je seriózním pokusem o vytvoření něčeho, co Parlament celé roky požaduje. Bude to důležitý nástroj v boji proti přetížení dopravy, pro zlepšování životního prostředí a usnadnění přesunu mezi jednotlivými druhy dopravy, a proto si zaslouží naši plnou podporu. A pane komisaři, příliš bych se neobával nesouhlasu s panem Georgem Jarzembowským - my socialisté to úspěšně děláme již léta.
<SPEAKER ID="398" NAME="Paolo Costa" AFFILIATION="ALDE">
(IT) Pane předsedající, pane komisaři, dámy a pánové, je to potřetí, co mám možnost projednávat toto téma. Během minulého volebního období jsem měl to potěšení být zpravodajem pro zprávu z vlastního podnětu týkající se tohoto tématu, a poté, nedlouho nato, jsme schválili předchozí verzi euroznámky.
<P>
Neměli bychom zapomínat na důvody, proč se tento proces táhne tak dlouho. Ve hře jsou současně alespoň tři faktory. Donedávna platili pozemní komunikace a infrastrukturu pouze daňoví poplatníci. Euroznámka usnadňuje to, že budeme mít možnost zahájit přesun alespoň části odpovědnosti za platbu finanční zátěže infrastruktury na uživatele, a to způsobem, který je jasně spravedlivější. Jinými slovy je euroznámka nástrojem vytvořeným pro zajištění spravedlivého zdanění, přestože současné důkazy naznačují opak. Zajištění výše uvedeného jiným způsobem bude záviset na finančním plánování různých států, které brání Evropě v projednání této záležitosti - protože jinak budeme mít pouze příliš dobrou vůli na to, abychom to uskutečnili. Stávající euroznámka používá systém "uživatel platí". Nyní máme problém přejít na systém "znečišťovatel platí", který je další skvělou zásadou, o jejíž vyřešení musíme usilovat.
<P>
Pokud se týká mé osoby, kompromis, jehož jsme dosáhli, je dobrým kompromisem a je třeba se ho co nejvíce držet. To je důkaz, že v případě souhlasu Rady, budeme schopni účinně zvládnout...
<P>
(Předsedající řečníka přerušil)
<SPEAKER ID="399" NAME="Seán Ó Neachtain" AFFILIATION="UEN">
(GA) Pane předsedající, rád bych řekl, že chápu důvody, o něž se opírá tato zpráva. Avšak pokud se týká mě, zdá se mi to nespravedlivé, protože tento poplatek, euroznámka, navyšuje náklady zemí, jež jsou vzdáleny od středu trhu.
<P>
Pan komisař uvedl, že horské regiony nesouhlasí s jednotným trhem. A co třeba oblasti, jako je například můj volební obvod v západním Irsku, odkud každý týden odjíždí 1 000 nákladních automobilů? Jsou zasaženy po cestě na trh. A to má být jednotný trh? Není! V okrajových zemích se zvyšují náklady, protože chcete na trhu uplatňování ekologického hlediska. Ale nemůžete mít obojí. Pane předsedající, musíte se zamyslet nad okrajovými zeměmi a dát jim rovnou šanci, a to v této zprávě není.
<SPEAKER ID="400" NAME="Sepp Kusstatscher" AFFILIATION="Verts/ALE">
(DE) Pane předsedající, dámy a pánové, nikdo z uznávaných vědců nepochybuje, že musí dojít k drastickému omezení spotřeby fosilních paliv, protože jsou zásoby surovin omezené a protože spalování fosilních paliv tvoří hlavní příčinu klimatického chaosu.
<P>
Všichni víme, že zhruba jedna třetina fosilních paliv je vyplýtvána po cestě a při přepravě a že zejména nákladní vozidla závažně poškozují lidi a životní prostředí, za což musí platit daňoví poplatníci. Každý v zásadě souhlasí se zásadou placení skutečných nákladů. Ale když dojde na konkrétní opatření pro uplatňování skutečných nákladů, slyšíme tisíce výjimek.
<P>
Je zcela nepochopitelné, proč nejsou protikrizová opatření více soudržná. Je špatné pokračovat v podpoře nezdravé a nafouklé dopravní ekonomice. Cíl 20-20-20 bude jinak mnohem vzdálenější. Musíme mít jasno v tom, že tato nečestnost ohrožuje budoucnost našich vnoučat.
<SPEAKER ID="401" NAME="Ulrich Stockmann" AFFILIATION="PSE">
(DE) Pane předsedající, pane komisaři, především bych rád poděkoval panu El Khadraouimu. Dosáhl funkčního kompromisu za velmi obtížných podmínek.
<P>
Pro nás, tvůrce dopravní politiky, je kvantovým skokem kupředu, že znečištění ovzduší, znečištění hlukem a přetížení dopravy mohou být nyní zahrnuty do mýtného. To posiluje zásadu znečišťovatel platí. Zásada znečišťovatel platí brání tomu, že jde zisk do soukromých rukou, zatímco za škody platí společnost. To je sociálně demokratické pojetí. Parlament rozhodl o postupném zavedení této zásady na všechny druhy dopravy. Nakonec si budou železnice, nákladní automobily a vnitrozemské vodní cesty spravedlivě konkurovat.
<P>
Zde musí být rovněž objasněno, že je zcela na členských státech, aby rozhodly o uplatnění či neuplatnění těchto doplňkových nástrojů. Nikdo do toho nemůže být nucen. Vše, co zde děláme, je stanovení základních rámců pro výše uvedené, aby v Evropě neexistovala síť různých modelů mýtného, a tím se předešlo diskriminaci, protože se na vnitřním trhu bude s nákladní dopravou zacházet obdobně. Pro nás zde není podstatný dodatečný příjem, ale silnější regulace dopravy pomocí cenových signálů. Výbor pro dopravu a cestovní ruch má pravdu, když chce využít dodatečných příjmů povinně pouze pro snižování vnějších škod.
<P>
Ale je tu ještě jedna závažná vada, jak sami vidíte. Rozhodnutí Komise ve své stávající podobě naneštěstí spojuje zavedení poplatků za přetížení u nákladních vozidel se zahrnutím dalším druhů dopravy, například osobní automobilové. To zabrání zavedení poplatků za přetížení dopravy v členských státech, jako je například Německo, které nechtějí mýtné pro osobní automobily. A to nám odepře důležitý nástroj zdanění v oblasti dopravní politiky.
<P>
Můj závěr je následující: zítřejší hlasování nabídne po desetiletích diskusí o vnějších nákladech průlom v oblasti dopravní politiky. Doufám, že získáme nezbytnou většinu, aby se nám tento průlom podařil.
<SPEAKER ID="402" NAME="Jeanine Hennis-Plasschaert" AFFILIATION="ALDE">
(NL) Pane předsedající, jediným důvodem - alespoň jak to vidím já -, proč se vážně zabývat tímto návrhem, je, že vytváří evropský rámec pro členské státy, který bude v důsledku přínosem pro vnitřní trh. "Zelené" pojetí je vlastně stále více zneužíváno k určitému druhu protekcionismu. Odvětvové zákazy jízd v Rakousku jsou toho dobrým příkladem.
<P>
Urazili jsme dlouhou cestu. Avšak probírají se ještě určité body. Dovolte mi objasnit, že pokud se mne týká, je množnost poplatků za přetížení u silniční nákladní dopravy nepřípustná a rovněž se domnívám, že je nepřijatelné upuštění od přerozdělování.
<P>
Jak již uvedl můj kolega pan Sterckx, pokud se ve druhém četní ukáže, že v této sněmovně a v Radě není většina pro tato stanoviska, skupina Aliance liberálů a demokratů pro Evropu stáhne svou podporu tomuto návrhu. Silniční nákladní doprava je důležitou hnací silou našeho hospodářství. Je obzvláště důležité, abychom tuto skutečnost neztratili ze zřetele - určitě nikoliv nyní.
<P>
Dovolte mi rovněž - říkám to hlavně s ohledem na skupinu Evropské lidové strany (Křesťanských demokratů) a Evropských demokratů -, aby uzavřel starým nizozemským příslovím: neohrabaný přístup funguje zřídka.
<SPEAKER ID="403" NAME="Wiesław Stefan Kuc" AFFILIATION="UEN">
(PL) Pane předsedající, krize, která si vybírá svou daň mezi silničními dopravci, by nás měla varovat před zaváděním nových předpisů o poplatcích, pokud tedy nechceme krizi dále eskalovat. Doprava vždy byla životadárnou tekutinou celého hospodářství. Máme špatné zkušenosti s reformou společné zemědělské politiky, a to se pravděpodobně bude opakovat i nyní.
<P>
Nesmíme zapomínat na to, že silniční dopravci nejsou ve většině případů velké podniky, ale malé podniky s hrstkou vozidel. Nenechejme je platit za údržbu země. To se již děje prostřednictvím zdanění paliva, pojištění, silničních kontrol a mnoha dalšími poplatky. Zavedení poplatků za vnější náklady by výrazně zvýšilo cenu dopravy a znamenalo by to dvojí platbu za jednu věc. Je jasné, že se zboží musí přepravovat, protože vždy budou existovat výrobci a zákazníci, k nimž musí být zboží přepravováno, ale můžeme je činit odpovědnými za infrastrukturní náklady? Navrhuji pozastavení všech dalších opatření, dokud nenastane lepší doba, nebo odmítnutí celého návrhu Komise.
<SPEAKER ID="404" NAME="Michael Cramer" AFFILIATION="Verts/ALE">
(DE) Pane předsedající, doprava, a především silniční doprava, odpovídá za 30 % emisí CO2, a i s touto směrnicí jsme stále na míle daleko od vytvoření rovné hospodářské soutěže mezi různými druhy dopravy.
<P>
EU má od poloviny devadesátých let k dispozici povinné železniční mýto. Uplatňuje se u každé lokomotivy na každém kilometru trati, a pokud se týká rozsahu, je prakticky neomezené. Na silnicích je ponecháno na členských státech, aby rozhodly, zdali vůbec uloží nějaké mýto. Uplatňuje se pouze na nákladní vozidla, pouze na dálnicích a pouze u vozidel vážících 12 tun a více. To je nekalá hospodářská soutěž. Vede k přesunu dopravy z železnic na silnice, než ze silnic na železnice, jak často naznačují vaše skvělé grandiózní projevy.
<P>
Železniční mýtné je na Slovensku dvakrát vyšší než v Německu a Slováci nemají žádné silniční mýtné. To je prostě šílené. Proto tuto směrnici potřebujeme. Potřebujeme pravdivé zobrazení nákladů. Pokud jsou poslanci ze skupiny Evropské lidové strany (Křesťanských demokratů) a Evropských demokratů přesvědčeni, že by náklady přetížení dopravy neměly být zahrnuty, měli by hlasovat alespoň pro zahrnutí klimatických nákladů, nákladů nehod a hluku. Potom budou důvěryhodní.
<P>
Kdo bude hlasovat proti této záležitosti, rezignuje na změnu klimatu a posílá naše děti a děti našich dětí na cestu zkázy, protože nebudou mít na této planetě budoucnost. Potřebuje regulaci mnohem přísnější než tu, kterou navrhla Komise a většina v této sněmovně.
<SPEAKER ID="405" NAME="Luís Queiró" AFFILIATION="PPE-DE">
(PT) Pane předsedající, revize směrnice o euroznámce by měla být využita k podpoře udržitelnější a ekologičtější silniční dopravy. Jednoduše: podle mě jsme se s výsledkem dosaženým ve výboru vydali špatným směrem.
<P>
Nevybrali jsme opatření, která podporují udržitelnější přepravu zboží. Namísto toho jsme revizí, u které všechny ukazatele dokládají, že povede pouze k vystupňování současné složité situace mnoha dopravních společností, vyslali špatný signál v současné globální krizi. Mnoho z nich jsou malé a střední podniky, které tvoří většinu evropských podniků.
<P>
Víme, že zásadní jsou opatření zaměřená na boj proti znečištění nebo podporu technologické inovace, například ekologičtější motory a inteligentní vozidla. Problém, jenž začíná způsobovat závažné obtíže, spočívá v uložení poplatků za přetížení dopravy. Pokud se týká takzvané "dopravní špičky", způsobují ji zejména místní motoristé, cestující do práce, podniků, či za odpočinkem. Zavedením poplatků, které dopadnou na dopravu zboží, jednoduše potrestáme ty, kdo se starají o zásobování našeho každodenního života, a zejména těch, kdo tak činí nejrychlejší a nejpružnějším způsobem - přímo k zákazníkovi.
<P>
Budeme rovněž jednat jednostranně, pokud neuspějeme, například, v přijetí opatření v oblastech změny pracovní doby, prevence nehod nebo silničního plánování a údržby, a tím zpochybníme opravdovou mobilitu charakterizující naše společnosti a tržní ekonomiku. Rovněž zpochybňujeme další opatření přijatá pro podporu hospodářské, sociální a územní soudržnosti Unie. Pro mou zemi, Portugalsko, a rovněž pro další okrajové země nepředstavuje toto opatření nic jiného než přiškrcení hospodářské činnosti, protože budeme pouze čistými plátci všech tranzitních poplatků.
<P>
Abych to shrnul, pane předsedající: tento poplatek znehodnotí environmentální cíle, které jsou důležité, způsobí větší obtíže a dokonce bankroty malých a středních podniků, a tím přímo přispěje ke zvýšení nezaměstnanosti a sociální nestability evropských společností. Tato volba je na nás a nepochybujte, že budeme pohnáni k odpovědnosti za naše rozhodnutí.
<SPEAKER ID="406" NAME="Inés Ayala Sender" AFFILIATION="PSE">
(ES) Pane předsedající, chtěla bych zdůraznit naše hluboké rozčarování nikoliv pouze z pohledu socialistických lavic - přestože jsou geograficky na okraji - na hrozným načasováním této zprávy. Zaprvé přišla příliš brzy. Ještě jsme neposoudili ani euroznámku II, což se začalo realizovat před zhruba šesti měsíci, ale nyní otevíráme další nový dokument.
<P>
Kromě toho nás svírá závažná finanční, hospodářská a sociální krize, která má zničující dopad na přepravu zboží. Proto zní jako špatný vtip, když právě teď navrhujeme opatření, které nutně zvýší cenu zboží, zejména toho, jež je přepravováno v zemích na okrajích Evropy, což jsou přesně ty země, jež jsou nejvíce zasaženy nezaměstnaností a postrádají námořní alternativy železnic a dálnic. Prostě neexistují, a kromě toho není na hranicích ochota.
<P>
Kromě toho Evropský parlament v minulosti vyzval k internalizaci u všech druhů dopravy, a nikoliv pouze u těch, kterých se již týká přeshraniční zpoplatnění. Požádali jsme Komisi, aby vyvinula skutečně tvůrčí úsilí k vytvoření intermodálního systému vycházejícímu ze solidarity, a tím zachovala soudržnost našeho evropského závazku ke komodálnímu logistickému řetězci. Tomu tento dokument odporuje svou předpojatostí.
<P>
Konečně jsem zklamaná, protože se domnívám, že je nečestné říkat lidem, že tento nástroj jednou provždy vyřeší jejich každodenní problém s přetížením dopravy.
<P>
Pokud by tomu tak bylo, bylo by odvětví silniční dopravy první, kdo by tento nástroj požadoval, protože se jedná o skupinu, která již platí za problémy způsobené přetížením dopravy ve městech.
<P>
Zpravodaj navrhuje kompromis, který si zasluhuje pochvalu za svou konkrétnost, ale obsahuje zřejmou právní vadu, kterou Komise popírá, přestože o ní musí vědět, nehledě na zmatečné poselství, které vysíláme občanům, když vytváříme evropská pravidla, jež mohou členské státy podle vlastní vůle uplatňovat, či nikoliv, podle toho, jak se jim to hodí.
<P>
Jak jsem již uvedla, zpráva přišla v nesprávný čas a je neúplným nástrojem, který prokazuje málo solidarity,alespoň v okrajových částech Evropy.
<SPEAKER ID="407" NAME="Fiona Hall" AFFILIATION="ALDE">
Pane předsedající, chtěla bych se zmínit o potřebě zahrnutí emisí CO2 do euroznámky. Emise CO2 z těžkých nákladních vozidel mají podíl na jedné čtvrtině emisí ze silniční dopravy, a zatímco se osobní automobily stávají účinnějšími, palivová účinnost těžkých nákladních vozidel se nezlepšila za posledních 15 let.
<P>
Nezahrneme-li CO2 do euroznámky, jaké budeme mít další možnosti? Skoro žádné, protože budou, jak se říká, padat trakaře, než bude rada Ecofin souhlasit se zdaněním paliva na úrovni EU. A co je horší - budou-li členské státy chtít zavést systém mýtného odrážející vnější náklady CO2, nebudou mít možnost tak učinit, pokud nyní nezahrneme CO2 do euroznámky. Vynětí CO2 z euroznámky bude nespravedlivé zejména vzhledem k tomu, že nyní mají všechny členské státy závazné cíle snížení emisí CO2, které mají splnit podle rozhodnutí o společném postupu. Je třeba, aby měly k dispozici řadu nástrojů.
<SPEAKER ID="408" NAME="Philip Bradbourn" AFFILIATION="PPE-DE">
Pane předsedající, budu hovořit zejména o zprávě pana El Khadraouiho o euroznámce, jejíž téma bylo předloženo této sněmovně již mnohokrát a v různých podobách. Moje stanovisko se nemění v tom, že nevidím potřebu zvláštního zdanění průmyslu, který je již tak vážně zasažen hospodářským poklesem.
<P>
Ve Spojeném království se ze silniční dopravy vybere každý rok přes 50 miliard GBP a pouze 10 milionů GBP je zpětně investováno do dopravy jako celku. Taková je tedy zástava. V době, kdy se potýkáme s největší hospodářskou krizí, jakou dnešní svět pamatuje, a podniky, velké i malé, každý týden krachují, je nějaký důvod pro to, abychom na evropské úrovni diskutovali o opatřeních, která tento problém pouze vystupňují?
<P>
V této souvislosti mohu rovněž Brianu Simpsonovi říci, že je lepší nedělat nic, než to dělat špatně, protože jsem si jist, že to jeho strana v příštích týdnech ocení.
<P>
Mnohem obecněji bych chtěl poslance upozornit, že ve Spojeném království o těchto záležitostech rozhodují místní orgány v kontextu uplatňování zpoplatnění pozemních komunikací. V mém regionu, Západním Midlands, všech sedm místních městských rad různého politického složení odmítlo myšlenku uplatňování tohoto režimu.
<P>
V regionu Briana Simpsona občané výraznou většinou odmítli zpoplatnění pozemních komunikací v místním referendu v oblasti velkého Manchesteru.
<P>
Chtěl bych se tedy zeptat Parlamentu a Evropské komise: Které části "ne" nerozumíte? EU by neměla v této oblasti diktovat přístup "jediné řešení pro každou situaci". Rozhodovat by se mělo nadále výlučně na vnitrostátní a místní úrovni.
<SPEAKER ID="409" NAME="Jörg Leichtfried" AFFILIATION="PSE">
(DE) Pane předsedající, rád bych využil této příležitosti - jakmile bude v této sněmovně opět klid -, abych co nejsrdečněji poblahopřál panu zpravodaji. Byla to těžká práce, a i když dosud nedošlo k významnému pokroku, pokrok, který představuje malý krůček týkající se silnic za účelem úplného uplatňování ekologického hlediska v oblasti dopravy těžkými nákladními vozidly, zejména nepřipustit žádné náhrady dodatečných nákladů a zahrnout hluk, znečištění ovzduší a do určité míry i přetížení dopravy s určitým prostorem k diskusi, zdali to není příliš málo - zejména v případě přetížení dopravy.
<P>
Jsem však nespokojen s určitými částmi a rád bych v tomto ohledu něco podotkl. Problém změny klimatu musí být od nynějška něčím, o čem každý ví, nebo o tom má alespoň povědomí. Proto jsme rovněž rozhodli o zvláštních požadavcích, zejména pro těžký průmysl, které není snadné splnit a které jsou velmi otevřené další debatě. Avšak čemu nikdo v Rakousku a ve zbytku Evropy za těchto okolností nerozumí, je, že skupina Evropské lidové strany (Křesťanských demokratů) a Evropských demokratů brání, aby jeden z největších producentů emisí CO2, konkrétně tranzitní doprava těžkými nákladními vozidly, nemusela platit ani cent za to, co způsobuje. To svým voličům nevysvětlíte, dámy a pánové. Musí za tyto náklady platit prostřednictvím svých daní a opravdu to nevysvětlíte.
<P>
Je-li zpravodajka ze skupiny PPE-DE přesvědčena, že zde ztratili bitvu, rád bych jí řekl, že doufám, že prohrají mnohem více takových bitev, protože to bude pro většinu lidí v Evropě dobře.
<SPEAKER ID="410" NAME="Bilyana Ilieva Raeva" AFFILIATION="ALDE">
(BG) Zpráva o zpoplatnění pozemních komunikací obsahuje návrhy, které výrazně prodraží dopravu v Evropské unii, zejména v případě dlouhých vzdáleností a při využití dopravců z okrajových zemí EU, jako je Bulharsko. Následkem toho nebudou v Evropské unii trpět pouze dopravci, ale také přímí spotřebitelé, obchodníci a koncoví spotřebitelé. Provozovatelé silniční dopravy jsou těžce postiženi finanční a hospodářskou krizí. Zažíváme 50% snížení poptávky po dopravních službách v porovnání s rokem 2007, stejně jako o 110 % více bankrotů v tomto odvětví v porovnání s uvedeným rokem.
<P>
Kvůli nedostatku podobných regulačních požadavků nejsou evropští dopravci tak konkurenceschopní jako podniky ze třetích zemí, které v Evropské unii uskutečňují velký počet dodávek. V obzvláště obtížné pozici se nyní nacházejí společnosti, které v posledních letech investovaly do ekologických vozidel. V současné době nemohou splácet úvěry, následkem čehož čelí bankrotu. Za této situace důrazně podporuji pozměňovací návrhy 71 a 72, které doporučují, aby do směrnice nebyl zahrnut faktor přetížení dopravy. Rovněž se domnívám, že je velmi důležité, aby prostředky vybírané ze silniční dopravy nebyly převáděny na jiné druhy dopravy. To bude mít negativní dopad, zejména v zemích s nedostatečně rozvinutou silniční infrastrukturou, jako je tomu v případě mé země, Bulharska.
<SPEAKER ID="411" NAME="Marian-Jean Marinescu" AFFILIATION="PPE-DE">
(RO) Potřebujeme soudržnou, udržitelnou evropskou politiku v odvětví dopravy, která bude v souladu se zásadami subsidiarity a proporcionality. Internalizace vnějších nákladů znečištění a hluku je pozitivním opatřením.
<P>
Mýtné za těžká nákladní vozidla z dlouhodobého hlediska podpoří výrazné investice do infrastruktury obsažené v evropských a vnitrostátních plánech hospodářské obnovy, na úrovni transevropských dopravních sítí a v jiných kategoriích silniční infrastruktury, včetně horských regionů, kde je mnohokrát obtížné silnice vybudovat.
<P>
Avšak z krátkodobého hlediska je stále odpovědností členských států, aby nalezly konkrétní rychlé způsoby financování těchto investic, prostřednictvím smysluplného využití finančních prostředků, jež jim poskytuje EU, ať již jako součást financování ENT-T a ze strukturálních fondů či Fondu soudržnosti, nebo také franšízami a partnerstvími veřejného a soukromého sektoru.
<P>
Evropská komise musí za použití jí dostupných nástrojů podporovat integrované iniciativy pro rozšíření infrastrukturních sítí členských států, zejména v nových členských státech.
<P>
Pokud se týká zavedení poplatku pro subjekty využívající infrastrukturu, aby se přispělo na vyřešení problému přetížení dopravy, jsem že přesvědčen, že by tento návrh měl být důkladněji přezkoumán, přičemž je třeba mít na paměti, že přetížení dopravy nezávisí výlučně na automobilech, ale významněji na schopnosti členských států plánovat a vybudovat účinnou vnitrostátní infrastrukturu na regionální a místní úrovni.
<P>
Proto jsem přesvědčen, že je třeba větší korelace mezi plány územního rozvoje, městskými plány a řízením dopravy, zejména v městských a příměstských oblastech, kde přetížení dopravy způsobuje nejvážnější problémy.
<SPEAKER ID="412" NAME="Robert Evans" AFFILIATION="PSE">
Pane předsedající, nejprve bych rád poděkoval mému příteli a kolegovi panu El Khadraouimu, který, a to je spravedlivé uvést, přes návrhy požadující opak dokázal, že je schopen vypracovat velmi jasnou a funkční zprávu. Jsem potěšen, že ji mohu také podpořit, a rovněž základní zásadu, že znečišťovatel platí.
<P>
V této části sněmovny přikládáme velkou důležitost kvalitě ovzduší, o níž se všichni velmi zajímáme, a všichni víme, že nákladní vozidla znečišťují. Jak uvedla paní Lichtenbergerová, "existuje zdokumentovaný důkaz". Nyní paní Wortmannová-Koolová, která právě odešla, hovořila o překážkách vnitřnímu trhu a pan Jarzembowski, nehledě na jeho zprávu o uplatňování ekologického hlediska v dopravě, rovněž vyjádřili výhrady k euroznámce. Oběma bych řekl, že největším ohrožením všech trhů bude, když se necháme porazit znečištěním. Nevěřím, že ta 2-3 % navíc budou nějakou výraznou zátěží, ale dokáže se tím, že podnikáme opravdové kroky v boji proti znečištění.
<P>
Pan O'Neachtain vyjádřil výhrady týkající se Irska a dalších okrajových zemí. Podle všeho nechápe, že je to pro členské státy volitelné. V Irsku se to uplatní pouze tehdy, když o tom jeho vláda opravdu rozhodne. Domnívám se, že se on, a pravděpodobně pan Bradbourn, dnes odpoledne něčemu přiučí, a to, že je nebezpečné - a budete spíše vypadat jako blázni - hovořit o zprávě, kterou jste ani nečetli, ani jí zřejmě nerozumíte.
<P>
U jiného bodu, zde odbočím, jsem přesvědčen, že bychom měli, a mohli, udělat více pro podporu přesunu nákladní dopravy ze silnic na vodní cesty, kde jedna loď přepraví stejně nákladu jako 15 nákladních automobilů. Proto se domnívám, že bychom měli podpořit iniciativu našeho bývalého belgického kolegy.
<SPEAKER ID="413" NAME="Christine De Veyrac" AFFILIATION="PPE-DE">
(FR) Pane předsedající, pane místopředsedo Komise, nejprve bych poděkovala svým kolegům poslancům panu El Khadraouimu a panu Jarzembowskému za jejich velmi kvalitní práci a jejich vynikající zprávy.
<P>
Nacházíme se v bodu obratu, kdy se snažíme zajistit náš průmysl a učinit ho udržitelnějším a dosáhnout cíle "třikrát 20", který v prosinci potvrdil v této sněmovně tehdejší předseda Evropské unie Nicolas Sarkozy.
<P>
V této souvislosti vyjádřila Evropská unie přání, aby právní předpisy zohledňovaly v rámci dopravních nákladů ostatní náklady, jež dosud nese celá evropská společnost: to je zásada znečišťovatel platí, kterou Evropský parlament vždy podporoval.
<P>
Hlasovali jsme o tom minulý červen v případě letecké dopravy, kdy bylo letectví zahrnuto do systému pro obchodování s emisemi. V případě námořní dopravy Evropská komise právě zkoumá nejlepší způsob zohlednění emisí z lodí, a to dnes navrhujeme tímto dokumentem o silniční nákladní dopravě.
<P>
Souhlasím s těmi z vás, kteří říkají, že určitě nesmíme omazovat mobilitu. Musíme nadále, jako již po několik let, tuto mobilitu v Evropské unii podporovat a je třeba, abychom zajistili, že bude existovat rovná hospodářská soutěž mezi různými druhy dopravy.
<P>
Nesmíme nutit podniky, aby za každou cenu přepravovaly své zboží po železnici nebo na lodích namísto po silnici - to by bylo absurdní a neekonomické. Je třeba, abychom zajistili, že podniky budou mít možnost vybrat si pro své potřeby nejrychlejší, nejekonomičtější a nejpřínosnější druh dopravy, a aby to bylo možné, musí cena odrážet skutečné náklady zvoleného způsobu dopravy.
<P>
Tím, že členským státům umožňuje podle svého přání internalizovat určité vnější náklady, představuje tato směrnice první krok tímto směrem - první krok ke skutečné integraci vnějších nákladů ve všech druzích dopravy, a to je silný politický signál. Je důležité, abychom to při zítřejším hlasování podpořili.
<SPEAKER ID="414" NAME="Bogusław Liberadzki" AFFILIATION="PSE">
(PL) Pane předsedající, chtěl bych poděkovat našemu zpravodaji, panu El Khadraouimu. Odvedl dobrou práci. Zabýval se stovkami připomínek.
<P>
Kromě toho bych chtěl zdůraznit, že je to silniční doprava, co drží Evropu nad vodou a funkční. Je pravda, že rozhodujeme o zavedení dodatečných poplatků, a zdá se správné, že bychom měli platit za to, co používáme. Ale když jsme plánovali naši práci na této směrnici, nepočítali jsme s krizí.
<P>
Proto se domnívám, že musím mluvit jménem silničních dopravců a uvést, že je jejich aktuální situace mnohem horší, zejména kvůli propadu poptávky po mezinárodní silniční dopravě. Dopravci uvedli obrovskou finanční zátěž, zejména daně z paliv. Existuje dočasný odklad v oblasti palivových nákladů, ale my, jakožto Evropská unie, nemůžeme zajistit dlouhodobé ceny paliv.
<P>
Jsem přesvědčen, že by Evropská komise i vlády měly zahájit dialog s profesionálními silničními dopravci. Musíme jim vysvětlit, jak tato iniciativa vznikla. A musíme je rovněž přesvědčit, že naším záměrem je rovné zacházení se všemi druhy dopravy, a také, že odpovídáme za rozumnou, vyváženou evropskou dopravní politiku.
<SPEAKER ID="415" NAME="Luis de Grandes Pascual" AFFILIATION="PPE-DE">
(ES) Pane předsedající, revize směrnice o euroznámce je velmi důležitou otázkou, která nás zaměstnává a rovněž způsobuje obavy, zejména těch z nás v okrajových zemích, kteří se cítíme tímto návrhem poškozeni.
<P>
Evropská komise se rozhodla pro přístup internalizace vnějších nákladů silniční dopravy zpoplatněním za tři nové náklady: znečištění ovzduší, znečištění hlukem a přetížení dopravy.
<P>
Přestože zásady, z nichž návrh vychází - "uživatel platí" a "znečišťovatel platí" - mají své odůvodnění, navrhované řešení je nemá, protože bude diskriminovat odvětví, jež po celé měsíce trpí katastrofálními následky hospodářské krize. Přestože nebylo záměrem démonizovat silniční nákladní dopravu, stalo se to nakonec cílem.
<P>
Dámy a pánové, tento návrh je nevhodným, zdaleka nedosahuje cílů udržitelné dopravy, bude rozsudkem smrti nad velkým počtem malých a středních podniků, které v Evropské unii zaměstnávají tisíce lidí a každý den se podílí na distribuci zboží, zajišťují, že se výrobky dostanou ke konečnému spotřebiteli. Spotřebitelé uvidí, jak ceny vzrostou po zavedení těchto poplatků.
<P>
Dámy a pánové, potřebujeme dopravní systém, který bude konkurenceschopný, udržitelný a ekologický a nevyřadí silniční dopravu, která je jediným způsobem, jak se zboží dostane všude. Transevropské sítě, námořní dálnice a přeshraniční spojení se stále v některých případech plánují a ještě neexistují.
<P>
Až se Titanic světové ekonomiky potopí, dámy a pánové, nebudeme moci požadovat po orchestru, aby dále hrál, a určitě ne oslavně.
<SPEAKER ID="416" NAME="Emanuel Jardim Fernandes" AFFILIATION="PSE">
(PT) Děkuji všem zúčastněným, zejména a jmenovitě mému kolegovi panu El Khadraouimu, který učinil vše, velmi otevřeně připraveně s ohledem na nová řešení.
<P>
Diskutovaný návrh umožní členským státům ukládat poplatky s cílem pokrýt určité vnější environmentální náklady a rovněž vytvořit významné příjmy, které budou použity pro zlepšení evropské silniční sítě a minimalizaci dopadů některých druhů silniční dopravy na životní prostředí. Na druhé straně by mohl znamenat významné náklady, a to zejména pro okrajovější země, jako je například moje země, Portugalsko. Proto trvám na Copel a jsem důrazně proti mandatornímu rozšíření geografického rozsahu, aby pokrýval všechny hlavní pozemní komunikace.
<P>
Jsem rovněž proti uplatňování poplatků vytvářených pouze přetížením dopravy několika subjektů, což je opatření vedoucí k nespravedlivému zvýhodnění a netrestalo by ty, kdo znečišťují nejvíce. Avšak uznávám, že je třeba tyto poplatky účtovat. Aplikace pouze na transevropské silniční sítě nebo silnice obvykle a významně využívané mezinárodní nákladní dopravou, čímž se členským státům umožní, aby si vybraly silnice, na nichž budou poplatky vybírat, je menší zlo, které by mohlo být ještě sníženo, pokud by použití tohoto návrhu bylo odloženo, dokud neskončí závažná globální hospodářská krize, jíž očekáváme.
<SPEAKER ID="417" NAME="Richard Seeber" AFFILIATION="PPE-DE">
(DE) Děkuji vám, pane předsedající, tento návrh velmi vítám. Jsem na správné cestě, zejména pokud se týká začlenění nákladů z přetížení dopravy do celkových silničních nákladů. Je třeba, abychom v tomto případě dosáhle cenové reality, abychom vytvořili situaci, kde tržní nástroje regulují dopravu. Jinak bude v tomto pohledu vždy panovat nerovnováha.
<P>
Tato rozprava rovněž ukázala napětí mezi okrajovými regiony a oblastmi ve středu našeho kontinentu. Docela jednoduše, rovněž pro okrajové regiony musí platit, že pokud jejich obyvatelé cestují skrz centrální oblasti, musí přihlížet k zájmům obyvatelstva. To je velmi důležité a v tomto bodě žádám o porozumění, protože je v této otázce mnoho obyvatel tlačeno ke zdi. Zásada subsidiarity, jak je vyjádřena v návrhu, umožňuje členským státům samostatně rozhodnout, zdali chtějí internalizovat vnější náklady.
<P>
Pro centrální oblasti - a zejména pro alpské regiony - je zřejmé, že se tak budou moci rozhodnout. Pokud se pro tuto cestu nerozhodnou okrajové regiony, je to něco, čemu rozumím. Celkově však musíme usilovat o to, aby jednotlivá odvětví dopravy nesla náklady, které skutečně způsobují. To je jediný způsob, jak z dlouhodobého hlediska vytvořit systém, který bude skutečně udržitelný a který uspokojí zájmy obyvatel. Děkuji vám.
<SPEAKER ID="418" NAME="Gilles Savary" AFFILIATION="PSE">
(FR) Pane předsedající, chtěl bych začít blahopřáním panu El Khadraouimu za dosažení kompromisu, ale nesmíme předstírat, že tento text není velmi křehký. Jsou to závažné vnější náklady hospodářské krize, které způsobují výrazný tlak o závažné obavy silničních dopravců.
<P>
Kromě toho, když dorazil do kanceláře spoluzákonodárce, měl úplně jinou povahu, protože ropa stála 57 USD za barel. Je to tedy dokument, který se rodil za obtížných podmínek, ale rád bych zde uvedl, protože jsem překvapen některými věcmi, které jsem slyšel, že tento dokument nezavádí žádné mýtní ani daň: je na členských státech, aby rozhodly, zdali mýto či daň zavedou.
<P>
Je to dokument, který se stejně jako dva předchozí zaměřuje na určení podmínek silničního mýtného v různých zemích, aby se zabránilo nadměrným narušením hospodářské soutěže nebo diskriminaci.
<P>
Podle mě je třeba, abychom to vyjasnili. Dokument zcela odpovídá zásadě subsidiarity a je rovněž spravedlivý. Chtěl bych uvést, že jsem jím za svou zemi velmi potěšen, protože umožňuje získat příspěvek na infrastrukturu tranzitní země, jakou je například Francie, od provozovatelů nákladní dopravy, kteří touto zemí projíždějí, aniž by si koupili kapku benzinu, nebo utratili jediný cent. Proto se domnívám, že to bude přínosný dokument.
<SPEAKER ID="419" NAME="Alexandru Nazare" AFFILIATION="PPE-DE">
(RO) Přání Komise zpoplatnit dopravní operátory nikoliv pouze za právo používat infrastrukturu, ale rovněž za dopad na životní prostředí, známé jako internalizace vnějších nákladů, uloží daňové zatížení se závažnými důsledky pro tyto společnosti, zejména v současné hospodářské krizi.
<P>
Než bude předložena směrnice, jako je tato, je třeba vypracovat konkrétní studie dopadů vycházející z příslušných statistik. Pro zohlednění důsledků uplatňování takové směrnice a konkrétních návrhů metod výpočtu a zaúčtování je třeba realistické posouzení.
<P>
Internalizace vnějších nákladů dopravy je z dlouhodobého hlediska opatřením, které umožní ekologičtější dopravu. Chtěl bych zdůraznit, že v členských státech, jako je například Rumunsko, jsou podobné právní nástroje opravdu nezbytné. Avšak tím netvrdím, že se vnější náklady v budoucnu uplatní za každou cenu, ani v Bukurešti, odkud pocházím. Hovořím zde o přetížení dopravy, znečištění ovzduší, znečištění hlukem, znečištění vody nebo dopadu na krajinu. Je pro mne obtížné uvěřit, že budou rumunské orgány uplatňovat tuto směrnici, která je více zátěží, než pomocí.
<P>
Avšak jak uvedl pan Jarzembowski, opatření tohoto druhu musí být uplatňována po vypracování objektivních studií vycházejících ze statistických údajů. Nemůžeme žádat po dopravních společnostech, aby platily částky mandatorně stanovené za vnější náklady, tím spíše, že zde hovoříme o velkých částkách.
<SPEAKER ID="420" NAME="Jörg Leichtfried" AFFILIATION="PSE">
(DE) Pane předsedající, chci vystoupit znovu, protože několik mých kolegů hovořilo o otázce pracovních míst, a to velmi pokryteckým způsobem. Domnívám se, že bychom měli souhlasit s tím, že je zajištění pracovních míst nanejvýš důležité, zejména v dnešní době.
<P>
Odvětví nákladní dopravy samozřejmě trpí tímto stavem, ale nejsou to pouze dopravci, kdo trpí - železnice, vnitrozemské vodní cesty a námořní doprava jsou na tom stejně. Vše, co tato směrnice činí, je snížení nespravedlivé výhody, kterou má v současné době silniční doprava před ostatními druhy dopravy.
<P>
Otázka pracovních míst je úplně něco jiného. V tomto ohledu potřebujeme provádět rozumnou hospodářskou a rekonstrukční politiku a musíme soustavně prosazovat to, na čem se dohodneme v této sněmovně. Tato směrnice však s tím nemá zhola nic společného.
<SPEAKER ID="421" NAME="Antonio Tajani" LANGUAGE="IT">
Pane předsedající, během této rozpravy se objevilo mnoho různých postojů, někdy konfliktních, protože souvisí s politickými a vnitrostátními stanovisky. Celá tato rozprava zdůrazňuje náročnost tématu, ale také jeho význam. Jsem přesvědčen, že musíme nalézt kompromis a ten, který je zde v Parlamentu díky zprávě pana El Khadraouiho, je vcelku dobrým kompromisem.
<P>
Nevěřím, že Komise rozhodne o zavedení dodatečné daně, nebo chce penalizovat země na západě a na východě, jinými slovy více okrajové země. V každém případě není euroznámka povinná. Rovněž jsme se pokusili harmonizovat systém tak, abychom vytvořili rámec, který zabrání podvodům s poplatky, a tak bylo dosaženo maximálních hodnot. Avšak v naší rozpravě se přirozeně objevují rozdílné myšlenky, rozdílné postoje. Jsem přesvědčen, že dokument, který bude odeslán Radě, určitě podstoupí mnoho změn, protože mezi sebou nesouhlasí ani lidé v Radě. Všichni souhlasíme se zásadou "znečišťovatel platí", ale pokud se týká praktického uplatnění, objevují se rozdíly mezi členskými státy, politickými silami, poslanci Evropského parlamentu, mezi Komisí, parlamentem a Radou. Tento argument je proto ožehavý a komplikovaný.
<P>
Nedomnívám se však, že je třeba důvěřovat kritickým názorům o špatné perspektivě, protože se nacházíme uprostřed krize. Tvrzení, že jsme uprostřed krize, je pravdivé, ale je rovněž pravda, že se návrh týká opatření, jež se mají uplatňovat od roku 2012. Určitě doufám - a jsem si absolutně jist, že je to pravda -, že krize bude do roku 2012 skutečně překonána. Mírný optimismus je dobrá věc, ale i ti největší pesimisté mezi námi nemohou věřit, že budeme uprostřed krize v roce 2012.
<P>
Přesto jsem přesvědčen, že Rada předloží pozměňovací návrhy. To znamená, že první čtení nebude stačit a my budeme mít v nacházejících měsících čas posoudit změny, které je třeba udělat pro dosažení úspěšné dohody prostřednictvím dohodovacího řízení. To nám umožní veřejnosti konkrétně odpovědět a co nejlépe uplatňovat volitelnou zásadu "znečišťovatel platí" od roku 2012.
<SPEAKER ID="422" NAME="Saïd El Khadraoui" LANGUAGE="NL">
Pane předsedající, chtěl bych přidat několik poznámek. Začal bych tím, že požádám své kolegy poslance, aby se nenechali oklamat odrazujícími statistikami, které někdo předložil. Jedním z příkladů je paní Wortmannová-Koolová, která hovoří o dodatečných nákladech ve výši několika eur. Se vší úctou je to úplně špatně. Mohu vám do posledního centu sdělit výši nákladů v nejhorším případě: v případě přetížení dopravy je absolutním maximem 65 centů na kilometr: 65 centů v nejvíce přetížených oblastech, a to pouze na několika kilometrech, kde se přetížení vyskytuje, nikoliv na zbylé trase.
<P>
Hluk k tomu přidá 1,1 centu. Znečištění ovzduší bude dalších 16 centů u nejvíce znečišťujících nákladních vozidel. Když to sečtete, dostanete nejvyšší možnou částku 82 centů za pár kilometrů, kde je přetížení. Pro zbytek trasy je možné odvodit hodnotu 65 centů. To byla první věc, kterou jsem chtěl zmínit, a adresoval jsem ji i těm z okrajových členských států.
<P>
Zadruhé je pravda, že jsme uprostřed krize, ale krize nebude trvat věčně. Nyní vytváříme rámec, který umožní členským států opravdu zavádět systém internalizace vnějších nákladů - po vnitrostátní diskusi, kdy budou chtít a obvykle po létech příprav.
<P>
Zatřetí jsem si všiml, že několik mých kolegů poslanců předjímá rozhodnutí Rady, přestože Rada stanovisko teprve vydá. Neměli bychom se tím nechat zastrašit. Prostě to podpořme 100 %. Poté vstoupíme do diskuse, střetu, s Radou. Mohu vám zajistit, že jako zpravodaj udělám vše, abych zajistil většinu, když ne všechny, postoje Parlamentu, o nichž budeme hovořit později.
<SPEAKER ID="423" NAME="Georg Jarzembowski" LANGUAGE="DE">
Pane předsedající, pane místopředsedo, dámy a pánové, dovolte mi před ukončením této rozpravy dvě poznámky. První adresuji panu Evansovi. Moje skupina podporuje internalizaci vnějších nákladů, zejména výfukových plynů a hluku. Jsem přesvědčeni, že to je oprávněné. Ale pokud vždy stavíte do popředí zásadu znečišťovatel platí - jsem připraven s vámi diskutovat -, pak jsou to členské státy, které způsobují přetížení dopravy tím, že nebudují dostatečnou infrastrukturu. Nákladní vozidla vjíždí do přetížení, 80 % z nich tvoří osobní automobily. Je nesmysl, aby podniky platily za přetížení dopravy způsobené členskými státy. Uplatníte-li zásadu znečišťovatel platí, budou to členské státy, kdo by měl vyplatit další částky vlastníkům vozidel, protože včas nevybudovaly příslušnou infrastrukturu.
<P>
Souhlasíme s tím, že vždy nemusí existovat dodatečná infrastruktura. Jiným způsobem zabránění přetížení dopravy jsou inteligentní dopravní systémy. Existuje mnoho moderních technologií schopných zabránit přetížení. Avšak tvrzení, že máme přetížení, takže za něj musí platit nákladní vozidla, nijak nepobízí členské státy k tomu, aby přetížení odstranily, protože tím ztratí všechny zisky. To jistě nemůže být pravda!
<P>
Pane místopředsedo, měl jste pravdu, když jste říkal, že nechcete zavádět nové daně prostřednictvím tohoto návrhu, a trval jste na účelové návratnosti. Můžeme tedy souhlasit, pane komisaři, pane místopředsedo, že pokud Rada nebude souhlasit s návratností výnosů z euroznámky, tak návrh stáhnete? Říkal jste přeci, že nechcete žádné nové daně. Zcela s vámi souhlasím, že pokud bude euroznámka dražší v důsledku emisí výfukových plynů a hluku, musí být tyto dodatečné prostředky rovněž využity ke snížení dopadů silniční dopravy na životní prostředí, a nikoliv k zaplňování mezer ve státních rozpočtech. O tom to není. Proto doufám, že se budete držet svého názoru, jinými slovy: žádné zdanění bez návratnosti prostředků a stažení návrhu, pokud tomu tak nebude. Děkuji mnohokrát.
<SPEAKER ID="971" NAME="Krzysztof Hołowczyc  " LANGUAGE="PL">
Dnešní rozprava má tři aspekty, které je třeba zdůraznit: zpoplatnění vozidel, ekologičtější vozidla a internalizace vnějších nákladů.
<P>
Hlavní prioritou iniciativ EU by mělo být zajištění práv občanů EU na neomezenou mobilitu a její podpora prostřednictvím soudržného provádění plánů EU pro rozvoj infrastruktury. To je zahrnuto do zásady 4 Smlouvy o svobodě vnitřního trhu.
<P>
Investice do rozvoje infrastruktury by měly vycházet z určených priorit ochrany životního prostředí, které zohledňují cíle EU v oblasti změny klimatu. Měla by proto být budována moderní integrovaná infrastruktura, přičemž budou zachovány zásady intermodality a interoperability.
<P>
Náklady ochrany životního prostředí, hluku, přetížení dopravy a ochrany lidského zdraví tvoří nedílnou součást úprav rychle se rozvíjející evropské infrastrukturní sítě. Bylo by vhodné, kdyby byla zásada "znečišťovatel platí" navržená v tomto dokumentu závazná. Měli bychom mít na paměti, že se v EU tato zásada používá v oblasti obchodu již několik let.
