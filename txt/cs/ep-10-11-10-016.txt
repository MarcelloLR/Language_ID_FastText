<CHAPTER ID="016">
Správci alternativních investičních fondů (rozprava) 
<SPEAKER ID="122" NAME="Předsedající">
Dalším bodem je zpráva, kterou předkládá Jean-Paul Gauzès jménem Hospodářského a měnového výboru o návrhu směrnice Evropského parlamentu a Rady o správcích alternativních investičních fondů a o změně směrnic 2004/39/ES a 2009/.../ES - C7-0040/2009 -.
<SPEAKER ID="123" NAME="Jean-Paul Gauzès" LANGUAGE="FR">
Pane předsedající, pane Reyndersi, pane komisaři, text, o němž dnes večer vedeme rozpravu a který bude zde v Parlamentu zítra předložen k hlasování, je výsledkem dlouhého období přípravných prací. Dne 30. dubna 2009 Evropská komise zveřejnila svůj návrh směrnice o správcích alternativních investičních fondů. Směrnice má za cíl stanovit spolehlivý, harmonizovaný rámec na úrovni Evropské unie, aby bylo možné sledovat a kontrolovat rizika, která správci představují pro investory, protistrany, jiné účastníky na finančním trhu a pro finanční stabilitu, a zároveň pod podmínkou dodržování přísných požadavků povolit správcům poskytování služeb a nabízení jejich fondů na vnitřním trhu.
<P>
Pane předsedající, dovolte jeden detail - chtěl jsem se zeptat, zda vzhledem k délce naší práce nebudu mít stanoven časový limit vystoupení, protože jak vidím, hodiny ještě nezačaly počítat. Mně osobně to nevadí, ale je poctivé, abych na to upozornil.
<P>
Parlament tento text obdržel přibližně před 14 měsíci. Mezi poslanci Evropského parlamentu vzbudil zjevně zájem, o čemž svědčí to, že k němu byl předložen rekordní počet 1 690 pozměňovacích návrhů. Ve velké míře jsme spolupracovali s odborníky a zpravodaj měl k tomuto dokumentu téměř 200 jednání, nepočítaje v to diskuse s vnitrostátními orgány.
<P>
Dokončování kompromisního znění, o kterém se nyní jedná, byla skutečně usilovná práce. Půl tuctu neformálních třístranných jednání se s ohledem na snazší výměnu informací o pokroku při práci uskutečnilo během španělského předsednictví v první polovině roku 2010. Během tohoto období nebylo dosaženo žádné dohody v Radě.
<P>
Dne 17. května 2010 Hospodářský a měnový výbor odhlasoval velkou většinou zprávu, která byla výsledkem společných porad mezi poslanci Evropského parlamentu. Parlament zavedl proporcionalitu, odlišná pravidla pro různé kategorie fondů, předpisy na ochranu soukromých kapitálových fondů cílových podniků a jejich pracovních míst a systém pasů pro fondy a správce alternativních investičních fondů ze zemí mimo Evropskou unii.
<P>
A pak následoval tucet třístranných jednání. Byla rovněž zřízena pracovní skupina tří orgánů a ta se na mnoha setkáních s belgickým předsednictvím a s Komisí specificky zabývala technickými záležitostmi návrhu.
<P>
Dne 26. října 2010 proběhlo třístranné jednání, jež se mělo stát jednáním závěrečným, aktivně se na něm podílel předseda Rady ECOFIN pan Reynders a komisař Barnier a v jehož průběhu byla dosažena dohoda ohledně kompromisního znění, které mohlo být dle názoru zpravodaje předloženo Parlamentu k hlasování.
<P>
Nebudu zacházet do podrobností, protože se jedná o velice dlouhý dokument, přesto zdůrazním několik důležitých bodů. Díky směrnici bude povinné, aby správci alternativních investičních fondů se sídlem v Evropské unii měli povolení nebo registraci a aby dodržovali provozní a organizační požadavky, kodexy chování a pravidla průhlednosti, přičemž budou podléhat pravomoci příslušných orgánů členských států a Evropského orgánu pro cenné papíry (ESMA), které nad nimi budou provádět dozor a budou jim ukládat sankce.
<P>
Tito správci získají přístup na vnitřní trh Unie na základě vnitroevropského pasu, což jim umožní spravovat své produkty a nabízet je na trhu. A konečně, správci ze zemí mimo Evropskou unii budou oprávnění k přidělení pasu, pokud budou splňovat stejné požadavky jako správci, jejichž ústředí je v Evropské unii. Množství setkání a intenzita spolupráce a jednání mezi zpravodajem, stínovými zpravodaji, tehdejším předsednictvím a Komisí původní návrh v řadě oblastí výrazně obohatily.
<P>
V tomto ohledu musím jasně říct, že ke zlepšením, o která usiloval Parlament, došlo při vyjednáváních postupně a pochopitelně nejen v rámci posledního třístranného jednání, během nějž byly provedeny některé úpravy, byly to však úpravy na politické úrovni, to bylo rozhodující.
<P>
Dovolte mi připomenout oblasti, v nichž byl zásah Parlamentu určující. Především jsou to dvě vysoce politické otázky, ve věci vztahů s třetími zeměmi, dále - nuže, teď skutečně nevím, protože běžně mívám čtyři minuty - byly odsouhlaseny pasy pro správce se sídlem mimo Evropskou unii a zavedení systému pasů. Byly ustanoveny zvláštní podmínky pro udělování pasů. Co se týká soukromých kapitálových fondů, Parlamentu se podařilo zajistit, aby směrnice obsahovala ustanovení, která by zamezila nepřiměřeným prodejům majetku cílových podniků, a rovněž zvláštní pravidla, pokud jde o povinnost poskytovat informace cílovým podnikům, jejich zaměstnancům či zástupcům zaměstnanců.
<P>
Vzhledem k nevyzpytatelnému chodu hodin se nebudu podrobně vracet ke všem ustanovením, kterých bylo dosaženo v souladu s přáními Parlamentu. Pouze řeknu, že Parlament by rád šel ještě dále, ale jeho zásluhou nakonec jednání vedla k většímu uznání úlohy ESMA. Řešeními, která byla prosazena, jsme nicméně v oblasti dozoru na evropské úrovni značně pokročili kupředu. Parlament byl opatrný a snažil se posílit pravomoci Rady a Parlamentu v rámci procesu přijímání aktů v přenesené pravomoci Komisí.
<P>
Většina tohoto Parlamentu by si přála zavést velmi přísnou kontrolu nad oblastí pasivního marketingu, nebo jej dokonce zakázat. Konstatování v bodě odůvodnění, že profesionální investoři musejí uplatňovat náležitou péči, pokud investují do fondů usazených mimo Evropskou unii, je první podstatný krok.
<P>
To je, pane předsedající, pane Reyndersi, pane komisaři, vše, co jsem chtěl při zahájení rozpravy říci. Chtěl bych na závěr využít těch dvou minut, které mám k dispozici, abych poděkoval všem, kdo k tomuto úspěchu přispěli.
<P>
(Potlesk)
<SPEAKER ID="124" NAME="Předsedající">
Pane Gauzèsi, můžete hovořit, jak dlouho chcete, pokud to bude na ochranu zájmů londýnské City.
<SPEAKER ID="125" NAME="Didier Reynders" LANGUAGE="FR">
Pane předsedající, pane Gauzèsi, dámy a pánové, je pro mne opět velkým potěšením, že mohu před vás ještě jednou předstoupit při této příležitosti, kdy projednáváte další část reformního balíčku, o jehož zavedení uvažujeme ve finančním odvětví. Zpráva, která vám byla předložena, tvoří součást balíčku pro finanční dohled, který, jak víte, byl již v Radě jednomyslně přijat.
<P>
A opět, pokud jde o investiční fondy, posunuli jsme se kupředu v této věci v Radě se stejnou jednomyslnou podporou, a vy jste přijali balíček pro finanční dohled drtivou většinou. Doufám, že pro investiční fondy se nám podaří získat stejně velkou většinu.
<P>
Úplně poprvé tato směrnice zavádí evropské předpisy, které upravují činnost správců alternativních investičních fondů, především podniků v oblasti zajišťovacích fondů a soukromých kapitálových fondů, o kterých jsme diskutovali mnohokrát. Tyto podniky, které jsou pro evropské hospodářství přínosem, nepodléhaly dosud na evropské úrovni žádnému dohledu ani pro ně nebyly stanoveny konkrétnější právní předpisy. Předložený návrh plně vyhovuje očekáváním komisaře Barniera - o nichž jsem i já přesvědčen - na rozšíření účinné, vhodné úpravy a dohledu na všechny finanční subjekty a činnosti, které představují významná rizika.
<P>
Pomocí této směrnice učiní Evropa další krok na cestě k úplnému provedení rozhodnutí přijatých ve skupině G-20. Těsně před vrcholnou schůzkou G-20 je to silný signál z Evropy ostatnímu světu. Jak jsem řekl, tento text je kompletně začleněn do nového evropského rámce pro dohled, posilujícího úlohu, kterou v regulaci správců alternativních fondů bude hrát ESMA.
<P>
Doufám, že budete hlasovat ve prospěch zprávy, díky níž budou správci těchto fondů podléhat konzistentním a z velké míry novým pravidlům ke zvýšení transparentnosti co se týče osob vykonávajících dohled, investorů, podniků a jejich zaměstnanců získaných některými z těchto fondů. Podniky se soukromými kapitálovými fondy budou muset oznamovat svou přítomnost v získaném podniku a poskytovat informace zaměstnancům, zejména ohledně budoucí strategie pro přejatý podnik a případných dopadů na pracovní místa. Směrnice se rovněž zaměřuje na zvýšení ochrany investorů. Bude například výrazně posílena funkce depozitáře a tedy i oblast řízení rizik. Dohledu bude teď podléhat i vytváření pákového efektu, zásady odměňování a delegování výkonu správy.
<P>
Směrnice má také za cíl posílit vnitřní trh v tomto odvětví, a to zejména zavedením vnitroevropského pasu, jenž usnadní přeshraniční transakce ve prospěch hospodářství jako celku. Bude zaveden i pas pro třetí země v zájmu zajištění rovných podmínek z mezinárodního hlediska, při respektování zásady "stejná práva, stejné povinnosti". Mám radost ze skutečně evropské povahy této směrnice, která zajišťuje vysokou úroveň ochrany a průhlednosti a zároveň nadále podněcuje investice v Evropě. Systém pasů, který je založen na přísných kontrolách a vede k tomu, že ústřední úlohu budou sehrávat evropské orgány dohledu, představuje spolehlivý a účinný regulační základ pro sektor, jehož roli v souvislosti s obnovou růstu nesmíme podceňovat.
<P>
Podobně jako další prvky reformního programu pro finanční odvětví se i tato směrnice zaměřuje na globálnější úroveň, díky níž bude možné předejít dalším finančním krizím nebo je alespoň zmírnit. Chtěl bych jasně říct, že dohoda mezi Parlamentem a Radou, která je, jak doufám, co možná nejširší, za mnohé vděčí odhodlání Evropského parlamentu, a především vašeho zpravodaje, pana Gauzèse, který svou práci vykonal mimořádně důkladně.
<P>
Pane Gauzèsi, chci vám poděkovat za vaši rozhodnost, vaši angažovanost a vaše odhodlání, bez kterých by pravděpodobně přijetí této směrnice Evropským parlamentem nebylo možné.
<P>
Pane předsedající, dovolte mi také poděkovat paní Sharon Bowlesové, předsedkyni Hospodářského a měnového výboru. Vedl jsem s ní mnohokrát diskuse na třístranných jednáních a dalších fórech o této směrnici, ale i o jiných materiálech. Bylo to užitečné, neboť se ukázalo, že proces spolurozhodování lze uplatnit pod jednou podmínkou, a to, že budou současně zahájena jednání, na jedné straně Radou a na straně druhé v Parlamentu. Velice vám děkuji za vaši schopnost organizovat rozpravy v Parlamentu. V Radě to jednoduché není, a jsem si jistý, že to není vždy jednoduché dokonce ani zde při takovémto počtu poslanců.
<P>
(FR) Závěrem bych chtěl, pane předsedající, poděkovat švédskému a španělskému předsednictví, stejně jako komisaři Barnierovi, který se k nám právě přidal, a všem stínovým zpravodajům, panu Goebbelsovi, panu Klinzovi, panu Canfinovi, panu Kamallovi a konečně panu Lehnovi za plodnou a jednoznačně konstruktivní spolupráci na pozměněné zprávě, která bude předložena k hlasování Parlamentu.
<P>
Od nynějška bude mít Evropská unie spolehlivý a harmonizovaný rámec pro kontrolu a dohled nad riziky, která představují správci alternativních investičních fondů pro investory a finanční stabilitu. Jsem přesvědčen, že vůle k dosažení výsledků, která nás inspirovala, bude i nadále provázet vyjednávání o budoucích textech. Pokaždé, když přijdu do vaší sněmovny, pane předsedající, děkuji za vaši práci, kterou jsme právě odvedli, ale tentokrát bych vám rád poděkoval už i za práci, kterou se chystáme vykonat v nadcházejících týdnech.
<P>
Pane Gauzèsi, doufám, že budeme schopni stejným tempem spolupracovat na dosažení dohody týkající se ratingových agentur. Za své následovníky v předsednictví Radě a s ohledem na nedávná jednání jsem nadto přesvědčen, že můžeme učinit pokrok v této oblasti, ale v budoucnu možná i v jiných oblastech. Datum již bylo stanoveno. V každém případě vám děkuji za odvedenou práci na této zprávě.
<P>
(Potlesk)
<SPEAKER ID="128" NAME="Michel Barnier" LANGUAGE="FR">
Pane předsedající, první, co chci udělat, je omluvit se - promiňte mi, dámy a pánové, že jsem se k vám připojil s několikaminutovým zpožděním.
<P>
Belgické předsednictví funguje tak dynamickým způsobem, že ve stejném čase, kdy zde probíhá tato důležitá rozprava, rozprava o směrnici o správcích alternativních investičních fondů, vedeme rozpravu v Radě ve složení pro konkurenceschopnost na jiné významné téma, téma evropského patentu, a tak jsem jednání Rady zatím opustil, abych se vrátil sem - ještě nevím v jakém stavu, ale vynasnažím se udělat, co bude v mých silách. Nemohu se bohužel rozpůlit.
<P>
Pan Gauzès, jehož smýšlení znám, ale neměl jsem ho možnost vyslechnout, mi jistě promine. Rád bych mu poděkoval a poblahopřál, stejně jako všem koordinátorům a stínovým zpravodajům, a samozřejmě, jak řekl před okamžikem pan Reynders, belgickému předsednictví a celému jejich týmu za velmi důležitou a velice houževnatou práci, která byla odvedena během těchto několika posledních týdnů a před tím předchozími předsednictvími.
<P>
Nyní je tomu již téměř 15 nebo 18 měsíců, co k této otázce vedeme diskusi a hlasováním v Parlamentu se významně přiblížíme tomu, aby tato rozumná dohoda mohla začít platit. Parlament se schází dnes k jejímu projednání a zítra se setká k tomu, aby o ní rozhodl. Hlasování v plénu, dámy a pánové, se bude konat v předvečer vrcholné schůzky G-20 v Soulu, a to znamená velkou příležitost prokázat, že jsme schopni jednat společně, uplatňovat společné cíle a rovněž naplňovat rozhodnutí přijatá hned po krizi - a tato krize není, pokud jde o finanční, hospodářské, lidské a sociální důsledky, ještě zdaleka u konce -, rozhodnutí, jež byla učiněna na nejvyšší mezinárodní úrovni, ve skupině G-20.
<P>
Po přijetí dohody o balíčku pro dohled, za nějž rovněž vděčíme odhodlání Parlamentu a houževnatosti belgického předsednictví, tato dohoda o směrnici o správcích alternativních investičních fondů musí dokázat tuto schopnost využít krize k poučení a zavést inteligentní předpisy a účinný dohled tam, kde je to nutné, a způsobem, jež zajistí, že těmto předpisům a tomuto dohledu, které jsou důsledné i účinné, budou podrobeni všichni účastníci na finančním trhu.
<P>
Členské státy, jak pan Reynders uvedl, vyjádřily tomuto poslednímu návrhu jednomyslnou podporu. Chtěl bych, dámy a pánové, říct, co já si myslím: tato dohoda by nebyla možná bez přispění Parlamentu, neboť tento Parlament výrazně zlepšil návrhy, které projednáváme.
<P>
Díky odhodlání pana Gauzèse a stínových zpravodajů zpráva dnes obsahuje řadu nových prvků oproti té, která byla původně přijata Radou ECOFIN v květnu, přičemž příspěvky Parlamentu zcela reálně zlepšily kvalitu návrhu směrnice. Chtěl bych zde jeden po druhém zmínit některé prvky, které považuji za pozitivní a vysoce kvalitní.
<P>
Prvním z nich je posílení pravidel pro soukromé kapitálové fondy, což zvýší transparentnost činností ve vztahu k zaměstnancům cílových podniků a zavede pevné záruky proti výprodeji aktiv podniků, jak si řada z vás přála, ačkoli vím, že někteří z vás si myslí, že v této oblasti nejdeme dost daleko.
<P>
Druhým prvkem je skutečně evropské řešení pro třetí země. Řešení, které je založené na zásadě "stejná práva, stejné povinnosti", Komise vždy podporovala, a bude zaručovat, aby všichni správci působící v Evropě museli dodržovat evropská pravidla.
<P>
Třetím prvkem je klíčová úloha ESMA, kterou tento předpis stanoví a jež zajistí, aby dohled nad správci byl soudržnější a posiloval fungování pasů pro správce z evropských a ze třetích zemí.
<P>
Začtvrté jsou to silná doplňková pravidla nezbytná pro ochranu investorů a trhu. V tomto ohledu bych rád zmínil, že se omezí vytváření pákového efektu, doplňkový kapitál, profesní pojištění správců a dále směrnice zavádí pravidla týkající se úlohy a odpovědnosti depozitářů.
<P>
Dámy a pánové, Komise sdílí vaše znepokojení ohledně nedostatečných pravidel v souvislosti s pasivním marketingem. Tato mezera by se mohla příležitostí k obcházení pravidel, a proto máme stejné obavy jako vy.
<P>
Členské státy jsou však téměř jednomyslně proti jakýmkoli pravidlům v této oblasti a my jsme v zájmu dosažení kompromisu připraveni akceptovat zprávu ve stávající podobě, pod podmínkou, že v této věci bude provedena revize, případně i v celkovém kontextu směrnice, přičemž zajistíme, aby se tak rozhodně stalo.
<P>
Chtěl bych Parlamentu jménem Komise ještě jednou poděkovat za tuto klíčovou spolupráci a za jeho příspěvek ke zprávě a stejně jako pan Reynders doufám, že budeme schopni dospět k co možná nejširší dohodě ohledně tohoto kompromisu, jenž podle našeho názoru zůstává dynamickým kompromisem a nám umožňuje dostát jednomu ze závazků, které jsme učinili ve skupině G-20: vzít si z finanční krize poučení.
<SPEAKER ID="129" NAME="Evelyn Regner" LANGUAGE="DE">
Pane předsedající, pane Reyndersi, komisaři Barniere, odvedli jsme už - jak pan Gauzès už zmínil - skutečně velký kus práce: uskutečnilo se 21 třístranných jednání a množství setkání mezi zpravodaji a stínovými zpravodaji z Hospodářského a měnového výboru a Výboru pro právní záležitosti. Především jsme však léta pracovali na tom, abychom přesvědčili ostatní. Jako jakýsi tibetský modlící mlýnek se skupina progresivní aliance socialistů a demokratů v Evropském parlamentu po léta velmi usilovně pokoušela o to, aby byly zajišťovací fondy, soukromé kapitálové fondy a všechny ostatní finanční nástroje podrobeny evropské regulaci. Dne 26. října, to je Národní den Rakouska, obzvláště významný den, jsme konečně byli schopni najít kompromis s členskými státy. Nežijeme v ideálním světě, a proto ani tento kompromis není dokonalý. Tento evropský právní dokument je však zatím nejdůležitějším prvkem ve smyslu regulace finančního trhu. Nyní máme alternativu ke starému neoliberálnímu předkrizovému smrtícímu argumentu, že "neexistuje žádná alternativa" pokud jde o to, jak finanční upravit a restrukturalizovat ho.
<P>
Co se mě týče, za důležité považuji zejména dva body. Zaprvé existují pravidla, která zamezují nadměrnému prodeji majetku, jež mají mít ten účinek, že rezerv převzatých podniků se následující dva roky nesmí nikdo dotknout. Existují také pravidla ve věci odpovědnosti depozitářů, která zabraňují vytváření dlouhých těžko pochopitelných řetězců odpovědnosti. Tato ustanovení představují minimální normy, což znamená, že kdokoli chce, je může zlepšit a dokonce by tak učinit měl. Regulace správců alternativních investičních fondů však může poskytnout i novou příležitost k vytvoření nové kultury zajišťovacích fondů. Především fondy malého objemu doposud prováděly mimořádně riskantní transakce, musí však nyní způsob, jakým obchodují, změnit. Budou teď mít možnost se etablovat pomocí udržitelných obchodních modelů.
<P>
Abychom zajistili, že tato směrnice bude fungovat - a je třeba poznamenat, že si nedělám iluze, když to říkám - Komise musí provádění a fungování směrnice věnovat nepřetržitou přísnou pozornost, a bude-li to nezbytné, předložit revizi dříve než v předpokládaném termínu.
<P>
Chtěla bych panu Gauzèsovi co nejsrdečněji poděkovat. Naše spolupráce probíhala velmi konstruktivně. Ráda bych poděkovala i panu Bullmannovi a panu Goebbelsovi. Především chci zmínit sílu ducha, opravdovou vůli, která v tomto případě převládala, a to i na straně Komise a v závěru také Rady, a díky tomu jsme nakonec byli schopni dospět ke skutečně konstruktivnímu řešení.
<SPEAKER ID="130" NAME="Burkhard Balz" LANGUAGE="DE">
Pane předsedající, se směrnicí o správcích alternativních investičních fondů tu nyní máme opět další důležitý základní kámen na cestě k vytvoření nové, stabilní struktury finančního trhu v Evropě. Náš požadavek na komplexní a účinnější krizovou prevenci se může v plné míře projevit svůj pouze za předpokladu, že jej rozšíříme na celé finanční odvětví, a tudíž i na alternativní investiční fondy, které dříve byly regulované jen na vnitrostátní úrovni. Jedná se o velmi různorodý sektor se spoustou různých druhů fondů, různými druhy rizik a množstvím investičních strategií.
<P>
Práce s návrhem směrnice, který předložila Komise, nebyla snadná, nyní jsme však dospěli ke společnému kompromisu, který nehází všechny fondy a všechny správce fondů do jednoho pytle a který, alespoň svým přístupem, uplatňuje diferencovaný pohled v závislosti na různé míře systémového rizika. Dnes v celé Evropě utváříme jednotné standardy pro povolování správců fondů. Tím dáme také profesionálním investorům a opatrovníkům větší díl odpovědnosti. Pomocí doplňujících pravidel týkajících se soukromých zajišťovacích fondů přitom také zabraňujeme tomu, aby byl portfoliovými společnostmi nepřiměřeně rozprodáván majetek. Nesporně neexistuje žádný důvod pranýřovat odvětví soukromých kapitálových fondů jako takové, neboť sehrává důležitou, ale také konstruktivní úlohu - například ve financování malých a středních podniků. Zejména tím, že musí být možné zachovat ekonomickou podstatu společnosti v kriticky důležitých čtyřech letech po nabytí, však nyní zamezíme negativním případům.
<P>
Největším úspěchem Parlamentu je jistě zavedení jednotného evropského pasu, nejenom pro evropské správce fondů, ale i pro správce fondů ze zemí mimo EU. Správci fondů ze zemí mimo EU získají přístup na evropský trh pouze tehdy, jestliže bude existovat dohoda o spolupráci a výměna informací mezi orgány dohledu. V budoucnu bude mít Evropský orgán pro cenné papíry také možnost v závažných případech zasahovat, což tomuto novému právnímu předpisu dodává na mimořádném významu. Nemůžeme navázat na předchozí zkušenosti, zejména pokud jde o opatření ve vztahu k třetím zemím, myslím si však, že jsme na cestě k vybudování účinného rámce pro dohled učinili první krok správným směrem.
<SPEAKER ID="131" NAME="Robert Goebbels">
jménem skupiny S&D. - (FR) Pane předsedající, dámy a pánové, po vypuknutí krize přišla evropská vrcholná schůzka a poté G-20 s výzvou, aby byly regulovány veškeré segmenty finančního trhu, které se angažují v zajišťovacích fondech. Komise rychle předložila návrhy, avšak lobbyistický nátlak nebývalé intenzity způsobil, že se někteří političtí představitelé zdráhali pokračovat s předpisem. Spojené království se postavilo ochraně zajišťovacích fondů usídlených na blízkých či odlehlých ostrovech. Francie, která sama sebe propaguje za nejvýznamnějšího bojovníka za mezinárodní regulaci, se vrátila zpět ke svému obvyklému protekcionismu.
<P>
V Parlamentu to byli především liberálové, kdo se snažili proti tomuto předpisu vystupovat. Skupina pana Verhofstadta, který je obvykle tak proevropský, navrhovala, aby byl návrh Komise zcela zamítnut. Díky zpravodaji, panu Gauzèsovi, a díky koalici v Hospodářském a měnovém výboru tvořené skupinou Evropské lidové strany (Křesťanských demokratů), skupinou progresivní aliance socialistů a demokratů v Evropském parlamentu a skupinou Zelených/Evropské svobodné aliance, kterou dokonce podpořila Konfederace Evropské sjednocené levice a Severské zelené levice, byl zformován výrazně většinový postoj. O dvacet jedna třístranných jednání později a díky osobnímu nasazení pana Reynderse a komisaře Barniera docílili parlamentní vyjednavači návrhu směrnice, což je, obzvláště ve střednědobém horizontu, významný krok vpřed.
<P>
Je to z toho důvodu, že musíme čekat do roku 2018, než budeme mít vnitřní trh, který bude ukládat stejné úkoly a povinnosti a rovněž všem oblastem fondů přiznávat stejná práva. Evropská regulace bude uplatňována od roku 2013. Dojde k nárůstu pravomocí evropského regulačního orgánu ESMA, kterému směrnice potvrdí nejméně 72 pravomocí v oblasti zasahování a dohledu. Zde je třeba zdůraznit, že tato směrnice je prvním evropským legislativním aktem, který má regulovat oblast zajišťovacích fondů a soukromých kapitálových fondů. Zajistí vysoký stupeň ochrany investorů - nejen profesionálních, ale i občanů, kteří své úspory investují do finančních produktů.
<P>
Budou v ní některé velice konkrétní předpisy pro řízení rizik a řízení hotovosti. Investorům přinese více průhlednosti a budou mít více informací o strategiích jednotlivých správců. Pákový efekt bude monitorován a všichni správci budou mít povinnost předem oznámit vlastní hranici pro nadměrné zadlužení. Regulační orgány budou moci zasáhnout, pokud bude uplatňovaná strategie příliš riskantní. Nadměrné tzv. pozlacené odměny a prémie manažerům budou omezeny a nebude možné je ihned v celém rozsahu vyplatit. Směrnice bude vyžadovat větší průhlednost soukromých kapitálových fondů. Takový fond bude nejvítanějším především v oblasti financování reálné ekonomiky. Směrnice však bude značně oslabovat tzv. supí fondy, které jsou určené k rozdělení společností. Bude existovat i dvouleté období, v němž nebude moci dojít k tomu, aby byl kapitál a část rezerv nabytého podniku rozdělen novým vlastníkům.
<P>
Vedle těchto opatření na "upevnění" podniku budou rovněž probíhat konzultace se zaměstnanci podniku a zemi, v níž je fond registrován, budou podávány informace o tom, jakou strategii kupující používá. Celkově vzato je na směrnici co zlepšovat, pane předsedající, avšak socialisté a demokraté ji podpoří, neboť vnese spoustu světla do jakési černé díry mezinárodních financí, kterou alternativní fondy až dosud představovaly.
<P>
(Potlesk)
<SPEAKER ID="132" NAME="Wolf Klinz">
jménem skupiny ALDE. - (DE) Pane předsedající, po zdlouhavých kolech jednání se Parlament, Rada a Komise konečně shodly na společném návrhu pro regulaci správců alternativních investičních fondů. Já to velice vítám, pouze bych rád pana Goebbelse poopravil. Chtěli jsme původní návrh vrátit, protože jsme se domnívali, že alternativní investiční fondy jsou tak různé - zajišťovací fondy, soukromé kapitálové fondy a majetkové fondy -, že je třeba je regulovat každý zvlášť. V současnosti nicméně máme návrh, který můžeme plně akceptovat a podpořit. Široce zaměřený přístup, který naši práci zpočátku narušoval, byl zúžen na klíčové prvky. Díky tomu už to pro nás přestalo představovat problém.
<P>
Tato směrnice měla za cíl orgánům dohledu, ale zejména investorům přinést více průhlednosti, aby mohli včas a v rané fázi určit případná systémová rizika a aby se jimi mohli náležitě zabývat. Osobně jsem pro taková pravidla, která musí všichni správci fondů, kteří fungují v EU, dodržovat. Zároveň se mi však nelíbí představa, že bychom z Evropy učinili pevnost, nebo dokonce vězení, ani to, že by pro evropské společnosti, které plánují realizovat investice, nebylo možné investovat mimo Evropu. Návrh, jak byl předložen ve výboru, jsme proto podpořit nemohli. Kompromis, kterého bylo v současnosti docíleno, tento problém řeší. Trh by měl zůstat nadále otevřený.
<P>
Dalším důvodem pro naše prvotní zamítnutí návrhu byly předpisy ohledně trhu soukromých kapitálových fondů, které by ve skutečnosti měly za následek narušení hospodářské soutěže v této oblasti. Kvůli požadavkům kladeným na soukromé kapitálové fondy, jak byly původně formulovány, by se společnosti, i když budou kótované na burze, ocitly ve velké konkurenční nevýhodě. Kompromis, který máme nyní před sebou, tento nedostatek odstraňuje a brání nepřiměřeným prodejům majetku, což jsme obzvláště uvítali.
<P>
Celkově jsme tedy s návrhem spokojeni. Vytváří jasné rámcové podmínky a pravidla pro správce alternativních investičních fondů. Bude zajišťovat větší průhlednost při určování systémových rizik. Bude proto podporovat větší stabilitu. Posílí vnitřní trh, neboť zavádí evropský pas, který se bude po určitém přechodném období vztahovat i na správce z mimoevropských zemí. Zajistí jasnou, nezkreslenou hospodářskou soutěž. Také budou Evropskému orgánu pro cenné papíry a trhy (ESMA) stanoveny jednoznačné, nové úkoly.
<P>
Závěrem bych rád kolegům poslancům, ale zejména belgickému předsednictví, kterému se s neúnavným úsilím podařilo dovést celou záležitost do úspěšného konce, poděkoval.
<SPEAKER ID="133" NAME="Sven Giegold" LANGUAGE="DE">
Pane předsedající, regulace správců alternativních investičních fondů poprvé do této neproniknutelné džungle zajišťovacích a alternativních investičních fondů vnáší o něco větší průhlednost a trochu pravidel. Bohužel je tato regulace nedostatečná. Stále ještě je možné umístit na vnitřní trh neregulované produkty prostřednictvím pasivního odbytu. Přístup na trh těchto produktů v podstatě není efektivně omezen. Evropa se tudíž ochudila o příležitost rozšířit svá pravidla celosvětově a dosáhnout jednotné regulace.
<P>
Dalším neúspěchem je to, že v rozporu s přáním Parlamentu bohužel u těchto fondů nedošlo k vytvoření žádného spolehlivého a vyváženého rozpočtového pravidla na evropské úrovni. Kontrolu nad tím, jak daleko mohou fondy jít při zadlužení, mají stále vnitrostátní pravidla, což také znamená, že jsme se z krize nepoučili. V důsledku se dá očekávat, že se v souvislosti s touto regulací rozpoutají mezi státy závody v tom, jak se dostat co nejníže.
<P>
Klíčová je pro nás ještě jednou skutečnost, že vlastně nic nebude bránit ve výprodeji aktiv podniků soukromými kapitálovými fondy. Existují samozřejmě různé investice soukromých kapitálových fondů, které jsou pro podniky vhodné. Pravidla, která se nyní vytvářejí, však bohužel nejsou vůbec dobrá. Celkem odůvodněná práva pracovníků na informace nejsou účinná a není zaručena ani ochrana malých a středních podniků proti takovému výprodeji aktiv podniků. V tomto případě je tedy velice obtížné zdůvodnit právní předpis voličům. Bohužel na tom nenese vinu Parlament. Ta spočívá především na silném lobbování dotčeným sektorem, které bylo úspěšné ve vládě Spojeného království, francouzské vládě a bohužel musím říci, že do jisté míry i ve vládě německé. Lobby byla zastoupena i zde v Parlamentu, a to skupinou Aliance liberálů a demokratů pro Evropu.
<P>
Tento návrh nemůžeme podpořit z toho důvodu, že by to vytvořilo precedent pro neschopnost Parlamentu provádět efektivní pravidla. Není možné, abychom se postavili před naše voliče s hlavami vztyčenými a řekli, že jsme skutečně uspěli v regulaci tohoto podsvětí. Doufáme, že se nám podaří dosáhnout nějakého zlepšení při revizi směrnice. Rád bych ještě jednou vyjádřil poděkování, a to svým kolegům poslancům v Parlamentu za spolupráci.
<SPEAKER ID="134" NAME="Syed Kamall">
jménem skupiny ECR. - Pane předsedající, mohu začít chválou úsilí vynaloženého Michelem Barnierem? Mnohokrát vám děkuji, že jste přijel do Londýna, abyste se setkal se správci zajišťovacích fondů a soukromých kapitálových fondů a vyslechl si jejich obavy. Rád bych také poděkoval belgickému předsednictví za práci, kterou odvedlo, jak to učinili už někteří mí kolegové a také pan Gauzès a ostatní stínoví zpravodajové. Nebudu už nikomu dál děkovat, protože mi vyprší čas - dostal jsem jen jednu minutu.
<P>
Myslím si, že je velice důležité, abychom se nad problematikou zamysleli a řekli si, jak daleko jsme za osmnáct měsíců došli. Byl jsem ve chvíli, kdy jsme obdrželi původní návrh, jedním z největších kritiků. Zejména například v oblasti působnosti se zdálo, že se bude jednat o směrnici typu jedno řešení pro všechny, se stejnými pravidly pro různé druhy fondů - nejen pro zajišťovací fondy a soukromé kapitálové fondy, ale také pro investiční trusty ve Spojeném království, které tam existují už 150 let a bez systémového rizika. Jsme tam na lepším místě.
<P>
Mám opravdu velkou radost z toho, kam jsme postoupili ohledně přístupu třetích zemí: podařilo se nám udržet trhy otevřené a investorům z EU umožnit, aby dál investovali do fondů mimo EU. Máme odpovídající průhlednost, která nestaví soukromé kapitálové fondy do výrazně nevýhodnějšího konkurenčního postavení oproti státním investičním fondům, a určité zlepšení jsme zaznamenali v otázce odpovědnosti depozitářů, kde tolik o systémovém riziku nehovoříme.
<P>
Celkem vzato by nikdo nemohl říci, že se jedná o dokonalou směrnici, ale na druhou stranu si myslím, že jsme dosáhli funkčního kompromisu. Doufám, že většina Parlamentu pana Gauzèse, který byl zpravodajem, a ostatní stínové zpravodaje podpoří v práci, kterou jsme odvedli.
<SPEAKER ID="135" NAME="Jürgen Klute" LANGUAGE="DE">
Pane předsedající, rád bych učinil jen dvě poznámky. První je adresovaná panu Gauzèsovi. Chci konkrétně jemu poděkovat za vynikající práci a za spolupráci. Avšak i spolupráce s ostatními stínovými zpravodaji byla výjimečně dobrá a konstruktivní. Chtěl jsem to vyjádřit hned na začátku, než se budu věnovat svým kritickým připomínkám.
<P>
Mohu v zásadě akceptovat a potvrdit, co před okamžikem řekl pan Giegold. Mohl bych podpořit první kompromis, na kterém jsme se dohodli v Hospodářském a měnovém výboru v květnu tohoto roku. Skutečně, s tímto rozhodnutím jsem se mohl ztotožnit. Avšak to, co teď bylo vytvořeno v důsledku dalších jednání, je podle mého názoru a také podle stanoviska mé skupiny už nepřijatelné a takové znění již nemůžeme podpořit. Vidím to tak, že na věc může mít každý svůj názor, ale podle mne zde sehrála nešťastnou úlohu Rada. Vyjádřím se poněkud jasněji než jeden nebo dva předchozí řečníci. Myslím, že v tomto případě Rada promarnila příležitost. Ustoupila do značné míry lobby finančního trhu a udělala vše, co je v jejích silách, aby zabránila účinné regulaci na evropské úrovni.
<P>
Jednoho rána mi telefonoval jakýsi lobbyista, který mi řekl, že pokud bychom doopravdy chtěli tímto způsobem regulovat soukromé kapitálové fondy, zabráníme tomu, aby se do Afriky dostala rozvojová pomoc. Absurdnější a obskurnější argument by zde nebylo možné najít. Tyto dvě věci spolu nijak nesouvisí. Kdokoli, kdo přichází s takovým argumentem, jen dokazuje, že nemá žádný zájem o smysluplnou a efektivní regulaci.
<P>
To se však netýká Parlamentu. Za Parlament - a rád bych to znovu zdůraznil - pan Gauzès a další poslanci bojovali za účinnou regulaci. Narušila to Rada. Chci to ještě jednou zopakovat; jedná se o pasivní marketing. Je to věc, kterou tu zmínil už pan Giegold. Je to jako když někomu zakážete prodávat zkažená vejce na sobotním trhu, pokud je inzeruje, ale když o zkažených vejcích mlčí a jen se postaví a prodává je, tak je to zřejmě legitimní. Nijak se to však neliší od opatření, která byla zvolena pro část týkající se pasivního marketingu. Ta poskytuje otevřenost. Máme evropskou regulaci - to zde již bylo řečeno a já si myslím, že je to dobře. Zůstanou-li však dveře doširoka otevřené a regulaci tak bude možné obcházet prostřednictvím právních mezer, pak vyvstává otázka, jak účinná tato evropská regulace doopravdy je.
<P>
Oblast soukromých kapitálových fondů byla původně regulována lépe. Teď jsou tyto fondy regulovány poměrně slabě. Velmi důležitý bod - a zde mohu opět jen potvrdit to, co řekl pan Giegold - je otázka informací poskytovaných pracovníkům. Původní kompromis uváděl, že správci mají povinnost informovat své zaměstnance o tom, co mají v úmyslu udělat s podnikem, do kterého investovali. Z toho zůstal jen nevyjasněný požadavek, aby vlastníci informovali zaměstnance a rady zaměstnanců. Dokážete si představit, co z toho vzejde - nic moc dobrého. Rada v tomto případě promarnila příležitost a já doufám, že se nám snad podaří to ještě později zlepšit.
<SPEAKER ID="136" NAME="Marta Andreasen">
jménem skupiny EFD. - Pane předsedající, já nejsem tak vděčná jako předchozí řečníci. Od samého počátku byla směrnice o správcích alternativních investičních fondů zacílena na londýnskou City, odvětví, které už britskými orgány dostatečně regulováno bylo.
<P>
Jako obvykle se EU míjí cílem: to, co způsobilo obrovskou úvěrovou bublinu a finanční krizi, nebyly alternativní investiční fondy, ale nezodpovědné půjčování ze strany bank. Zamezí tato regulace další krizi? To rozhodně ne. Dozajista však uspěje v tom, že vyžene správce pryč z Londýna. Smutné je to, že nepůjdou do Paříže nebo Frankfurtu, přesunou se do New Yorku či Singapuru.
<P>
Jsme v postavení, kdy si takovou ztrátu obchodu můžeme dovolit? Ovšemže ne, ale o to se EU nestará. Směrnicí se těmto fondům náklady zvýší a výnosy sníží, což bude vyhánět menší fondy z trhu. Kvůli svým rozsáhlým požadavkům na kapitál bude obtížně splnitelná pro soukromé kapitálové fondy a důsledky toho bude trpět zavádění trhu rizikového kapitálu.
<P>
Komise tvrdí, že v zájmu obnovení růstu v evropském hospodářství chce podpořit výzkum, vývoj a podnikání, což mi připadá komické. Namísto toho, aby byl povzbuzen rizikový kapitál, vkládá důvěru do veřejného financování, které je k tomuto účelu příliš těžkopádné a nepoužitelné.
<P>
Je rovněž neuvěřitelné sledovat, jak EU vytvořila tuto směrnici ze své věže ze slonoviny, hluchá k rozvoji v oblasti regulace ve zbytku světa a otevřená protekcionistickým a arogantním metodám, kdy Evropský orgán pro cenné papíry a trhy bude mít poslední slovo v tom, kdo bude obchodovat v Evropě a kde bude určitý evropský fond moci investovat.
<P>
Ale kde je v tom všem pan Cameron? Zradil londýnskou City - nejdůležitější britské odvětví. Dovolil jen další přesun pravomocí na Brusel, aniž by se na to dotázal britského lidu v referendu. Jménem britských správců alternativních investičních fondů mohu jenom říci děkuji vám mnohokrát, pane Camerone. Nechoďte za námi, abychom pomohli oživit britské hospodářství!
<SPEAKER ID="137" NAME="Hans-Peter Martin" AFFILIATION="NI">
(DE) Pane předsedající, jak rád bych před své voliče předstoupil a řekl "Ano, dosáhli jsme velkých věcí. Ano, konečně nastal průlom v oblasti, kde - v naprostém kontrastu s tím, co zde před chvílí řekla paní Andreasenová - podle názoru drtivé většiny Evropanů potřebujeme jasná pravidla."
<P>
Ale bohužel znovu zůstává velká příležitost nevyužita. Jestliže, a pane komisaři, dokonce i vy sám to takto prezentujete, už nyní prohlašujete, že směrnici bude nutné dříve, než bylo plánováno, revidovat, a pokud různí řečníci nyní uvádějí "to všechno má co dělat s Radou, my v Parlamentu jsme na správné straně", pak se vás musím zeptat: proč prostě neřekneme zítra "ne"? Proč umožníme, aby v evropské struktuře správců alternativních investičních fondů dál bylo plno děr právě v souvislosti s pasivními obchodními metodami? Proč se raději nedržíme tolik opěvovaného rčení německé spolkové kancléřky, "ani jedno místo, ani produkt, ani jediná instituce nesmí zůstat bez regulace"? Z jakého důvodu musíme být, právě v reakci na to, co nyní projednáváme a čemu má zítra tato sněmovna přitakat, svědky toho, jak se nyní, poprvé z různých částí sálu - od řady poslanců z různých skupin - ozývá, že potřebujeme nezávislé odborníky, potřebujeme "financewatch.org"? Zůstali jsme bezmocní tváří v tvář lobbyistům. Proč nemáme tu odvahu dát najevo, čeho jsme dle našeho názoru schopni dosáhnout tím, že řekneme "ne"? Proč opět necháme přesně ty, které bychom měli zastupovat, na holičkách - tedy v otázce soukromých kapitálových fondů a ohrožení podniků? Považuji to za velice hanebné a udělá to více škody než užitku Evropě a evropské myšlence, jíž jsem velký stoupenec.
<SPEAKER ID="138" NAME="Gunnar Hökmark" AFFILIATION="PPE">
Pane předsedající, dovolte mi nejprve poblahopřát panu Gauzèsovi za odpovědné a citlivé vedení tohoto obtížného procesu. Rád bych znovu zopakoval, nikoli jen pro kolegy, kteří říkají, že zítra budou hlasovat proti zprávě - možná je to tak zjevné, že o tom není třeba hovořit, ale někdy je třeba připomenout i samozřejmé věci - že soukromé kapitálové fondy a dynamické finanční trhy nejen umožňují konkurenceschopné hospodářství, ale jsou pro něj klíčové.
<P>
Potřebujeme je a jsou dobré pro to, aby hospodářství bylo silnější. Z toho důvodu si myslím, že zpráva, o které budeme zítra hlasovat, si zasluhuje naši podporu. Hovoříme-li o soukromých kapitálových fondech, hovoříme o možnostech pro budoucí růst a rozvoj malých a středních podniků. Dosáhli jsme řešení pro soukromé kapitálové fondy, které je nijak neznevýhodní. Poskytne nám otevřenost pro třetí země a pro investice do jiných částí světa; v takovéto situaci jsme se vždy nenacházeli. Z tohoto hlediska jsme právní předpis vylepšili.
<P>
Podle mne je důležité, že jsme omezili oblast působnosti, abychom se v současné době nezabývali bývalými průmyslovými podniky, a to díky tomu, že byla udělena výjimka holdingovým společnostem. Kdybychom přijali původní návrh, znamenalo by to, že by pak běžné průmyslové společnosti a struktury v řadě našich zemí byly považovány za finanční instituce. Vedlo by to k novým problémům, nejen z hlediska investic, ale i pro průmyslový rozvoj. Celkově vzato, jako vždy by snad věci mohly být lepší, ale je důležité, že nyní máme nutné předpoklady pro dynamické finanční trhy, které jsou pro evropské hospodářství zapotřebí.
<SPEAKER ID="139" NAME="Udo Bullmann" AFFILIATION="S&amp;D">
(DE) Pane předsedající, dámy a pánové, jak poslouchám tuto rozpravu, přiznám se, že mi to hodně připomíná rozpravu o směrnici o službách. Povím vám proč. I tenkrát moji kolegové poslanci ze skupiny Zelených / Evropské svobodné aliance a Konfederace Evropské sjednocené levice a Severské zelené levice prohlásili, že máme před sebou ve sněmovně předpis, který není dokonalý, není úplný, leč nyní po letech jsou vděční za to, že se skupině progresivní aliance socialistů a demokratů v Evropském parlamentu podařilo odhlasování návrhu ve sněmovně prosadit. To je faktem i pro tento předpis, o kterém zítra budeme hlasovat. To, v čem spočívá zlepšení oproti původnímu návrhu Rady a Komise, lze ve skutečnosti přičítat panu Goebbelsovi a paní Regnerové, kteří za zlepšení bojovali v tomto případě s opozicí, za podpory a vynikající spolupráce pana Gauzèse, za což bych mu chtěl poděkovat.
<P>
V mé zemi, v Německu, bude to, na čem jsme se zde dohodli ohledně odvětví soukromých kapitálových fondů, znamenat reálné zlepšení situace pracovníků a malých a středních podniků, kteří už se nebudou muset obávat, že je pohltí černé ovce průmyslu kapitálových fondů, které se neřídí žádnými normami. V těchto dnech se z tisku dozvídáme zprávy o tom, že se zaměření průmyslu fondů bude přesouvat pryč z karibské oblasti směrem do Evropy, protože pro dlouhodobé investory je důležité, aby mohli investovat do dobrých produktů, což je signál, který práci Parlamentu spíše podpoří než naruší.
<P>
Než však budeme hovořit v tomto případě příliš mnoho o dynamismu, musím říci, že moje skupina požaduje regulaci již od roku 2002. Některé známky dynamismu jsme možná zaznamenali, ale jen v posledních několika týdnech. Chtěl bych poděkovat úřadujícímu předsedovi Rady a panu komisaři, neboť ti osobně tento dynamismus prokázali. Řekněte prosím svým kolegům v Radě, že s touto hlemýždí metodou typu "ano, ale" a odmítáním prosadit lepší předpisy v Evropě se nám nepodaří přijmout následující právní předpisy týkající se derivátů či krátkého prodeje. Tohle se musí změnit. To je výzva tohoto Parlamentu.
<SPEAKER ID="140" NAME="Sharon Bowles" AFFILIATION="ALDE">
Pane předsedající, o této směrnici probíhala dlouhá a obtížná jednání ve výboru, v rámci třístranných jednání a různě v členských státech, se sdělovacími prostředky, s držiteli rizikového kapitálu a se správci fondů všech druhů. Zajímavé je, že ty členské státy, které se otázkou činnosti zajišťovacích fondů nejvíce znepokojovaly, zároveň neměly žádnou regulaci správců zajišťovacích fondů ani pravidla obchodního jednání, jimiž by zastavily prodej některých produktů, které jsou vhodné jen pro profesionální investory, drobným investorům. Podobně je tomu u členských států, které se nejvíce obávají výprodeje aktiv podniků a skrytých převzetí společnosti, neboť právě ty nemají spodní hranice pro zveřejnění podílnictví ve společnosti ani rozdílové smlouvy.
<P>
Nyní, kdekoliv v EU budete, bude tam platit ochrana - a to je správné. Na poli struktury dohledu jsme učinili velký posun směrem ke společnému souboru pravidel. Ponaučení v souvislosti se směrnicí o správcích alternativních investičních fondů je takové, že musíme podniknout i kroky v zájmu brzkého sdílení osvědčených postupů.
<P>
Takže bych ráda londýnské City a mému vlastnímu členskému státu, Spojenému království řekla: buďte bdělí, až budete podporovat vývoz celé škály tržní regulace, kterou vy již dodržujete, do Evropy. Možná nebude konečný produkt přesně tentýž a budete ho tedy muset přizpůsobit, a já se obávám, že si to vyžádá určité náklady. Jedině sdílením osvědčených postupů, vývozem myšlenek v rané fázi se ale můžeme vyhnout traumatu při aplikaci zákona v pozdější době.
<P>
Zároveň jsme dosáhli konečného výsledku, který je otevřený a rozumně vyvážený. Neliší se od zákonných norem podniků. Není perfektní a samozřejmě není ani tak stručný, jak bych si přála, nicméně za daných okolností jej plně schvaluji a je to dobrý výsledek. Ráda bych osobně poděkovala ministru Reyndersovi a komisaři Barnierovi za jejich velice důležité a aktivní zapojení do těchto třístranných jednání.
<SPEAKER ID="141" NAME="Kay Swinburne" AFFILIATION="ECR">
Pane předsedající, směrnice o správcích alternativních investičních fondů je vůbec první právní předpis, který se mi dostal na stůl poté, co jsem byla před osmnácti měsíci poprvé zvolena, takže skutečnost, že byl nyní projednán v plénu a že jsme konečně dospěli k dohodě, je skutečně úleva. Zavedení systému pasů pro alternativní investiční fondy, který by měl spolu s jediným společným souborem pravidel pro operace fungovat v celé Evropské unii, by měl být další cennou součástí procesu utváření vskutku jednotného trhu finančních služeb v Evropě, již by odvětví mělo v její současné upravené podobě uvítat.
<P>
Jako bývalá manažerka regulovaného fondu ve Spojeném království nyní doufám, že se brzy stane pro investory po celém světě značkou vysoké kvality regulace, stejně jako se již v minulosti osvědčilo a i nadále osvědčuje fungování převoditelných cenných papírů v rámci celého světa.
<P>
Na druhou stranu doufám, že každý, kdo byl zapojen do tohoto procesu, si v jeho průběhu vzal některá ponaučení dotýkající se zásad lepší regulace. Je jasné, že samotný proces by opravdu neměl být vyzdvihován jako příklad lepší regulace, a vzhledem k rozsáhlé agendě finanční legislativy, která nás čeká v následujících měsících, doufám, že budeme schopni zabránit tomu, aby se podobný neúčinný proces opakoval.
<SPEAKER ID="142" NAME="Astrid Lulling" AFFILIATION="PPE">
(FR) Pane předsedající, v průběhu porodních bolestí této směrnice o správcích alternativních finančních fondů jsem se neustále zasazovala o rovné zacházení pro všechny správce fondů bez ohledu na to, zda pocházejí přímo z Evropské unie nebo ze zemí mimo EU. Může se to zdát samozřejmé, ale v praxi dochází v tomto ohledu k velkým problémům.
<P>
Návrh, který byl dnes předložen, je uspokojivý. Ráda bych poděkovala vyjednavačům, a zejména našemu zpravodaji panu Gauzèsovi, který si prošel tímto obtížným procesem zrodu a jistě by si za něj zasloužil nějakou dobře placenou rodičovskou dovolenou.
<P>
Chtěla bych zdůraznit, že na přístup ke třetím zemím lze pohlížet dvěma různými způsoby, a to v závislosti na tom, zda je uplatňován uvnitř nebo mimo Evropskou unii. Velkou měrou jako výsledek úsilí Evropského parlamentu budou všechny fondy, které se prodají v Evropské unii, podrobeny efektivnímu uplatnění obdobných pravidel. Můžeme v současné době tudíž říci, že budou panovat více méně stejné podmínky.
<P>
Subjekt ze země mimo EU bude však po dobu přechodného období moci uplatňovat příslušná vnitrostátní pravidla pro investování, zatímco fondy a správci z EU budou podléhat směrnici, která je zpravidla přísnější. Odlišná situace je u trhů mimo Evropskou unii. Pro evropské fondy a jejich správce stále ještě bude platit směrnice, ale pro fondy ze třetích zemí platit nebude. Nabízet evropské produkty na trhu ve zbytku světa tak bude mnohem těžší, neboť budou méně flexibilní a dražší. Musíme si tuto disparitu uvědomovat, i když byla v tomto konkrétním případě nevyhnutelná.
<P>
Pokud jde o depozitáře, na něž uvalujeme větší počet omezení, konkrétně ve formě nových odpovědností, náklady se zavedením dalekosáhlých změn v odvětví nutně navýší. Pane předsedající, neříkám to, abych s tím vyjádřila svůj nesouhlas, ale spíše s cílem zdůraznit, že tento nový předpis nebude lékem na všechny nemoci. Je potřeba jej spustit, bude však také vytvářet problémy, a to si musíme přiznat.
<SPEAKER ID="143" NAME="Ivo Strejček" AFFILIATION="ECR">
(CS) Vznik a působnost hedgových fondů a fondů private equity byla dána silnou regulací finančních trhů již před vypuknutím finanční krize. Finanční instituce tedy zvolily tyto nástroje jako metody, jak se regulacím kapitálového trhu vyhnout. Ne alternativní investiční fondy, ale nejrůznější regulace jsou tedy hlavní příčinou toho, co dnes ještě přísnější regulací řešíme. Kapitál má schopnost reagovat pružně a je velmi mobilní. Nezastaví jej státní zásahy a budou-li regulace příliš tvrdé, vytlačí tento segment finančních služeb buďto mimo prostor Evropské unie, nebo si sám najde nové, dosud neregulované formy. S jistotou lze říci, že materiál, o kterém diskutujeme, snad reaguje na minulost, ale riziko budoucí krize nesnižuje. Nicméně pan Gauzès a jeho přátelé odvedli, myslím, dobrou práci.
<SPEAKER ID="144" NAME="Alfredo Pallone" AFFILIATION="PPE">
(IT) Pane předsedající, dámy a pánové, především se jeví jako samozřejmé, že bych měl poděkovat vyjednavačům, a zejména panu Gauzèsovi spolu se stínovými zpravodaji, za skvělou spolupráci, které bylo dosaženo v souvislosti se směrnicí o správcích alternativních investičních fondů, a za to, že tento jejich sjednocený postoj zajistil, aby fondy nakonec měly jednotný soubor pravidel v celé Evropské unii.
<P>
Tyto fondy odpovídají za správu významného objemu aktiv investovaných v Evropě a mohou výrazně ovlivňovat trhy. Převážně je jejich dopad přínosný, ale jejich činnosti mohou také přispět k šíření rizik napříč celým finančním systémem.
<P>
Nová společná opatření přispějí k nahrazení 27 různých vnitrostátních systémů, které se dnes používají, a k posílení možností pro jednotný trh. Alternativní fondy proto budou moci těžit z evropského pasu, který je nezávislý na místě jejich registrace. Jednotný evropský systém by navíc měl bránit v tom, aby fondy měly prospěch z právních předpisů v zemích s příznivějším systémem regulace. V minulosti vedla tato praxe k závažným spekulativním rizikům pro celou Evropskou unii. Schvaluji rovněž zavedení pravidel týkajících se tzv. "asset-stripping" a zákazu krátkých prodejů - dva body, které v původním návrhu předloženém Evropskou komisí chyběly.
<P>
A konečně k tomu, aby se zamezilo porušování hospodářské soutěže, je nutné, aby fondy ze třetích zemí fungující v Evropské unii využívaly výhod pasu a směly podnikat, pouze pokud budou dodržovat stejné podmínky jako fondy z EU.
<SPEAKER ID="145" NAME="Theodor Dumitru Stolojan" AFFILIATION="PPE">
. - (RO) Nejprve bych rád poblahopřál zpravodaji panu Gauzèsovi. Neměli bychom dnes na stole předložený tento návrh usnesení k rozpravě, nebýt zkušenosti a houževnatosti tohoto pána a těch, kteří s ním spolupracovali, a účasti Komise a Rady v procesu. Budu hlasovat pro zprávu kvůli přínosu, který poskytne zaručením transparentnosti fondů ve smyslu nákladů, investiční politiky a rizik, jimiž tyto fondy rovněž procházejí. Jsme si příliš dobře vědomi, že bez průhlednosti nemůžeme hovořit o tom, že by na správcích těchto fondů spočívala odpovědnost.
<P>
Kromě toho si budeme moci být zavedením dohledu a monitorování těchto fondů jisti, že dojde k ucpání jedné z mezer, které v systému finančního dohledu v Evropě stále ještě existují, čímž budeme přímo reagovat na oprávněné požadavky evropských občanů, kteří byli velmi tvrdě zasaženi finanční krizí, jež propukla po celém světě.
<SPEAKER ID="146" NAME="Diogo Feio" AFFILIATION="PPE">
(PT) Úvodem chci poděkovat panu komisaři, zástupcům Rady, stínovým zpravodajům, a zejména parlamentnímu zpravodaji. Jsem si velmi dobře vědom úsilí, které do této věci vložil, a obtíží, které podstoupil, aby bylo dosažení konsenzu skutečně možné. Blahopřání za to tedy patří především panu Gauzèsovi.
<P>
Vrátím-li se k obchodu, rád bych poukázal na tři hlavní aspekty v rámci řešení, které bylo předloženo. Zaprvé je to zájem spojit proces se skutečnou situací, což je patrné z úsilí o to, aby byly rozdílné věci ošetřeny odlišným způsobem. Fondy mají různý objem peněz, odlišné rysy a jsou s nimi spojena jiná rizika. Zadruhé je to aspekt zájmu o finanční stabilitu, který lze pozorovat ve vymezené výši kapitálu. A zatřetí je to zájem zbavit se protekcionistických tendencí, který je bohatě demonstrován dohodou vztahující se ke třetím zemím. Stručně řečeno, jedná se o průhlednější řešení, které nabízí trhu větší bezpečnost a větší ochranu spotřebitelům. Je to řešení více evropské a je lepší pro vnitřní trh. Lepší regulace bude pochopitelně znamenat, že budeme mít lepší trh.
<SPEAKER ID="147" NAME="Miroslav Mikolášik" AFFILIATION="PPE">
(SK) Jsem přesvědčen, že je důležité vytvořit systematický rámec pro monitorování a dohled nad alternativními investičními fondy. Regulace těchto fondů tvoří součást širší regulace finančního sektoru, která by měla zabránit opakování finanční krize.
<P>
Předkládaný návrh podporuji a zdůrazňuji, že tímto způsobem nechceme zabránit vstupu alternativních investičních fondů ze třetích zemí do států Evropské unie, ale stanovit jednotné podmínky, které musí splňovat nejen alternativní investiční fond, ale i třetí země, v níž byl založen.
<P>
Vzhledem k tomu, že zveřejňování informací a kontrola jsou klíčovými prvky při plnění cílů směrnice, je důležité, aby se zavedla absolutní transparentnost vůči orgánům dohledu. Na závěr bych chtěl poděkovat kolegovi Gauzèsovi za vynikající práci.
<SPEAKER ID="148" NAME="Zigmantas Balčytis" AFFILIATION="S&amp;D">
(LT) Děkuji vám, pane předsedající. Nejprve bych rád poděkoval zástupcům Evropské komise a zpravodajům za velice důležitý dokument. Finanční a hospodářská krize odhalila nedostatky ve fungování a monitorování našeho finančního systému. Dnes je již tato právní úprava v Evropě přijímána a vytváří se tím přísný systém na úrovni EU, který umožní, aby byly činnosti finančních institucí monitorovány a vyhodnocovány a aby byla v případě potřeby přijímána vhodná doporučení a opatření. Pokud jde o alternativní fondy, systém dohledu by měl platit i pro ně. Pokud chceme dosáhnout větší a lepší stability v rámci finančního systému a zvýšit ochranu investorů, tj. našich občanů, pak bychom měli rovněž činnosti takových fondů kontrolovat a podrobovat je dohledu na úrovni EU. Pravidla musí být pro všechny v této oblasti stejná a nesmíme ponechat mezery pro nekontrolovanou činnost. Musíme se z předchozích chyb poučit a neopakovat je. Myslím, že nikoli jen Evropa se z nich učí, ale že se tak děje ve všech zemích po celém světě.
<SPEAKER ID="150" NAME="Ilda Figueiredo" AFFILIATION="GUE/NGL">
(PT) Hovoříme o velice důležité věci, máme-li zejména na paměti problémy, které nastaly v souvislosti s těmito alternativními investičními fondy ve finančním odvětví. Pravda však je, že zásadní problémy těmito způsoby nevyřešíme. Předpisy jsou evidentně nedostatečné a stále zůstávají významné faktory pro spekulativní rizika, což se v budoucnosti skutečně ukáže. Bylo skutečně zapotřebí zaujmout jasný postoj a učinit přítrž finančním derivátům a zajišťovacím fondům, a zároveň zajistit účinnou veřejnou a politickou kontrolu nad celým finančním odvětvím, zejména pak nad finančními transakcemi, včetně zrušení daňových rájů v celém světě..
<SPEAKER ID="151" NAME="Seán Kelly" AFFILIATION="PPE">
(GA) Paní předsedající, stejně jako jiní řečníci bych i já chtěl blahopřát komisaři Barnierovi, belgickému předsednictví a Jeanu-Paulu Gauzèsovi k dobré práci, kterou odvedli. Jean-Paul nabídl její příklady.
<P>
Uvedl, že bylo podáno 1 170 pozměňovacích návrhů, proběhlo 200 rozhovorů a půl tuctu třístranných jednání. To je rozhodně náročná práce a doufám, že se vyplatí.
<P>
Po druhé světové válce vedoucí představitelé - Schuman a další - řekli, že se něco takového už nikdy nesmí opakovat. Nyní, o šedesát let později, říkáme totéž v souvislosti s vypuknutím hospodářské krize a se selháním v oblasti dohledu a regulace. Ustanovením nové struktury dohledu se snad naštěstí dokážeme s tímto problémem vypořádat a celý systém doufejme bude dnes dokončen směrnicí o správcích alternativních investičních fondů.
<P>
Nicméně mám otázku ohledně jedné věci: dá se tímto systémem zajistit, aby reciprocita přístupu k trhu, která tu již byla zmiňovaná, vytvořila rovný přístup na trhy v celé Evropské unii?
<SPEAKER ID="153" NAME="Elena Băsescu" AFFILIATION="PPE">
(RO) Na úvod chci poděkovat panu Barnierovi a panu Gauzèsovi za vynikající výsledky, kterých během nedávných jednání dosáhli. Jedním z přínosů přijetí této směrnice bude také zavedení monitorování systémového rizika. Monitorování bude konkrétně založeno na spolupráci vnitrostátních orgánů a Evropského výboru pro systémová rizika. Další významná forma spolupráce se bude uskutečňovat mezi vnitrostátními agenturami a Evropským orgánem pro cenné papíry a trhy. Evropský orgán pro cenné papíry a trhy bude vydávat doporučení a bude se podílet na vnitrostátních monitorovacích systémech.
<P>
Podle mne je také správné začlenit doplňková ustanovení týkající se průhlednosti operací vykonávaných správci fondů. Zároveň vítám zavedení jednoduššího režimu regulace, pokud jde o správce malých a středních podniků, které by mělo vést ke zlepšení přístupu k alternativním investičním zdrojům.
<SPEAKER ID="154" NAME="Othmar Karas" AFFILIATION="PPE">
(DE) Paní předsedající, regulace zajišťovacích fondů není důsledek krize. Zaplňuje legislativní mezeru. Posune nás o krok dál směrem k europeizaci vnitřního trhu finančních produktů. O co všechno tady jde? Budeme veškeré fondy registrovat a povolovat. Vytvoříme minimální kapitálový požadavek 125 000 EUR. Evropský orgán pro cenné papíry a trhy bude orgánem dohledu. Pro investiční strategii, investiční politiku, metody plateb a delegování se použije naše zásada transparentnosti. Koncept jednotného trhu bude prosazen v praxi prostřednictvím zavedení pasů. Pas nebude udělen fondu, který má více než 30 % investic mimo EU. Předpisy o prémiích, které jsme zavedli pro bankovní manažery, budou rozšířeny i na správce zajišťovacích fondů, s cílem zajistit udržitelnost a snížit riziko na minimum. To je skutečně dobrý výsledek.
<SPEAKER ID="155" NAME="Michel Barnier" LANGUAGE="FR">
Děkuji vám, paní předsedající. Podle mého názoru vám bude děkovat i pan Reynders, až na něj přijde řada. Chci Parlamentu poděkovat za jeho nesmírně konstruktivní přístup během těchto poměrně dlouhých jednání, o němž svědčí i rozprava, kterou jsme právě vedli.
<P>
Pan Klinz hovořil ve svém vystoupení o "větší průhlednosti". Vždy jsem věřil, že průhlednost je zásadním prvkem odpovědnosti v celém odvětví finančních služeb. Což je v podstatě důvod, proč v současné době právě v tomto odvětví spolupracujeme na vytvoření transparentnosti, díky níž se v záři reflektorů ocitnou lidé, kteří na to pravděpodobně nejsou zvyklí.
<P>
Na rozdíl od paní Andreasenové se nedomnívám, že bude tato průhlednost narušovat konkurenceschopnost finančního odvětví. Myslím si, že by měla mít zcela opačný efekt. Dne 13. ledna jsem vám vysvětlil, že Evropa je pro finanční odvětví atraktivní: v této oblasti máme zjevně konkurenční výhodu oproti jiným regionům světa. Finanční odvětví má zájem, aby byly postupně, krok za krokem - neboť jsme, dámy a pánové, ještě neskončili - vytvořeny zdravější, transparentnější a důvěryhodnější základy. Podle mého názoru se bude ve skutečnosti často jednat o základy trochu více etické.
<P>
Jak nám připomenul pan Balz, je to poprvé, co jsme pro tento rozhodující sektor zavedli evropská pravidla. Tato pravidla budou hrát naprosto zásadní úlohu pro dosahování celé řady ambiciózních cílů, ale také v uskutečňování skutečného pokroku - abych použil slova, která tu před chvílí použil pan Bullman, když tak pojmenoval práci vykonanou touto sněmovnou v součinnosti s Radou a Komisí.
<P>
Pokrok znamená zlepšení dohledu nad systémovým rizikem; znamená větší ochranu investorů, jak zdůraznila paní Bowlesová. Znamená daleko víc průhlednosti v odvětví soukromých kapitálových fondů. Pan Hökmark poukázal na význam tohoto sektoru. A konečně pokrok znamená vytvoření skutečně jednotného trhu alternativních investičních fondů pro institucionální investory. Pan Kamall zopakoval své obavy, které sdílím i já, že by zde neměla existovat žádná diskriminace. Namísto diskriminace nyní máme soubor jednoduchých požadavků. Podle mne je to správné řešení.
<P>
Chtěl bych připomenout těm, kteří doufali, že půjdeme ještě dále, že toto je kompromis, dynamický kompromis. Nežijeme v dokonalém světě, jak nám právě připomněla paní Regnerová. To je pravda. Možná jsme zde chtěli být ambicióznější než kompromisní znění, o němž budete hlasovat, ale toto je dynamický kompromis a ustanovení o přezkumu znamená, že právní předpis se bude moci v nadcházejících letech vyvíjet. Panu Giegoldovi a panu Klutemu mohu říci, že dojde k dalším diskusím a že se budeme vracet zejména k otázce pasivního marketingu a úloze Evropského orgánu pro cenné papíry a trhy (ESMA). Evropský orgán pro cenné papíry, to je bod, který zde nadnesl pan Karas před chvílí, zatímco pan Goebbels nám již dříve zcela správně připomenul důležitost Evropského orgánu pro cenné papíry a trhy. Pane Goebbelsi, zmínil jste 72 specifických pravomocí v 11 různých kategoriích. Znamená to, že Evropský orgán pro cenné papíry a trhy bude mít skutečnou pravomoc, a velkou měrou je to výsledek úsilí Parlamentu.
<P>
Dovolte mi tedy poděkovat vám všem. Téměř všichni řečníci, ze všech politických skupin, a dokonce i ti, kteří pravděpodobně pro návrh hlasovat nebudou, složili hold zpravodaji, panu Gauzèsovi, za jeho vnímavost, jeho odbornost a za kvalitu vztahů, které vybudoval. Nemyslím si, že budeme mít čas si vzít rodičovskou dovolenou, protože nás čeká v nadcházejících měsících skutečně hodně práce. Rád bych nicméně vyjádřil své poděkování všem členům týmu Komise, kteří se mnou spolupracovali a jsou dnes večer i zde, a chtěl bych se také osobně i jménem Evropské komise připojit k unisonu díků a vděčnosti na adresu pana zpravodaje Gauzèse za skvěle odvedenou práci.
<P>
(Potlesk)
<SPEAKER ID="156" NAME="Didier Reynders" LANGUAGE="FR">
Paní předsedající, nebudu tu opakovat vše, co právě řekl pan Barnier - své jsem vyjádřil ve svém předchozím příspěvku - ale rád bych poděkoval všem, kteří vystoupili na podporu předloženého textu, a rovněž těm, kteří měli připomínky, jež jsou dokladem toho, že tento text má skutečnou podstatu, díky níž budeme moci v oblasti regulace všech těchto alternativních investičních fondů dosáhnout zlepšení na evropské úrovni.
<P>
Jak už jsem dříve řekl, jedná se o první skutečně evropský právní předpis na toto téma. Myslím, že musíme uznat, že posilování úlohy Evropského orgánu pro cenné papíry a trhy je krok správným směrem. Několik řečníků zmínilo i pasivní marketing. Přijímáme v těchto záležitostech a záležitostech soukromých kapitálových fondů celou řadu praktických opatření založených na potřebě mít ještě více informací a ještě větší průhlednost, mimo jiné co se týče zaměstnanců podniků, kteří se někdy stávají terčem pro zásahy těchto fondů.
<P>
Rád bych na závěr uvedl dvě věci. Zaprvé tu zazněly hlasy těch, kteří se domnívají, že jsme nezašli dost daleko, a dalších, kteří naopak mají pocit, že jsme se vůbec neměli cestou regulace vydávat. To mne přivádí ke skutečně belgickému závěru, že jsme pravděpodobně dosáhli dobrého kompromisu. Pokud ke kompromisu jsou současně kritické obě strany, pak byly zřejmě důvody, z nichž vycházely naše kroky, správné.
<P>
Panu Bullmannovi bych ohledně struktury dohledu pouze chtěl říct, že došlo k zintenzivnění v tomto směru. Pracujeme v tuto chvíli na záležitosti finančních investic a zaměříme se rovněž na investiční fondy a finanční skupiny.
<P>
Dovolte mi poblahopřát ještě jednou panu Gauzèsovi. Řekl jsem mu již, že se pokusíme učinit nějaký pokrok i ohledně ratingových agentur, a chci ho ujistit, že belgické předsednictví a Komise jsou pro urychlení jednání o derivátech. Dvakrát jsem to prověřil a mohu potvrdit, že přijetí této zprávy v parlamentním výboru se plánuje v březnu příštího roku.
<P>
Bude-li se možné posunout tento termín dopředu, jsme připraveni zrychlit. Buďte tak laskavi a sdělte nám, zda se vám zdá toto řešení proveditelné. Jsem potěšen, že jsme o tomto druhu textu mohli dosáhnout dohody. Budeme v nadcházejících týdnech pracovat na přijetí také dalších textů. Ještě jednou bych vám chtěl poděkovat. A moje poděkování, pane Gauzèsi, je o to upřímnější, že tyto věci budeme za několik málo dnů opět připravovat spolu.
<P>
(Potlesk)
<SPEAKER ID="157" NAME="Jean-Paul Gauzès" LANGUAGE="FR">
Paní předsedající, při svém předchozím vystoupení jsem hovořil o technických detailech. Dovolte mi využít mé poslední dvě minuty k tomu, abych vyjádřil některá zcela zasloužená poděkování: děkuji především všem kolegům poslancům, kteří tu dnes vystoupili. Mé zvláštní díky patří těm, kteří uvedli, že text podpoří, avšak těm, kdo nebudou hlasovat pro, chci vzkázat, že mne spojování s panem Cameronem popravdě nijak neuráží.
<P>
Rád bych poděkoval stínovým zpravodajům skupin: panu Goebbelsovi, panu Bullmannovi, panu Canfinovi, panu Klutemu a paní Regnerové, zpravodajce ke stanovisku Výboru pro právní záležitosti. Chtěl jsem je všechny vyjmenovat, neboť si uvědomuji jejich nesmírnou podporu, kterou my poskytli během první fáze tohoto procesu. Dokázali jsme spolupracovat produktivně, každý z nich vyjadřoval vlastní názor na věc, a já jim za to všem chci poděkovat. Těší mne, že se k nám nyní, kdy bylo dosaženo kompromisu, připojili i skupina Aliance liberálů a demokratů pro Evropu a Evropští konzervativci a reformisté, a jsem proto velmi rád, že se mnou pan Klinz a pan Kamall spolupodepsali pozměňovací návrh, jímž se nahrazuje původní zpráva.
<P>
Zvláštní poděkování patří panu Barnierovi za to, jak se významně zapojil do této záležitosti: on ví, že si ho velice cením. Je mi známo, že Parlament na něj spoléhá a podpoří ho při realizaci těchto stavebních kamenů, které jemu samotnému i nám leží tolik na srdci. Vím, že je to neobvyklé, ale rád bych také poděkoval Ugo Bassimu, se nímž jsem v této době navázal velmi plodný pracovní vztah, takže text vznikl rovněž díky práci v rámci Komise.
<P>
Co se vás, pane ministře, týče, ve svém příspěvku jste vyjádřil svůj dík a zároveň jste se zeptal, zda bychom mohli udělat ještě další pokrok, a dle mého názoru to byl významný příspěvek do rozpravy. Velice si toho vážím, neboť bez vás bychom na straně členských států nikdy ničeho nedosáhli. To je skutečný dík, nejen pouhé politické gesto - domnívám se, že vaše osobní zapojení bylo k dosažení pokroku v Radě a pro fakt, že jsme dosáhli dohody, rozhodující. Úspěšně jste zajistil i to, aby se hlavní skupiny mohly ztotožnit s jednotlivými částmi textu, a získal jste většinu, kterou jsme si oba pro tuto směrnici přáli.
<P>
Děkuji také za příspěvky poslanců na levici, bez nichž by podpora směrnici neměla důvěryhodnost, jakou jí doufám budeme zítřejším širokým hlasováním schopni potvrdit. Bylo to, jak jste již zmínili, důležité pro oblast dohledu a pro směrnici je to rovněž zásadní. Jsem také velmi vděčný vašim týmům, pane ministře; prosím předejte jim mé díky. Některé z těchto debat byly poměrně živé, v současné době žiji v Normandii, nicméně pocházím z jihu, tak někdy můj jižní temperament vítězí nad vyváženým normandským přístupem.
<P>
Chtěl jsem také panu ministrovi, úřadujícímu předsedovi Rady ECOFIN, vyslovit naději, že dokončíme naši práci na téma ratingových agentur před koncem tohoto roku. Z naší strany budeme hlasovat 22. listopadu ve výboru, v prosinci plánujeme hlasování ve Štrasburku a potom, bude-li Rada připravená, budeme též připravení.
<P>
(Potlesk)
<SPEAKER ID="158" NAME="Předsedající">
Rozprava je skončena.
<P>
Hlasování se bude konat zítra.
<P>
Písemná prohlášení (článek 149)
<SPEAKER ID="995" NAME="Dominique Baudis" LANGUAGE="FR">
Finanční krize, kterou svět prošel, ukázala, že mezinárodní finanční výměny musí podléhat alespoň minimálním pravidlům. Poté, co bylo v září rozhodnuto, že se bude provádět dohled nad trhy, Evropský parlament dnes, 11. listopadu, vyslal zbytku světa další výrazný signál. Od nynějška budou alternativní investiční fondy (zajišťovací fondy) uváděné na evropský trh přísněji monitorovány a regulovány na evropské úrovni. Kromě toho budou muset být v Evropské unii povolené a registrované u příslušných orgánů. Neregulace těchto finančních zdrojů způsobila řadu bankrotů, propadů na burze a sociálních krizí. Francie má právě na rok převzít předsednictví G-20. Její hlavní prioritou bude reformovat mezinárodní finanční systém. Evropa tímto hlasováním klestí celému procesu cestu.
<SPEAKER ID="159" NAME="Sebastian Valentin Bodu" AFFILIATION="PPE">
písemně. - (RO) Tato zpráva o správcích investičních fondů spustila obrovské množství diskusí jak mezi různými skupinami v Evropském parlamentu, tak mezi Parlamentem a Radou. Můj názor, který jsem vyjádřil i během jednání před hlasováním ve Výboru pro právní záležitosti, je takový, že návrh, který předložila Komise, je těžký omyl a svědčí o velkém nepochopení úlohy investičních fondů (soukromých kapitálových fondů a zajišťovacích fondů), ale i o záměně bank za instituce, které nesou vinu na spuštění krize, a těchto uzavřených investičních fondů za otevřené investiční fondy (vzájemné fondy).
<P>
Za dobře míněnými principy, které byly bohužel přijaty kolegy poslanci, kteří nechápou, co znamená finanční správa a makroekonomika, jsou ukryty předpisy, které nejenže nemají nic společného s předcházením nové krizi, ale ve skutečnosti nepřinesou nic víc než neodůvodněné a absurdní navýšení nákladů na provozování alternativních investičních fondů, což se odrazí ve snížení kapitálu, nižších výnosech a menším objemu investic. Upřímně musím přiznat, že jsem zcela ohromen, že tento přístup typu parního válce v EU převládl, neboť to připomíná padesátá léta, kdy byly na pozadí grandiózních sloganů ničeny společnosti ve východní Evropě.
<SPEAKER ID="160" NAME="George Sabin Cutaş" LANGUAGE="RO">
Hospodářská a finanční krize nám zdůraznila, že potřebujeme vykonávat důslednější kontrolu nad hospodářskými subjekty. Vystavily se nadměrnému riziku a to způsobilo otřes ve světovém finančním systému. V Evropské unii dosahují podle analýz Evropské centrální banky aktiva podniků ovládaných správci alternativních investičních fondů přibližně 700 miliard EUR, což hraje z hlediska financování hospodářství Unie významnou roli.
<P>
Vítám v návaznosti na to návrh Komise o povolování těchto fondů, dohledu nad nimi a o zavedení evropského pasu v této oblasti. Vytváření evropského vnitřního trhu správců alternativních investičních fondů pomůže snížit systémová rizika a poskytovat lepší ochranu investorům v souladu s novou evropskou strukturou dohledu nad hospodářstvím. Komise zároveň bude muset zavčas předložit posouzení výsledků tohoto harmonizačního procesu, aby bylo možné zajistit, že žádným způsobem nedošlo k narušení trhu.
<SPEAKER ID="994" NAME="Proinsias De Rossa" AFFILIATION="S&amp;D">
písemně. - Podporuji tento právní předpis upravující zajišťovací fondy a soukromé kapitálové fondy. I když toho v této oblasti zbývá ještě mnoho udělat, jedná se o první důležitý krok na cestě k lepší regulaci činností správců alternativních investičních fondů, což naráželo na odpor dokonce poté, kdy tvrdě udeřila finanční krize z roku 2008, a to konkrétně ze strany Charlieho McCreevyho, tehdejšího komisaře pro vnitřní trh. Jakmile bude Evropský orgán pro dohled plně funkční, správci fondů nebudou moci nabízet na trhu své produkty v Evropské unii, pokud nebudou držiteli evropského pasu, který potvrdí řádný soulad s touto směrnicí. Přísná pravidla ve věci depozitní odpovědnosti zajistí, aby investoři měli vždy možnost vymáhat nárok na odškodnění a byli informováni o důvodech případného delegování odpovědnosti. Kriticky důležitá nová ustanovení, na nichž jsme trvali a která se setkala s odporem v Radě, jsou ustanovení pro potírání nadměrných prodejů majetku. Zaměstnanci budou chránění před bezohlednými fondy, které usilují o zisky z krátkého prodeje a přitom ničí životaschopné podniky. Po dobu prvních dvou let po převzetí bude omezeno rozdělení investorům a snižování kapitálu a zaměstnanci budou rovněž mít přístup k informacím o plánech s jejich podnikem.
<SPEAKER ID="161" NAME="Jiří Havel" LANGUAGE="CS">
Alternativní fondy (AF) typu hedgových fondů či private equity svým dílem zřejmě přispěly k probíhající globální krizi a otázka jejich regulace je v současnosti diskutována nejen v EU, ale i v USA. Předkládaná zpráva navazuje na tzv. Rasmussenovu zprávu a tzv. Lehnovu zprávu (obě z roku 2008) a zabývá se návrhem směrnice o správcích alternativních investičních fondů (AFIM). Ve zprávě je přehledně analyzována problematika AF včetně popisu klíčových bodů, kam se dá zařadit: regulace činností správce AF (včetně vytvoření jednotného evropského pasu), povinnost správce AF jmenovat pro každý jím spravovaný alternativní fond nezávislého oceňovatele aktiv, požadavek na posílení transparentnosti AF a tržní disciplíny či regulace krátkého prodeje. Směrnice též umožňuje členským státům, aby správcům dovolily nabízet AF i neprofesionálním investorům. Na druhou stranu se objevují výtky k navrhované regulaci (například Larosièrova zpráva, Turner Review nebo reakce Alternative Investment Management Association). Přijetí dané směrnice by nemělo znamenat výraznou změnu pro AF v České republice z důvodu vysoké míry současné české relevantní regulace. Celkově se domnívám, že předložená zpráva kolegy Jeana-Paula Gauzèse obsahuje precizní analýzu dané problematiky a též relevantní doporučení v oblasti AF, a proto ji doporučuji schválit v navrhovaném znění.
<SPEAKER ID="993" NAME="Sirpa Pietikäinen" LANGUAGE="FI">
Dámy a pánové, nejprve bych ráda blahopřála panu Gauzèsovi za jeho vynikající práci na této komplexní, technické a kontroverzní zprávě. Návrh Komise ohledně správců alternativních investičních fondů vyvolal v době, kdy se objevil, vlnu vášní, kritiky a chvály v různých částech politického spektra. Byl silně kritizován mimo jiné za to, že byl vypracován v tajnosti. Osobně jsem si myslela, že jeho největší slabinou je, že směšuje dvě skupiny produktů - různé z hlediska jejich povahy a tím i jejich rizik - do jedné směrnice. Byly to soukromé kapitálové fondy a zajišťovací fondy. Jeden se zaměřuje na rychlou návratnost, zatímco s druhým investice zraje po delší dobu. Rizika jsou spojena zejména s prvním typem. Debata o směrnici vedená Parlamentem a Radou vyústila v kompromis - nikoli dokonalý, ale všemi akceptovatelný. Směrnice o správcích alternativních investičních fondů tvoří důležitou součást nového systému pro finanční regulaci a dohled. My nicméně nesmíme zapomínat na to, že finanční dohled se bude muset zlepšovat i poté, co bude tato směrnice přijata.
<SPEAKER ID="162" NAME="Marianne Thyssen" AFFILIATION="PPE">
písemně. - (NL) Zítřejším hlasováním uvede EU do praxe to, co bylo dohodnuto na G-20 v Londýně. V návaznosti na to, co bylo na téma finančního dohledu dohodnuto, Evropský parlament a belgické předsednictví ukázaly, že to myslí s reformou finančního systému vážně. Dosažená dohoda je vyvážená v tom, že se zabývá třemi obavami: zahrnutí systémového rizika, ochrana investorů a zajištění rovných podmínek na trhu. Také to, že EU neuzavírá svůj trh mimoevropskému kapitálu, je důležité; je to nezbytný předpoklad k tomu, aby naše evropské hospodářství mohlo dýchat. Nová harmonizovaná pravidla budou zajišťovat průhlednost, právní jistotu a posílení vnitřního trhu.
<P>
Evropský pas bude povolovat správcům fungování po celé Evropské unii, aniž by se museli registrovat v každém členském státě zvlášť. Ráda bych též zdůraznila, že mám radost z řešení, které bylo nalezeno ohledně soukromých kapitálových fondů. Mírnější režim pro správce malých fondů bude podporovat vznik a financování nových společností - často malých a středních podniků - v inovačních odvětvích. Musíme tedy přesvědčivě vyjádřit podporu politické dohodě, která se utvářela přibližně po čtrnáct měsíců vyjednávání.
