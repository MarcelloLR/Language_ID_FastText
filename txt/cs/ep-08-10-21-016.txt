<CHAPTER ID="016">
Program reformy polských loděnic (rozprava)
<SPEAKER ID="437" NAME="Předsedající">
Dalším bodem je prohlášení Komise o programu reformy polských loděnic.
<SPEAKER ID="438" NAME="Marek Siwiec" AFFILIATION="PSE">
(PL) Paní předsedající, chtěl bych vás informovat, že na galerii sedí delegace polských odborů. Budou naslouchat naší rozpravě. V delegaci jsou zástupci gdaňských, gdyňských a štětínských loděnic. Chtěl bych vás požádat, abyste přivítala naše polské přátele.
<SPEAKER ID="439" NAME="Předsedající">
Děkuji vám, pane Siwieci; delegace je velmi vítána.
<SPEAKER ID="440" NAME="Neelie Kroes">
členka Komise. - Paní předsedající, Komise velmi dobře ví o historickém významu polských loděnic, a proto usilovně pracujeme na nalezení řešení, které umožní restrukturalizaci tohoto odvětví tak, aby poskytovalo živobytí dotčeným regionům. Avšak na cestě k reálnému řešení jsme závislí na spolupráci polských orgánů. Abych to řekla přesně: šetření ohledně státní podpory v těchto případech se táhne již asi čtyři roky.
<P>
Toto šetření se týká podstatné částky operační pomoci štětínským, gdyňským a gdaňským loděnicím. I když nepočítáme státní záruky od roku 2002 dodnes, obdržely gdyňské loděnice od Polska - tedy od polských daňových poplatníků - pomoc ve výši 176 000 EUR na jednoho pracovníka. To je zhruba 24 000 EUR na pracovníka ročně, což znamená, že subvence každého pracovníka minimálně dvojnásobně převyšují průměrný roční příjem polských pracovníků.
<P>
I bez státních záruk činila celková státní podpora od roku 2002 poskytnutá gdaňským a štětínským loděnicím 700 milionů EUR, respektive 1 miliardu EUR.
<P>
Přes všechny tyto peníze zůstávají loděnice a budoucnost pracovníků nejisté. Chtěla bych tedy zdůraznit, že mě to velmi znepokojuje Domnívám se, že je třeba brát ohled na budoucnost pracovníků. Například brání bolestivé, ale nezbytné restrukturalizaci, kterou provedly například německé a španělské loděnice a na kterou se v současnosti připravuje Malta.
<P>
Po celé čtyři roky ponechala Komise otevřené dveře střídajícím se polským vládám. Setkala jsem se s mnoha mistry a ministerskými předsedy polských vlád. Stále znovu a znovu jsme se pokoušeli dosáhnout dohody a naneštěstí, a je mi to velmi líto, nám polské orgány neumožnily těchto příležitostí využít.
<P>
Letos v červenci dospěla Komise k závěru, že poslední plány restrukturalizace nezaručují přežití loděnic, ale opět, s vědomím významu této otázky pro polskou ekonomiku a společnost, jsme jako Komise prokázali pružnost a poskytli dva dodatečné měsíce na nové konečné plány, které by měly být předloženy 12. září.
<P>
V létě zůstali úředníci Komise stále k dispozici a poskytli polským orgánů zpětnou vazbu na jimi předložený návrh. Nyní pečlivě vyhodnocuji restrukturalizační plány předložené polskými orgány dne 12. září. Naneštěstí nemohu přijít na to, jak by tyto revidované konečné plány zajistily přežití loděnic. Plány vyžadují další přísun finančních prostředků, včetně peněž na pomoc s každodenní činností.
<P>
Rovněž je třeba zdůraznit, že restrukturalizační plány předložené dne 12. září - hovořím o plánech polské vlády - předpokládají snížení počtu pracovních míst o zhruba 40 %. Avšak je možné, že tyto oběti nepřinesou zbylým zaměstnancům jakoukoliv vyhlídku na udržitelná pracovní místa, protože loděnice nebudou velmi pravděpodobně životaschopné a budou nadále potřebovat státní podporu z prostředků polských daňových poplatníků.
<P>
To není přijatelný výsledek. Není to přijatelné z hlediska práva hospodářské soutěže EU, ani z hlediska budoucnosti polských loděnic. Není to přijatelné pro jejich zaměstnance, a už vůbec pro polskou ekonomiku. Proto za současného stavu nevidím možnost, jak se vyhnout nepříznivému stanovisku ohledně gdyňských a štětínských loděnic.
<P>
Ale úkolem Komise není prostě vyjadřovat odmítavé stanovisko. Aktivně pomáháme polským orgánům, aby předložily řešení, které by zajistilo z obchodního hlediska životaschopnou budoucnost hospodářských center v Gdaňsku, Gdyni a Štětínu a udržitelná pracovní místa.
<P>
Podle tohoto scénáře by měl být majetek gdyňských a štětínských loděnic prodán za tržní hodnotu v několika částech. Majetek bude rozdělen po otevřeném, bezpodmínečném a nediskriminačním výběrovém řízení a zbývající zastřešující společnost výnos použije na splacení po mnoho let poskytované podpory a skončí v likvidaci a kupci majetku by potom mohli rychle obnovit hospodářskou aktivitu loděnic, aniž by byli zatíženi splácením velkých částek státní podpory vyplácené loděnicím po mnoho let. Mohli by dokonce znovu zaměstnat více pracovníků, než by tomu bylo v případě realizace restrukturalizačních plánů z dne 12. prosince.
<P>
Mohu pouze předpokládat, že jakýkoliv investor, který by chtěl převzít loděnice - nebo alespoň část jejich stávajících závazků - by byl šťastnější, kdyby získal nejdůležitější produktivní majetek nezatížený dluhy a pracovat na jeho rozšiřování konkurenceschopnými a udržitelnými prostředky. Konečný výsledek by mohl být pravděpodobně úspěšný ze dvou hledisek: na jedné straně bude počet propuštěných pracovníků nižší než podle plánů restrukturalizace předložených polskou vládou a na druhé straně získají pracovníci opětovně zaměstnaní kupci majetku loděnic stabilnější pracovní vyhlídky v životaschopném podniku, protože bude odstraněno břemeno dluhů z minulosti.
<P>
Toto řešení, které by odpovídalo precedentu se společností Olympic Airlines, by umožnilo brzké opětovné zahájení hospodářské činnosti loděnic, což prospěje i tamním zaměstnancům.
<P>
Komise tuto možnost přednesla polským orgánům. Udělali jsme to několikrát a upřímně doufám, že využijí výhody naší pružnosti a přednesou nám konkrétní návrh. Mezi polskými orgány a úředníky Komise probíhají technické diskuse o možné realizaci řešení "Olympic Airlines" pro gdyňské a štětínské loděnice.
<P>
Pokud se týká Gdaňsku, domnívám se, že je dobrá šance dosáhnout příznivého výsledku, pokud zůstane na obou stranách zachována pružnost a dobrá vůle. Přirozeně se mě budete ptát: proč takový přístup pro Gdaňsk? Existují dva důvody: zaprvé byl Gdaňsk již prodán soukromé společnosti, která do něj vložila nové finanční prostředky a, zadruhé, závazky těchto loděnic týkající se státní podpory z minulosti jsou v porovnání s Gdyní a Štětínem velmi omezené.
<P>
Za Komisi jsme již polským orgánům oznámili naše stanovisko v rámci posouzení kompenzačních opatření potřebných pro splnění podmínek EU pro státní podporu. Protože loděnice dostaly v minulosti menší podporu, budeme na ně v tomto ohledu klást nižší požadavky. Protislužbou za otevřenost Komise je, že polské orgány nyní musí předložit návrh plánu restrukturalizace pro Gdaňsk, aby bylo možné diskutovat o všech důležitých otázkách, a dosud - což je mi velmi líto - jsme takový plán neobdrželi a je důležité, aby ho polské orgány poskytly rychle.
<P>
Kromě toho může polská vláda požádat o podporu z Evropského fondu pro přizpůsobení se globalizaci - žádost bude pravděpodobně úspěšná - a objem příspěvku by záležel na výši spolufinancování, kterým je polská vláda připravena přispět, protože spolufinancování z Evropského fondu pro přizpůsobení se globalizaci může činit maximálně 50 % nákladů.
<P>
Evropský fond pro přizpůsobení se globalizaci analyzoval podle Komise dosavadní částku podpory na jednu osobu v rozsahu od 500 EUR do 10 000 EUR z fondu, která musí být doplněna o stejnou částku členským státem.
<P>
Na závěr mohu říci, že Komise při posuzování těchto případů velmi pokročila a prokázala velkou pružnost. Děláme všechno, co je v našich silách, a budeme pokračovat ve spolupráci s polskými orgány na nalezení ekonomicky reálného řešení, které bude odpovídat právu hospodářské soutěže ES a dosavadním precedentům Komise.
<P>
Nyní je míč na straně hřiště polských orgánů. Budoucnost polských loděnic a jejich zaměstnanců závisí na ochotě polských orgánů ke spolupráci s Komisí na rychlé nalezení příznivého řešení ve výše uvedeném rámci.
<SPEAKER ID="441" NAME="Předsedající">
Chtěla bych apelovat na poslance a jejich smysl pro disciplínu a odpovědnost, protože máme velmi omezené lhůty. Dnes večer je na pořadu jednání mnoho položek, takže bych vás chtěla požádat, abyste přísně dodržovali svůj čas.
<SPEAKER ID="442" NAME="Jerzy Buzek">
jménem skupiny PPE-DE. - (PL) Paní předsedající, paní komisařko Kroesová, děkuji vám za dnešní přítomnost a za to, že se zabýváte otázkou loděnic, a také za pozitivní poznámku na konci vašeho projevu.
<P>
Samozřejmě uznáváme zásadu hospodářské soutěže a chceme, aby evropské společnosti vytvářely zisk a zajišťovaly slušné mzdy svým zaměstnancům. Polské loděnice mají dlouhodobé problémy s uplatňováním těchto zásad. Avšak negativní rozhodnutí Komise nyní způsobí jejich bankrot, a tato situace je stěží přijatelná.
<P>
Uznáváme, že hospodářské a sociální důsledky takového krachu by byly regionální, nanejvýš vnitrostátní, a že se Evropská unie v současnosti potýká s globální krizí. Avšak neexistuje důvod přidávat k všeobecnému hospodářskému poklesu dramatickou situaci polských loděnic a polských zaměstnanců loděnic. Evropské a polské odvětví stavby lodí si zaslouží záchranu. Proto nemůžeme přijmou zamítavé rozhodnutí, a žádám odložení tohoto rozhodnutí, což by polské vládě a investorům poskytlo čas jednat. Proto očekáváme pozitivní signál Evropské komise. Především to během období restrukturalizace poskytne příležitost zajistit, aby dotčené společnosti zůstaly funkčními loděnicemi. Bude-li struktura loděnic rozdělena v důsledku privatizace, nebude možné odvětví stavby lodí znovu oživit. Zadruhé, pozitivní výsledek zajistí zaměstnancům loděnic jejich pracovní místa, nebo pro ně bude moci být nalezena nová práce, a současně bude zachována kontinuita výroby a zaměstnanosti.
<P>
Zatřetí, během tohoto období bude nezbytné zachovat výrobu a zajistit, že změny budou udržitelné. Bylo by dobré určit nejlepší řešení této situace a jsem pevně přesvědčen, že s tím budou paní komisařka Kroesová a Komise souhlasit.
<SPEAKER ID="443" NAME="Martin Schulz">
jménem skupiny PSE. - (DE) Paní předsedající, moje skupina požádala o vaši přítomnost na této rozpravě, paní komisařko, protože s vámi nesouhlasíme prakticky v žádném ohledu. Za současné světové hospodářské situace se nemůžete obrátit a říci že jen kvůli nesplnění určitých regulativních podmínek musí být tyto loděnice uzavřeny. Pokud tyto loděnice nyní uzavřete, za této ekonomické situace, uvrhnete celý region do hospodářské katastrofy, a to nejde. Polská vláda - stejně jako vy v Komisi a my v Parlamentu - proto potřebujeme více času. V taj tíživé ekonomické situaci prostě nemůžete prohlásit: "nebyly splněny některé body, a to je konec."
<P>
Moje druhá poznámka je tato. Argument 24 000 EUR vydávaných na každé pracovní místo je samozřejmě dobrý a správný, ale něco vám řeknu: býval jsem starostou v jednom německém městě, kde fungoval uhelný důl a bylo nám řečeno, že každé pracovní místo stojí moc peněz, a důl byl uzavřen. Trvalo 20 let - 20 let - než jsme obnovili polovinu ztracených pracovních míst. V polských městech s loděnicemi to nebude jiné. Když dnes řeknete, že je se vším konec, bude restrukturalizace regionu trvat minimálně dvě desetiletí.
<P>
Proto je nutné zaměřit úsilí na zachování těchto loděnic, nikoliv na jejich zavření. Vyzývám Komisi a polskou vládu - stejně jako kolegové z mé skupiny -, aby udělaly vše možné pro záchranu všech tří polských loděnic. To je jeden z klíčových bodů, který po vás chceme.
<P>
Pokud polské orgány nepracují dostatečně rychle, pokud akční plány, podnikatelské plány, které jste zmínila, paní Kroesová, nejsou k dispozici, potom se vás ptám: musí být zaměstnanci polských loděnic potrestáni, protože některé orgány, nebo vláda, neodvedly svou práci? To nám vlastně říkáte: zaměstnanci platí za nedostatky vlády nebo administrativy, a to je zcela nepřijatelné.
<P>
Proto je uvolnění prostředků z fondu pro přizpůsobení se globalizaci správné, ale musíte je uvolnit, abychom mohly tyto loděnice zachránit, a tím zachovat konkurenceschopné polské odvětví stavby lodí.
<P>
Je to důležité i pro nás sociální demokraty, kteří nepocházíme z Polska, a proto v této rozpravě vystupuji také já. Polské loděnice, například Gdaňsk a Štětín, byly pro nás všechny významným symbolem demokratického boje polského lidu proti diktatuře. To je další důvod, proč nesmí být loděnice uzavřeny.
<SPEAKER ID="444" NAME="Janusz Onyszkiewicz">
jménem skupiny ALDE. - (PL) Paní předsedající, problém polských loděnic není nic nového. Vyvíjí se mnoho let. Střídající se vlády bohužel tento problém vhodně nevyřešily. Proč se to stalo? Není zde místo ani čas diskutovat o této konkrétní otázce. Odpovědné osoby budou pohnány k odpovědnosti podle polských demokratických postupů.
<P>
Avšak dnešní situace je obtížná. Je pochopitelné, že Komise nemůže přehlížet tuto neschopnost jednat. Na druhé straně musíme zdůraznit skutečnost, že za různé plány zaplatíme rozdílně. Možnost zlepšit situaci loděnic prohlášením, že by loděnice měly být fakticky uzavřeny, jasně zahrnuje určité závažné následky. Především dojde ke snížení počtu pracovních míst. Postižení zaměstnanci mohou být v budoucnu znovu přijati, ale do té doby se budou potýkat s velkou nejistotou a závažnými obtížemi.
<P>
Kromě toho musíme zohlednit další faktor. Nechci se vracet k již položeným otázkám, ale celá záležitost uzavírání polských loděnic, a možná také obtížné období, kterému čelíme, vzniká v období voleb do Evropského parlamentu. Bylo by velmi nešťastné, kdyby tato rozhodnutí poskytla munici lidem, a naneštěstí jich je v Polsku docela hodně, kteří jsou stále proti našemu členství v Evropské unii.
<P>
Proto bych chtěl vyzvat Komisi, aby byla v případě Gdaňsku co nejpružnější. Samozřejmě i my v Polsku přijmeme opatření, abychom zajistili, že bude polská vláda jednat rozhodně a pružně.
<P>
(Potlesk)
<SPEAKER ID="445" NAME="Elisabeth Schroedter">
jménem skupiny Verts/ALE. - (DE) Paní předsedající, dámy a pánové, paní komisařko, jménem skupiny Zelených / Evropské svobodné aliance vyzývám Komisi, aby přispěla k zajištění budoucnosti těchto loděnic.
<P>
Nehovoříme zde o krátkodobé restrukturalizaci, jaké se často odehrává v západních zemích. Nesmíme zapomínat, že tyto loděnice nesou velké zatížení z minulosti - nejen zátěž socialistické státní ekonomiky., ale také břemeno chyb z procesu přistoupení, přičemž jste vy jako Komise nezohlednili skutečnost, že tato země procházela obdobím transformace a ž jste tehdy ukládaly podmínky, jež byly nerealistické a nepřispívaly k dobrému sociálnímu a hospodářskému rozvoji. Jsou to chyby z procesu, za nějž také musíte nést odpovědnost.
<P>
Proto zcela nedává smysle, abyste nyní odmítli státní podporu a zničili pracovní místa, a poté podporovali propuštěné zaměstnance z prostředků fondu pro přizpůsobení se globalizaci. Jaký bude mít v tuto chvíli smysl, když budete podporovat nezaměstnané? Pro místní obyvatele by to bylo velké rozčarování a zodpovědná by byla EU. Lepší by bylo podnítit vhodný rozvoj těchto loděnic, aby obyvatelé tří měst, Štětínu, Gdaňsku a Gdyně, získali udržitelnou budoucnost. Je to možnost, kterou bychom měli podpořit, nikoliv na to reagovat s pozdní lítostí. Je to jediná možnost, kterou v tomto případě vidím.
<P>
Možnost, kterou máme, je, aby Komise prohlásila, že bude státní podpora, ale že v rámci státní podpory chceme, aby byla tato pracovní místa modernizována z hlediska ochrany životního prostředí, aby se zajistila dlouhodobá budoucnost těchto míst a aby se zajistilo, že zde budou mít pracovníci dlouhodobá pracovní místa.
<SPEAKER ID="446" NAME="Adam Bielan">
jménem skupiny UEN. - (PL) Paní předsedající, sídlo Evropského parlamentu, na němž se dnes nacházíte, je považováno za symbol německo-francouzského usmíření. Je to jediný důvod, proč Parlament využívá ke svým plenárním zasedání dvě místa, jmenovitě Brusel a Štrasburk. Za tímto účelem vynakládají evropští daňoví poplatníci každoročně mnoho milionů eur.
<P>
Polské loděnice, konkrétně Gdaňsk, jsou symbolem boje proti komunistické vládě. Symbolizují pád železné opony, která dělila Evropu vedví. Proto byly vlajkové stožáry, které stojí před budovami Evropského parlamentu a které nesou vlajky členských států, vyrobeny v gdaňských loděnicích. Je to díky hrdinství polských stavitelů lodí, kteří bojovali za opětovné sjednocení Evropy, že se dnes můžeme scházet. Tito lidé si zaslouží naši úctu, zaslouží si důstojný život.
<P>
Uzavření loděnic, které navrhuje Evropská komise, bude zahrnovat kruté propouštění mnoha tisícovek kvalifikovaných pracovníků, a kromě toho přijde o živobytí dalších osmdesát tisíc lidí. Tento krok by mohl způsobit masovou ekonomickou migraci. Pracovníci polských loděnic nechtějí, aby se to stalo, chtějí zůstat doma a pracovat v moderních, ziskových loděnicích.
<P>
Proto vyzývám paní komisařku Kroesovou - neničme tento obrovský potenciál. Dejme polským loděnicím šanci, aby se zotavily z finančního krachu. Paní předsedající, jsem si vědom, že tato polská vláda, a zejména její ministr financí, udělala loni mnoho chyb. Avšak desítky tisíc lidí by neměly platit za neschopnost Aleksandera Grada. Zejména nyní, kdy západoevropské státy pumpují desítky milionů eur do svých bankovních systémů, aniž by myslely na zásady volné hospodářské soutěže, by zamítavé rozhodnutí Komise bylo v Polsku vnímáno jako znamení zlých úmyslů.
<P>
(Potlesk)
<SPEAKER ID="447" NAME="Ilda Figueiredo" LANGUAGE="PT">
Paní předsedající, nastal čas, aby Komise revidovala svou strategii týkající se loděnic v Evropské unii. Odvětví stavby lodí v našich zemích je obětováno na oltář neoliberalismu, a proto existuje nebezpečí, že bude zničen jeho zbytek, ať v Polsku, nebo Portugalsku.
<P>
Nyní je jasná nevhodnost globální strategie Evropské komise týkající se konkurenceschopnosti odvětví stavby lodí ve Společenství. Zatímco jsou země, kde se odvětví stavby lodí zotavilo, jinde se tak neděje. Portugalsko zažívá ničení svých nejvýznamnějších loděnic, například Lisnave v Almadě, které zaměstnávaly tisíce pracovníků. Dodnes v této oblasti neprobíhají žádná opatření pro obnovu. Stále máme loděnice Viana do Castelo, která jsou strategická pro celý region a které potřebují podporu na modernizaci, abychom předešli novým závažným problémům.
<P>
Proto musíme vyjádřit naši solidaritu se zaměstnanci v odvětví stavby lodí, ať již v Polsku, Portugalsku, nebo v jakémkoliv jiném členském státě, a musíme trvat na řešeních, která tento průmysl zachovají. Pokud mohou být přijímána zvláštní opatření pro finanční krizi, proč jsou stejná opatření odpírána odvětví stavby lodí? To je má otázka, paní komisařko.
<SPEAKER ID="448" NAME="Witold Tomczak">
jménem skupiny IND/DEM. - (PL) Paní předsedající, paní komisařko, solidarita zahrnuje spolupráci, a nikdy práci navzájem proti sobě. Problém polských loděnic představuje zásadní otázku - sloužíme ekonomice, nebo ekonomika slouží nám? V případě bank, kdy jejich hrabivý a neschopný management přivodil finanční krizi, se ukázalo na lidi, lépe řečeno bankéře. Svět tedy použil peníze daňových poplatníků na záchranu finančního systému, přestože by čistá ekonomika potřebovala odsouzení viníků a krach bank. Naneštěstí byla v případě polských loděnic použita jiná filozofie. Je bankéř lepší než zaměstnanec loděnic?
<P>
Polské loděnice symbolizují změny, které vedly k pádu berlínské zdi a vznik nové Evropy. Banky nikdy k ničemu takovému v historii nepřispěly. Avšak pomáháme bankám, zatímco zdržujeme rozhodnutí týkající se loděnic. Obtížnou situaci, se kterou se potýkají polské loděnice, nezpůsobili jejich zaměstnanci, ani není důsledkem nedostatečných dovedností při stavbě lodí. Na vině jsou špatné řízení, politické hry a temné finanční zájmy spojené s krachem těchto loděnic.
<P>
Zatímco mnoho loděnic ve starých členských státech Evropské unie státní podporu dostalo, gdaňské loděnice, symbol boje za svobodu a lidská práva, byly zničeny z politických důvodů. Finanční krach polských loděnic je v zájmu těch, kdo očekávají velké zisky z převzetí jejich majetku a atraktivních pozemků, na nichž loděnice stojí. Kolaps loděnic jasně prospěje konkurentům, včetně těch mimoevropských. Je důležité zdůraznit, že podíl celé Evropské unie na světovém odvětví stavby lodí je třikrát menší než podíl samotné Jižní Koreje, která své odvětví stavby lodí subvencuje.
<P>
Dámy a pánové, ukazuje se, že významná část státní podpory přidělené loděnicím nebyla využita za tímto účelem. Tato záležitost by měla být podrobně vyšetřena. Paní komisařko Kroesová, nejenže vytvoření rozvojových příležitostí polským loděnicím zajistí živobytí tisícům zaměstnanců těchto loděnic a jejich rodinám, ale také zaměstnanost v souvisejících odvětvích. Je to rovněž příležitost pro rozvoj moderní polské ekonomiky a dlouhodobým zájmem Evropské unie, která by své odvětví stavby lodí měla podporovat. Proto je zničení polských loděnic v rozporu s Lisabonskou strategií.
<P>
(Potlesk)
<SPEAKER ID="449" NAME="Sylwester Chruszcz" AFFILIATION="NI">
(PL) Paní předsedající, paní komisařko, situace, jíž dnes čelí polské loděnice vyžaduje okamžitou reakci ze strany vlády, celého odvětví stavby lodí a Evropské komise. Namísto privatizace loděnic, by měly být znárodněny, aby mohl být realizován komplexní program restrukturalizace. Jaký je smysl v udělení jakékoliv podpory, pokud je jediným řešením privatizace a loděnice budou vlastnit subjekty nepocházející z Evropské unie? Nejenže by porušovaly pravidla EU pro hospodářskou soutěž, ale rovněž by se podílely na ztrátě strategického odvětví polské ekonomiky, protože v odvětví stavby lodí a souvisejících odvětvích je nyní zaměstnáno více než 100 000 osob.
<P>
Na pozadí světové hospodářské krize povede podpora nedávno přiznaná bankám fakticky k jejich znárodnění a přivede je pod státní kontrolu. Státní podpora je udělována, aby byly tyto podniky ziskové v průběhu restrukturalizace. Taková akce by například mohla zachránit polské odvětví stavby lodí. Od roku 2005 se Evropská komise ptá na způsob využití státní podpory udělené polským loděnicím. Bylo by dobré, kdyby Komise používala srovnatelná kritéria na podobné činnosti provozované loděnicemi v jiných částech Evropské unie.
<P>
Namísto uzavírání loděnic bez patřičného zvážení takového kroku by Polsko mělo povolat neschopné manažery těchto společností k odpovědnosti, přičemž by se začlo s řídícími pracovníky a skončilo s ústřední administrativou. Měly by být identifikovány osoby zodpovědné za špatná rozhodnutí týkající se loděnic, nikoliv trestáni polští daňoví poplatníci, jejichž peníze budou financovat přidělenou státní podporu. Obrátím se na vás, paní komisařko, a požádám vás, abyste jednala spravedlivě. Pro přijetí vhodných a účinných opatření potřebujeme čas. Jsem si jist, že to nebude promarněný čas.
<P>
(Potlesk)
<SPEAKER ID="450" NAME="Czesław Adam Siekierski" AFFILIATION="PPE-DE">
(PL) Paní předsedající, všichni v mé zemi očekávají pozitivní rozhodnutí Komise. Měli bychom pracovat na zajištění pozitivního výsledku. Měli bychom pomáhat při restrukturalizaci a modernizaci polských loděnic, nikoliv hrozit jejich uzavřením. Uzavření loděnic v Gdyni, Gdaňsku a Štětínu způsobí zhroucení celého odvětví ekonomiky. Stovky tisíc lidí přijdou o práci a lidé skončí na ulici. To chceme?
<P>
Pro záchranu polských loděnic existuje mnoho argumentů. Zaprvé, odborníci se shodují, že rychle roste globální poptávka po lodích. Zadruhé, loděnice mají objednávkami plně vytíženou kapacitu na několik příštích let, což jim během tohoto období zajistí zisk. Zatřetí, polské loděnice mají kvalifikované zaměstnance a vynikající technologii, což je recept na úspěch v konkurenci s asijskými loděnicemi. Začtvrté, kolaps loděnic a následné masové propouštění závažně zatíží polský systém sociálního zabezpečení.
<P>
Nepružnost paní komisařky nám možná poskytne čas na rozmyšlenou, zejména pokud posuzujeme situaci s ohledem na obrovské částky vydávané některými evropskými státy na záchranu bank ohrožených finanční krizí. Jsou tyto dva případy tak odlišné? Nebo chybí pouze dobrá vůle Komise?
<P>
Znovu bych chtěl požádat o pozitivní řešení problému polských loděnic.
<P>
(Potlesk)
<SPEAKER ID="451" NAME="Bogusław Liberadzki" AFFILIATION="PSE">
(PL) Paní předsedající, jsem poslancem za Západní Pomořansko. Stejně jako Gdaňsk a Gdyně považuje Štětín, jakožto hlavní město regionu, loděnice za jeden ze svých symbolů. Paní komisařko, dámy a pánové, jsme nyní uprostřed zápasu s finanční krizí, krizí bankovních ústavů a krizí ratifikace reformní smlouvy. Doba liberalismu se chýlí ke konci, a proto je třeba, aby byla Komise pružnější v otázkách státní podpory, nikoliv pouze v otázkách bank. Zdá se, že jeden zaměstnanec banky má pro státní podporu větší cenu než jeden zaměstnanec polské loděnice.
<P>
Předkládám návrh, který uznává prospěšnost státní podpory přidělené polským loděnicím. Protože se jedná o státní podporu, nemusí být splácena. Reforma odvětví stavby lodí má zpoždění. Komise by neměla trestat 100 000 Poláků, jak to uvedl pan Schulz, kvůli nedbalosti a lhostejnosti tří vlád.
<P>
Jaká je současná situace? Loděnice mají investory, kteří čekají na kladné rozhodnutí. Loděnice mají programy restrukturalizace. Pokud potřebují zlepšení, je to úkolem Komise, stejně jako polské vlády. Víme, jaké lodě mohou být postaveny a jaká plavidla mohou být stavěna kromě nich. Zaměstnanci a odbory neobvykla spolupracují. Reformujme loděnice bez šoku, bez bankrotů a bez rušení smluv s dodavateli a zákazníky.
<P>
Musíme učinit loděnice účinnými a konkurenceschopnými. Toho nejde dosáhnout během pár týdnů. Paní komisařko, dobře víte, že je třeba čas, a vaše srovnání s Olympic Airlines se jeví jako nevhodné pro situaci, v níž se nacházejí loděnice. Jeden rok není tolik, když visí na vlásku osud skoro 100 000 rodin.
<P>
(Potlesk)
<SPEAKER ID="452" NAME="Hanna Foltyn-Kubicka" AFFILIATION="UEN">
(PL) Paní předsedající, v Polsku roste hořkost a hněv. Veřejné mínění nemůže pochopit, proč chce Evropská komise donutit polské odvětví stavby lodí ke krachu. Lidé se stále častěji ptají: komu to nejvíc prospěje? Bude zničení loděnic skutečně krokem k rozvoji Evropy? Když čelíme světové krizi, kdy finanční sektor dostává subvence v řádu stovek miliard, je rozumné nebo odůvodněné požadovat jednoho roku splacení nějakých deseti milionů podpory přidělené loděnicím? Je opravdu čas na vybíjení zaměstnavatelů a zbavení subdodavatelů jejich hlavních klientů? Jsme skutečně připraveni na lavinový efekt, který může mít s ohledem na současnou krizi katastrofální následky?
<P>
Doufám, že se zvěsti o vlivu lobbistů na tvrdou linii Komise nezakládají na pravdě. Myšlenka solidarity, která se v očích Poláků zrodila v těchto loděnicích, stručně znamená, že bychom se o sebe měli zajímat, pokud však Komise není přesvědčena, jako některé postavy z Orwellovy Farmy zvířat, že jsou si všichni Evropané rovni, ale někteří jsou si rovnější.
<SPEAKER ID="453" NAME="Filip Kaczmarek" AFFILIATION="PPE-DE">
(PL) Paní předsedající, žádám Evropskou komisi, aby přijala plány restrukturalizace spojených gdyňských a gdaňských loděnic a štětínských loděnic. Komise by měla tyto plány přijmout nejen proto, že jsou gdaňské loděnice symbolem. Být symbolem je důležité, zejména v rozsahu gdaňských loděnic, ale ani to nezakládá důvod pro odchylku od dodržování práva a obecných pravidel. Plány restrukturalizace by měly být přijaty z jiných důvodů - protože jsou srozumitelné a jsou pravděpodobně jediným možným řešením. Protože řeší nezbytnost modernizace loděnic a jejich realizace bude znamenat podporu zásad svobodné hospodářské soutěže, protože to bude znamenat privatizaci, a v důsledku toho budou loděnice schopny v tržních podmínkách fungovat nezávisle.
<P>
Mělo by nás těšit, že současná polská vláda je první po mnoha letech, která se skutečně pokouší vyvést odvětví stavby lodí z jeho obtížné situace. Pan Bielan se v tomto velmi mýlí, protože díky ministru Gradówovi máme nyní příležitost vyřešit tyto problémy trvale.
<P>
Dnes dopoledne prezident Sarkozy řekl této sněmovně: "Chtěli bychom, aby byla Evropa jednotná." Jednota ale také znamená pochopení, že je důležité vytvořit příležitost pro záchranu polských loděnic. Přijetí plánů restrukturalizace by bylo takovou příležitostí. Prezident Sarkozy také řekl: "Evropa potřebuje silný průmysl. Evropa musí vyrábět automobily a lodě." Pokud Evropská komise tyto plány zamítne, bude to znamenat, že další evropská země zastaví výrobu lodí.
<P>
Logickým důsledkem dnešní výzvy francouzského předsednictví by bylo přijetí plánů restrukturalizace polských loděnic. Pak bude šance na evropský konsensus v této záležitosti, kdy parlament, Komise i Rada společně přispějí k záchraně polských loděnic.
<SPEAKER ID="454" NAME="Andrzej Jan Szejna" AFFILIATION="PSE">
(PL) - Paní komisařko, nemohu souhlasit ani s jedním slovem liberálního pohledu, který jste zde vyjádřila. Navrhla jste rozčtvrcení majetku polských loděnic, jeho prodej v bezpodmínečných výběrových řízeních a jeho převod do soukromých rukou. Nepochybně to není v zájmu zaměstnanců loděnic, nýbrž investorů.
<P>
Rád bych vám řekl, že vámi přeložený návrh naneštěstí není v souladu s polským právem, protože jednoduše znamená platební neschopnost. Proč jste vy a Komise nenavrhly rozčtvrcení majetku evropských bank a jeho prodej v bezpodmínečném výběrovém řízení? Vlády dnes navrhují záruky ve výši 10 miliard pro Nizozemsko, 10,5 miliard pro Francii, 400 miliard pro Německo, protože Evropa je místem sociálních hodnot a solidarity.
<P>
Vím, že některé polské vlády mnohokrát chybovaly. Jejich chyby musí být nyní naneštěstí napraveny a polská vláda nyní potřebuje čas - alespoň jeden rok -, aby zajistila, že se tyto chyby nedotknou polských pracovníků. Žádám vás o víc času. Apeluji na vaše sociální cítění a ekonomický zdravý rozum. Polské loděnice jsou evropské loděnice.
<SPEAKER ID="455" NAME="Ryszard Czarnecki" AFFILIATION="UEN">
(PL) - Paní předsedající, pamatuji si, jak mě před nějakými patnácti lety představitelé štětínských loděnic informovali o obrovské státní podpoře, kterou EU a Německo poskytly německému odvětví stavby lodí kvůli konkurenci štětínských loděnic. Říkám to nyní, aby se pak náhle nezjistilo, že Brusel používá dvojí normy, že má EU lepší a horší loděnice, loděnice, které si zaslouží benevolentnost Komise, a ty, které si zaslouží pouze hnidopišství.
<P>
Nejprve vedoucí představitelé čtyř největších členských států, potom země eurozóny a konečně všech 27 členských států lehkovážně rozhodly poskytnout miliony eur, aby zachránily banky zaměstnávající stovky lidí, a současně zpochybňují vyrovnávací pomoc loděnicím zaměstnávajícím tisíce a desetitisíce, počítáme-li subdodavatele. Pracovníci polských loděnic by neměli platit vysokou cenu propouštění v podivných tahanicích mezi Evropskou komisí a současnou polskou vládou. Je příliš jednoduché, aby Komise rozhodla, zdali se štětínské a gdaňské loděnice potopí,nebo budou plavat. Má-li Komise činit kontroverzní rozhodnutí tohoto druhu, alespoň někdy by měla diskutovat se zúčastněnými stranami, souhlasit s vytvořením skupiny odborníků a neobracet se zády k polským loďařům a jejich rodinám.
<SPEAKER ID="456" NAME="Urszula Gacek" AFFILIATION="PPE-DE">
(PL) Paní předsedající, poslouchám debaty o polských loděnicích s uspokojením a jsem přesvědčena, že se polská delegace zhostila svého úkolu a předložila nezvratné argumenty, zatímco na nikoho nesvalovala vinu.
<P>
Nemůžeme souhlasit s likvidací, jejímž důsledkem bude nevyhnutelně rozklad majetku loděnic. Uvedla jsem příklad řecké letecké společnosti, která se díky likvidaci zbavila svých dluhů a mohla pokračovat v činnosti. Naneštěstí podle polského práva platební neschopnost neumožňuje společnosti podstoupit takovou terapii a její očištění a ozdravení. Tato terapie polské loděnice zabije. Ale zatížení dluhy nedovolí polským loděnicím ziskový provoz. V rozhovoru pro polské noviny jste řekla, že záchrana zadlužených bank je úplně něco jiného než záchrana zadlužených loděnic. Loděnice byly možná špatně řízeny, a obtížná restrukturalizace byla možná opakovaně odkládána, ale jedna věc je jistá: nikdy se neuchýlily k takovým vysloveně nezodpovědným a pochybným obchodům jako bankovní sektor. Za chyby polských loděnic budou platit polští daňoví poplatníci, zatímco my všichni platíme a budeme platit za chyby evropských bank.
<P>
Tato rozprava ukazuje, že existuje shoda ohledně takové reformy loděnic, která jim dá reálnou naději, že budou v budoucnu fungovat se ziskem. Všichni víme, že pokud Komise přijme naše argumenty, a Polsko tuto příležitost promarňuje, žádná další již určitě nebude.
<SPEAKER ID="457" NAME="Marek Siwiec" AFFILIATION="PSE">
(PL) Paní předsedající, paní komisařko, není čas uznat, že se v Evropě a na celém světě odehrává něco nového? Není čas pro mírnou korekci našeho vnímání a myšlení? Není čas, abychom uznali, že se tohoto konfliktu neúčastní dvě strany, ale pouze jedna? Jedna strana, k níž patříme všichni a v jejímž rámci chceme udělat něco správného? Není čas ukázat polským pracovníkům a polskému lidu, že Evropská unie může v této konkrétní situaci udělat něco správného?
<P>
Chtěl bych vás vyzvat, abyste přešla na správnou stranu. Chtěl bych vás vyzvat, abyste posílila svou vnímavost a představivost a stála na této nové straně, protože právě teď se mění běh dějin a vy máte příležitost postavit se na správnou stranu.
<P>
(Potlesk)
<SPEAKER ID="458" NAME="Dariusz Maciej Grabowski" AFFILIATION="UEN">
- (PL) Paní předsedající, banky a finanční instituce mají okamžitě k dispozici stovky miliard eur, aby chránily volný trh a Evropskou unii. Polské loděnice nedostaly ani minimální částku, zatímco to byly finanční instituce, jejichž spekulace vedly ke světové krizi, a více než 30% zhodnocení polské měny způsobilo kolaps tamních loděnic.
<P>
Dnes Evropská unie poskytuje z peněz svých občanů pomoc těm, kdo krizi zavinili, zatímco její oběti jsou likvidovány. Rozsudek vynesený nad polskými loděnicemi je rovněž dárkem německým loděnicím, které po roce 1989 dostaly stovky miliard německých marek v nevratných subvencích. Cenou bude ztráta více než 100 000 pracovních míst, zejména v Polsku, a nikoliv v Evropské unii.
<P>
Měli by se lidé a místa, kde vzniklo hnutí Solidarita, kde byl zahájen pád berlínské zdi a osvobození Evropy, padli za oběť arbitrárním rozhodnutím z Bruselu přijatým v zájmu spekulantů, kteří chtějí rozdrtit a zplundrovat loděnice? Požadujeme na Komisi rozhodnutí, která pomohou zachránit a budovat odvětví stavby lodí.
<SPEAKER ID="459" NAME="Janusz Lewandowski" AFFILIATION="PPE-DE">
(PL) Paní předsedající, paní komisařko, po mnoha projevech, zejména polských, mám jen několik poznámek. Zaprvé, odkazuji na dopis, který zaslala polská delegace u skupiny PPE-DE předsedovi Barrosovi, aby ho upozornila, že za železnou oponou byla stavba lodí považována za polskou specialitu. Z tohoto důvodu má relativně vyspělou technologii a kvalitní lidské zdroje. To bylo určité věno, které jsme přinesli do sjednocené Evropy, a to lze vidět u malých a středních podniků, které si dnes vedou velmi dobře, ale je skryto rovněž v potenciálu - včetně lidského potenciálu -, který náleží třem loděnicím, o kterých dnes diskutujeme. Dne je spolehlivost plánů určována zájmy současných a případných soukromých investorů, kteří chtějí v budoucnosti těchto lokalit riskovat své peníze.
<P>
Moje druhá poznámka se týká toho, zdali je politika hospodářské soutěže moudrá v těchto nestálých časech. Hranicí této moudrosti nemůže být prosté zajištění vztahů mezi konkurenty v evropském prostoru. Měla by rovněž čelit konkurentů, kteří občas hrají jinou hru - zatímco v Evropě hrajeme fotbal, oni ragby. Skutečnost, že výsledky nejsou vždy dobré, lze pozorovat z příkladu za polskými hranicemi. Možná jste slyšeli o skupině Aker, nejsilnější loďařské skupině v moderní Evropě, která sdružuje skandinávské, francouzské, německé a dokonce brazilské loďaře, předpokládám kvůli boji proti konkurenci z Dálného východu. Ale skupina Aker již zmizela. Stala se z ní korejská STX. Něco tady nefungovalo. Takže v naší složité době je mnohem důležitější činit taková rozhodnutí, která přinesou spíše stabilitu než nebezpečí, což platí také pro polské loděnice.
<P>
(Potlesk)
<SPEAKER ID="460" NAME="Dariusz Rosati" AFFILIATION="PSE">
(PL) Paní předsedající, paní komisařko, předkládáte plán, který se opravdu může stát základem úspěšné restrukturalizace polských loděnic. Polská vláda zahájila intenzivní práci na tomto plánu, ale klíčovým faktorem je čas. Žádáme vás o pozdržení rozhodnutí Komise týkajícího se loděnic. Žádáme více času pro polské orgány, aby připravily program slibující úspěch, který v Polsku zachrání více než 100 000 pracovních míst. Evropě rovněž pomůže v zachování důležitého průmyslu schopného konkurence na mezinárodní scéně. Mám nejméně dva důvody pro požadavek na více času. Zaprvé, váš plán vyžaduje v Polsku podstatné úpravy právních předpisů, a to není záležitost týdnů, ale několika měsíců. Zadruhé, současná situace se týká nás všech. Finanční krize hrozí, že se stane všeobecnou evropskou krizí. Poslední věcí, kterou si Evropa právě teď přeje, paní komisařko, je zhroucení celého průmyslu.
<P>
(Potlesk)
<SPEAKER ID="461" NAME="Zbigniew Krzysztof Kuźmiuk" AFFILIATION="UEN">
(PL) Paní předsedající, v této rozpravě chci položit několik otázek. Zaprvé, finanční podpora polským loděnicím je cílená podpora. Proto by Evropská komise neměla požadovat její vrácení. Zadruhé, podpora polských loděnic je podpora evropského odvětví stavby lodí, stejně jako podpora svého času přidělená východoněmeckému odvětví stavby lodí. Evropská unie potřebuje moderní, produktivní odvětví stavby lodí, u které ho si budou evropští provozovatelé námořní dopravy objednávat lodě. Zatřetí, úroveň státní podpory, kterou dostaly polské loděnice do dnešního dne a její výše předpokládaná pro budoucnost jsou zanedbatelné v porovnání s téměř 2 miliardami EUR, jež mají být podle zpráv uvolněny pro evropský soukromý bankovní sektor. Kromě toho vlády některých členských států činí v této oblasti rozhodnutí tak ukvapeně, že o nich ani neinformují Evropskou komisi.
<P>
Návrhy Evropské komise, že nejlepším řešením pro polské loděnice by byla jejich restrukturalizace rozdělením na samostatné výrobní společnosti, jsou nepřijatelné, protože by s největší pravděpodobností znamenaly rozdrobení majetku těchto loděnic, čímž by došlo k podstatnému snížení jejich výrobní kapacity.
<SPEAKER ID="462" NAME="Zbigniew Zaleski" AFFILIATION="PPE-DE">
(PL) Paní komisařsko, na jedné straně oceňuji vaše pochopení historického a morálního rozměru těchto loděnic. Na straně druhé jsem přesvědčen, že jste dostatečně inteligentní na to, abyste pochopila, že ekonomické argumenty už nejsou nevyvratitelné. Podle mě to, co děláme pro banky, a to, co neděláme pro loděnice, neobstojí. Jsem přesvědčen, že v obtížné situaci potřebujeme odvážná rozhodnutí. Možná je to ta příležitost.
<P>
Zatřetí, kdybychom měli načrtnout temný scénář bankrotu a výprodeje majetku investorům pravděpodobně nepocházejícím z Polska, protože v naší zemi žádní nejsou, domnívám se, že by to bylo stejné jako v případech Siemensu a Airbusu řízených Korejci. Otázkou je, zdali by bylo tak rozsáhlý celostátní průmysl v cizích rukou přínosem pro Polsko a Evropu?
<SPEAKER ID="463" NAME="Bogdan Golik" AFFILIATION="PSE">
(PL) Paní předsedající, paní komisařko, protože jsem se v červenci a v září ptal dvakrát a nedostal jsem písemnou odpověď, ptám se na to nyní ústně. Otázka zněla, zdali je pravda, že na setkání Evropské komise a delegace společnosti Ulstein (jeden z investorů) dne 20. června jistý pan Soukup zastupující Komisi - a zde cituji poznámky Evropské komise - na dotaz ohledně prodejní ceny štětínských loděnic Nowa uvedl, že s ohledem na vysoké závazky a ztráty nebude vysoká. V této souvislosti se zeptal, proč společnost Ulstein neuvažuje o koupi majetku po případném insolvenčním řízení, které bude zahájeno po rozhodnutí o vrácení státní podpory. Zdůraznil, že pokud bude převzat majetek v insolvenčním řízení, nebyla by možná podpora restrukturalizace, ale bylo by možné získat část regionální podpory nových investic a pro tvorbu pracovních míst. Podle mého názoru zkušeného obchodníka to představuje návrh investorovi, aby se držel zpět a jednal proti zájmům společnosti. Bylo tomu tak, paní komisařko?
<SPEAKER ID="464" NAME="Ewa Tomaszewska" AFFILIATION="UEN">
(PL) Gdaňské loděnice, kolébka solidarity, hlavní aktér boje proti komunismu, diskriminované loděnice, u nichž politická rozhodnutí komunistů zavinila jejich špatný finanční stav, dnes čekají na kladné rozhodnutí Evropské komise. To samé lze říci o celém odvětví stavby lodí. Polské odvětví stavby lodí nezávisí na tomto rozhodnutí samotné, protože na něm závisí celosvětové postavení odvětví stavby lodí Evropské unie. Problémem je konkurence z Koreje a zemí, které nejen poskytují státní podporu, ale také snižují pracovní standardy a které nedodržují práva pracovníků. Nebude existovat rovná hospodářská soutěž, pokud se bude s loděnicemi zacházet hůře než s bankami využívajícími nefér prostředky pro podporu hypoték.
<SPEAKER ID="465" NAME="Zdzisław Zbigniew Podkański" AFFILIATION="UEN">
(PL) Paní předsedající, paní komisařko, kolaps polského odvětví stavby lodí není nezbytný ani pro Polsko, ani pro Evropskou unii. Proto musíme nalézt společné řešení.
<P>
Zaprvé je třeba, aby Evropská komise stáhla své požadavky na vrácení veřejných finančních prostředků, zejména těch, kde se za dlužníky zaručil stát. Zadruhé, požadavek na loděnice, aby platily v době, kdy Evropská unie ustupuje od tržní ekonomiky a znárodňuje banky, je nespravedlivý a je v rozporu se smyslem Evropské unie.
<P>
Zatřetí, ekonomika Evropské unie i Polska se musí rozvíjet. Rozvoj nemůže vycházet z pouhé likvidace nebo omezování výroby jednotlivých průmyslových odvětví. Začtvrté, přání na likvidaci loděnic, kolébky hnutí Solidarita a evropských změn, může způsobit rozsáhlou obrannou reakci veřejné nespokojenosti, což teď nikdo nepotřebuje. A zapáté, v Evropské unii žije skoro sto milionů osob na hranici biologického přežití. Proč násobit chudobu?
<SPEAKER ID="466" NAME="Marcin Libicki" LANGUAGE="PL">
Paní předsedající, bezpochyby zažíváme krizi důvěry v evropské instituce, tedy krizi v Irsku, Nizozemsku a Francii. Ale nikoliv v Polsku. Alespoň dosud. Polsko evropským institucím důvěřuje. Naneštěstí, pokud bude loděnicím zabráněno v činnosti a postupné restrukturalizaci, také Polsko možná zažije krizi důvěry v instituce Evropské unie, protože je každému jasné, že existuje dvojí metr, dvojí normy: liší se v případě bývalého Východního Německa a bank. Můžeme mluvit o rozdílných měřítcích, ale ti, kdo přijdou o práci, to nebudou chápat. Když jsem měl tu čest navštívit společně s paní komisařkou polské loděnice, měl jsem dojem - a pravděpodobně správný dojem -, že chcete najít správné řešení a dát loděnicím šanci. Děkuji vám mnohokrát.
<SPEAKER ID="467" NAME="Předsedající">
Omlouvám se panu Janowskému, panu Wojciechowskému a panu Pękovi, ale obávám se, že nebude možné pokračovat. Angažoval jsem se v odborech 30 let a chápu tragédii a dramatickou situaci zúčastněných, ale musím udělit slovo paní komisařce Kroesové.
<SPEAKER ID="468" NAME="Neelie Kroes">
členka Komise. - Paní předsedající, zájem ctěných poslanců o tento dokument na mě udělal velký dojem a dnes jsem věnovala velkou pozornost všem poznámkám.
<P>
Udělám vše, abych vám mohla odpovědět, a pokud mi dovolíte, krátce se pokusím popsat současnou realitu.
<P>
Pan Buzek na začátek objasnil situaci v Polsku a správně zmínil, že bychom měli být připraveni nabídnout prospěšné řešení, které umožní zachování podnikatelské aktivity. Nabízíme prospěšné řešení, které zachová podnikatelskou aktivitu. Budou-li mít investoři zájem o stavbu lodí, a někteří jej mají - a máme takové zprávy nejen od členů vlád, ale i z jiných zdrojů -, pak mohou předložit nabídku za majetek, a to zdůrazňuji. Prosím, přihlédněte k tomu, že pokud se týká Komise, řešení může mít za následek životaschopnou hospodářskou činnost v Polsku. Musíme mluvit o životaschopné činnosti, protože nechci dotčeným zaměstnancům něco nereálného.
<P>
Trvá to příliš dlouho. Všichni tito lidé mají právo vědět, co se bude dít a jaká bude jejich budoucnost, a nikdo nečeká, že prostě řekneme: pokračujme, sakra, co můžeme dělat, pokračujme v tom, co děláme dosud. Víme, že toto není udržitelná situace. Přesto jsme my, jako Komise, dělali vše, abychom předložili řešení.
<P>
Proto, jak jsem uvedla dříve, by nám v případě Gdaňsku měla nejprve polská vláda předložit podnikatelský plán, který bude reálný z hlediska budoucnosti. Všichni tamní dělníci mohou svou práci vykonávat vynikajícím způsobem a již dělají práci, která je dobrým důvodem k zamyšlení o jejím rozšíření - koneckonců jsou tyto loděnice privatizované, vlastníci do nich investovali a je možnost, že se zde bude pokračovat. Avšak zoufale potřebujeme podnikatelský plán, a o něj vás žádám. Vy, kteří se tak angažujete v polské situaci, byste se měli obráti na polskou vládu a říci: "Pojďte, chlapci a děvčata, nyní musíte ho musíte předložit. My, jako poslanci Evropského parlamentu, už nemůžeme tolerovat fakt, že jste nic nepředložili." Jinými slovy, nepředkládají řešení otázky, kterou máte na mysli.
<P>
Předpokládám, že se ke gdaňskému problému bude přistupovat tak, jak jsem právě uvedla, takže nyní mohu přejít ke zbývajícím dvěma loděnicím. Právě jsem vám popsala, že by se ke Gdyni a Štětínu mělo přistupovat způsobem, který zachová zaměstnanost. O tom právě hovoříme, a proto jsem uvedla příklad Olympic Airlines. Samozřejmě je to úplně něco jiného: jedni staví lodě a druzí létají. Ale přesto byla původní myšlenka řešení v případě Olympic Airlines likvidace a poté majetek, bez zatížení se splácením velkých částek, poté noví investoři, kteří dají těmto podnikům šanci na životaschopnou budoucnost.
<P>
Pane Schulzi, neřekli jsme, že by měly být loděnice uzavřeny. Usilujeme o způsob, jak je posílit, aby odolaly přicházející recesi, a o činnost, která bude s největší pravděpodobností zisková - a to je příležitost pro obě loděnice -, až bude majetek rozdělen, přičemž se přihlédne k tomu, že zde je několik případných investorů, kteří se zajímají o to, jak jim poskytnout životaschopnou budoucnost.
<P>
Paní Schroedterová, polské loděnice měly delší přechodné období než loděnice východoněmecké, a navíc během ekonomického růstu. Pane Chruszczi, ale také pane Czarnecki, pokut to porovnáváte se situací v německých loděnicích - a zde je správné říci, že existuje paralela s německými loděnicemi -, pak mám dvě hlavní poznámky.
<P>
Zaprvé je třeba, abychom vzali na vědomí, že odvětví stavby lodí v jiných zemích, například Dánsku nebo Spojeném království, kde nebyly finanční možnosti tak štědré, byl podstatně zmenšen, nebo dokonce ukončil činnost. Měla bych o tom něco vědět: v mé vlasti muselo být uzavřeno docela dost loděnic. Takže pokud hovoříme o rovném zacházení, je třeba přihlédnout ke skutečnosti, že se v jiných členských státech Evropské unie v minulosti uzavíraly loděnice, které již nebyly životaschopné.
<P>
Několik poslanců provedlo srovnání se situací v Německu. Celková velikost těchto tří polských loděnic - Gdyně, Gdaňsku a Štětínu - je srovnatelná s velikostí německých loděnic před jejich restrukturalizací a podpora přidělená polským loděnicím v období 2002-2008 je rovněž srovnatelná s podporou udělenou Německem jeho loděnicím - zhruba 3 miliardy EUR. Takže pro srovnání existuje základ.
<P>
Avšak jak z pohledu narušení hospodářské soutěže, tak zajištění stabilních pracovních míst, je délka restrukturalizačního procesu v Polsku přitěžujícím faktorem. Zatímco byly německé loděnice privatizovány v roce 1993 a jejich restrukturalizace byla dokončena v letech 1995-1996, polské loděnice pokračovaly v subvencované činnosti velmi dlouho, ještě před přistoupením Polska k EU, a od té doby byly několikrát zachráněny.
<P>
Zmínila jsem to již dříve, v roce 2008, více než čtyři roky po přistoupení Polska k EU a osm let poté, co byla v Polsku v roce 2000 podle dohody o přidružení z roku 1994 zavedena pravidla pro státní podporu. Kromě toho odvětví stavby lodí těžilo z bezpříkladného hospodářského růstu v posledních pěti letech. K tomu by rovněž mělo být přihlédnuto: i během období, kdy toto odvětví zažívalo růst, nebylo možné zajistit polským loděnicím životaschopné postavení, což je něco, co musíme vzít v potaz. I během tohoto období věci nefungovaly tak, jak by v porovnání s jinými loděnicemi fungovat měly.
<P>
Takže pokud zohledníme, že tento nárůst, se zajištěným přísunem objednávek a stále rostoucími cenami, vytvořil příhodné podmínky pro provedení rozsáhlé restrukturalizace ze strany Polska, Polsko této šance nevyužilo. Odborníci na průmysl již předpokládají v nadcházejících dvou nebo tří letech pokles, přesycenost na světovém trhu.
<P>
Abych to shrnula, Závěrem, srovnání s Německem může mít smysl. Ano, je to podobné; ano, je to téměř srovnatelná situace. Ukazuje to, že se s polskými loděnicemi zachází úplně stejně jako s německými loděnicemi. Při posuzování státní podpory se uplatňují stejná kritéria, přičemž životaschopnost je z nich nejdůležitější.
<P>
Konečně by mohla být načrtnuta paralela s případy, kdy Komise v jiných členských státech státní podporu neschválila a dokonce nařídila vrácení nelegálně poskytnuté státní podpory. V odvětví stavby lodí připomínám zamítavá rozhodnutí nařizující vrácení podpory - jak si někteří z vás budou pamatovat - týkající se španělských státních loděnic IZAR, řeckých loděnic a několika dalších případů.
<P>
Pokud pan Bielan říká - stejně jako já ve svých poznámkách -trvalo nám to roky kvůli hospodářskému, sociálnímu a symbolickému významu těchto loděnic. Ano, trvalo. Odvažuji se to hájit, ale nejlepší, co můžeme hrdinům z loděnic poskytnout, je životaschopná budoucnost, a o to vás žádám: pouze o realistický přístup, přístup, který si tito hrdinové zaslouží.
<P>
Byla položena otázka o evropském odvětví stavby lodí. Komise ve spolupráci s evropským odvětvím stavby lodí aktivně uplatňuje integrovanou strategii - nazýváme ji Leadership 2015 - zaměřenou na zvýšení konkurenceschopnosti celého tohoto odvětví ve všech členských státech Evropské unie. V této souvislosti pokračuje pomoc průmyslu v Polsku i jinde při řešení klíčových problémů, s nimiž se toto odvětví potýká, například usnadnění inovace a lepší ochrana práv duševního vlastnictví. Pokračující subvencování nemůže být odpovědí na výzvy v oblasti konkurenceschopnosti.
<P>
V Komisi se stejně jako vy zajímáme o životaschopný průmysl, který může fungovat bez státních zásahů a státní podpory a konkurovat sám za sebe. To je případ mnoha evropských loděnic, zejména v odvětví technologicky vyspělých plavidel.
<P>
Pan Tomczak a několik dalších poslanců porovnávali dnešní situaci finančního sektoru a situaci v bankách a ptali se, komu slouží ekonomika. Pokles podílu EU v celosvětovém odvětví stavitelství lodí nemůže být zvrácen tím, že zachováme neudržitelnou činnost, a pan Chruszcz a pan Tomczak se zmínili o hlavním směru v rámci finanční krize. Pokoušela jsem se to vysvětlit ve svém prvním vystoupení. Chtěla bych vám říci o něco více ohledně otázek, které mi někteří z vás položili.
<P>
Byla položena otázka o možnosti uplatňovat pravidla státní podpory méně přísně, a to s ohledem na státní podporu v současnosti schválenou Komisí a určenou finančním institucím. Je to zajímavá otázka, a nejen v rámci vašeho dnešního zasedání. Ale je rovněž pravda, že se musíme zabývat tím, proč se Komise v případě polských loděnic jevila jako přísnější, zatímco schvaluje rozsáhlou podporu evropským bankám.
<P>
Situace polských loděnic, dovolíte-li mi to tak říci, se zcela liší od bankovního sektoru. Jsou pro to dva důvody, které vám vysvětlím. Číslo 1: bankrot významných evropských bank by mohl způsobit zhroucení mnoha dalších finančních institucí a vytvářet systematické nepříznivé dopady na celou ekonomiku jednoho nebo více členských států. Takže se nyní zabýváme naléhavými krátkodobými opatřeními pro banky, což je v protikladu k podpoře restrukturalizace polských loděnic trvající mnoho let. Mimochodem, kdyby banky požadovaly dlouhodobou státní podporu, vztahovaly by se na ně podobné požadavky jako na polské loděnice. Musely by předložit důvěryhodný plán restrukturalizace. Musely by zajistit dlouhodobou životaschopnost, aby mohly přijímat podporu. Takže v současnosti v bankovním sektoru platí, že po bankách požadujeme restrukturalizaci a reálné podnikatelské plány pro budoucnost.
<P>
Nevím, proč se několik z vás tolik obává státní příslušností kupce majetku loděnic. Bude-li se jednat o skutečné podnikatele a bude-li je tento majetek zajímat, nechme je, ať o něj usilují. Dlužíme zaměstnancům loděnic, abychom usilovali o řešení bez ohledu na státní příslušnost nebo protekcionismus. To není odpověď, kterou bych chtěla dát zaměstnancům obávajícím se o svá pracovní místa, o místa, která budou udržitelná.
<P>
Velmi mě těší, že několik poslanců uznává pružnost loděnic a že z toho neděláme dogma. Pokud by jedinou možností byla pouze výroba lodí, budu se domnívat, že tyto případy neřešíme profesionálně. Měla by zde existovat udržitelná výroba jakýchkoliv produktů využívající zručnosti těchto lidí. Bude-li poptávka stoupat a pracovníci a loděnice budou kompetentní, v což - jak jste uvedli - věřím, pak jim můžeme dát šanci, aby se oprostili od zátěže státní podpory v minulosti.
<P>
Pokusím se to uzavřít, protože rozumím řeči vašich těl. Jedna z hlavních otázek, s nimiž jsem se potýkala je tato: nemůžete poskytnout více času? Je to způsob, jak bychom měli řešit tuto obzvláště obtížnou otázku? Domnívám se, že všichni tito pracovníci mají právo žádat po nás předložení reálného řešení pro jejich budoucnost. To co my, jakožto Komise, předkládáme, a to, oč žádáme polskou vládu a kde vůči ní naléhavě potřebujeme vaši podporu, je jejich informovanost. Prostě předložte podnikatelský plán pro Gdaňsk. Prosím, prosím, prosím. A mějte na paměti, že se jedná o příležitost pro Gdyni a Štětín.
<P>
Existuje budoucnost, ale pak musíme jednat tak, aby zátěž všech, kteří musí v posledních letech splácet státní podporu, byla sňata z tohoto majetku a že s rozděleným majetkem bude existovat nová budoucnost pro činnost jak loděnic, tak v oblastech i regionech.
<P>
Je zcela klíčová, aby tento majetek nebyl tímto způsobem zatížen, protože bude-li tento majetek zatížen, pak bude pro investory méně zajímavý. Taková je skutečná zákonitost správného přemýšlení nad tímto řešením. Bude-li třeba provést likvidaci, může se tak stát paralelně, a bude-li paralelní, nebude trvat dlouho.
<P>
Kdybych stála tváří v tvář všem těmto pracovníkům, pak bych raději řekla: prosím, souhlaste s řešením, které vám právě Komise nabízí. Budete-li s ním souhlasit, může být provedeno rychle, a neříkejte mi, že nemůžete změnit právní předpisy, když jsou v Polsku takové, jaké jsou. Jsem si zcela jista, že právní předpisy mohou tomuto řešení vyhovovat, ale pokud tomu tak je, můžete jednat jako vláda. Ze svých zkušeností z minulého století a z jiné pozice vím - a věděla jsem -, že pokud chcete řešení,existuje východisko. Za všechny tyto pracovníky vás upřímně žádám: prosím, obraťte se na polskou vládu.
<SPEAKER ID="469" NAME="Předsedající">
Rozprava je ukončena.
<P>
Písemná prohlášení (článek 142)
<SPEAKER ID="470" NAME="Andrzej Tomasz Zapałowski  " AFFILIATION="UEN">
písemně. - (PL) Paní předsedající, když sleduji současnou aktivitu Komise týkající se polských loděnic, utvrzuje mě to v mém přesvědčení, že Polsko nemělo vstupovat do EU za podmínek stanovených před několika lety. Miliony mých spoluobčanů byly podobného názoru, ale většina byla svedena k myšlence, že by EU mohla Polsku pomoci dosáhnout úrovně rozvoje "staré" EU. To se netýká pouze loděnic, ale mnoha dalších oblastí, například zemědělství. Podporuji zapojení své země do Evropského společenství, ale jsem proti, a protestuji proti tomu, aby se s Polskem z ekonomického hlediska zacházelo jako s dobytým územím. Vidím, jak bývalé komunistické Východní Německo, nebo samozřejmě bankovní sektor, podléhá jiným kritériím. Je jim umožněna státní podpora.
<P>
Dnes, když osud Lisabonské smlouvy visí ve vzduchu, jsem přesvědčen, že z ekonomického hlediska učiní Polsko zcela závislé na bruselské byrokracii. Proto v nadcházejících volbách do Evropského parlamentu musí evropští občané podpořit politiky, kteří tuto smlouvu odmítnou.
