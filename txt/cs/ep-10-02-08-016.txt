<CHAPTER ID="016">
Rovnost žen a mužů v Evropské unii - 2009 (rozprava) 
<SPEAKER ID="161" NAME="Předsedající">
Dalším bodem je zpráva pana Marka Tarabelly jménem Výboru pro práva žen a rovnost pohlaví o rovnosti žen a mužů v Evropské unii - 2009 -.
<SPEAKER ID="162" NAME="Marc Tarabella" LANGUAGE="FR">
Paní předsedající, dámy a pánové, předně chci poblahopřát Evropské komisi ke skvělé zprávě. Po pravdě řečeno, tato zpráva o rovnosti žen a mužů, o níž hlasujeme každým rokem, má pro mě zvláštní význam. Je to první zpráva, kterou jsem předložil v rámci Výboru pro práva žen a rovnost pohlaví, jehož jsem aktivním členem. Navíc je to zpráva, která je v letošním roce, vzhledem k hospodářské, sociální a finanční krizi, kterou Evropská unie prochází, naprosto zásadní.
<P>
Proto jsem se ve své zprávě snažil zdůraznit dopad krize na ženy. Předně jsem vypozoroval, že v počátcích krize více trpěli ztrátami zaměstnání muži - což se dalo předpokládat vzhledem k dopadům zvláště na těžký průmysl - ale v nedávných měsících se nezaměstnanost zvyšovala mezi muži a ženami stejným tempem.
<P>
Kromě toho, v dobrém tuctu členských států je míra nezaměstnanosti vyšší u žen a ženy jsou příliš často zaměstnávány na částečný úvazek. Proto Komisi a členské státy vyzývám k tomu, aby dodaly přesné statistiky o dopadech krize na ženy a muže, a členské státy vyzývám k tomu, aby před zavedením úsporné rozpočtové politiky provedly na pohlaví založené studie dopadu, aby se zabránilo tomu, že ženy budou nepřiměřeně postiženy.
<P>
Důležitým bodem je, podle mého názoru, také snaha o odstranění násilí páchaného na ženách. 20 - 25 % evropských žen je během svého dospělého života vystaveno fyzickému násilí, taková je skutečnost, ale 10 % z nich jsou také oběťmi sexuálního násilí. Proto jsem přesvědčen, že i muži musejí přijmout závazek bojovat proti násilí páchaném na ženách.
<P>
Španělské předsednictví EU se rozhodlo, že boj proti násilí na ženách nebude jen jednou z jeho hlavních priorit, a že, kromě jiného, vytvoří evropské monitorovací centrum pro vztahy mezi muži a ženami, které dodá harmonizované údaje, ale že také vytvoří evropský ochranný příkaz pro oběti. Proto tento přístup podporuji a také bych vyzval ke stanovení Evropského roku pro boj proti násilí na ženách, abychom zvýšili povědomí ve všech členských státech a zajistili, aby se tento boj stal prioritou.
<P>
Soustřeďme se nyní na zaměstnanost. Taková je skutečnost: ženy přinesly na trh práce ohromný vklad.59,1 % žen dnes pracuje. Cílem Lisabonské strategie bylo 60 %. Již jsme ho téměř dosáhli, ale v některých členských státech je rozdíl stále výrazný, stejně jako průměrný rozdíl ve mzdách, který se pohybuje, podle studie, kterou čtete, mezi 17 a 25 %.
<P>
Proto bych členské státy požádal o to, aby řádně uplatňovaly směrnice o rovném zacházení s muži a ženami ve věcech zaměstnanosti. Také bych je požádal o provádění legislativních opatření pro podporu vyváženého zastoupení mužů a žen na odpovědných pozicích, zejména v soukromých společnostech. Samozřejmě jsem přesvědčen o tom, že musíme bojovat proti sexistickým stereotypům. Ve své předchozí pozici ministra pro vzdělávání jsem se setkal se ženou, která musela skončit s výcvikem na řidičku autobusu, protože její učitel si z ní dělal legraci.
<P>
Doufám, že v budoucnu nikoho nepřekvapí, když bude muž pracovat jako myč nádobí nebo žena bude řídit školní autobus. Zkrátka, v souvislosti s tímto tématem musí Komise a členské státy zahájit informační kampaně ve školách.
<P>
Sexuální a reprodukční práva jsou také důležitou kapitolou, protože ženy nad nimi musí mít kontrolu. Tisíce žen riskují své životy v boji za tato práva a dnes má 24 z 27 evropských zemí legalizované potraty. Evropský parlament má povinnost ochraňovat toto acquis, které je pro ženy naprosto stěžejní, a my trváme na tom, že ženy musí mít kontrolu nad svými sexuálními a reprodukčními právy, zejména tím, že budou mít snadný přístup k antikoncepci a potratům.
<P>
Nyní k otcovské dovolené. Zde je fakt: muži mají právo na to, aby byli v prvních dnech po narození dítěte plně zapojeni. Je pravda, že v tomto ohledu můžeme požádat Komisi, aby podpořila veškeré kroky k zavedení nějaké formy otcovské dovolené na evropské úrovni. Domníváme se, že mateřská dovolená musí být s otcovskou dovolenou spojena.
<P>
Když byla tato zpráva představena Výboru pro práva žen a rovnost pohlaví, dostalo se jí chvály od zástupců všech politických skupin v Evropském parlamentu. Hlasování ve výboru dopadlo také velmi dobře a zpráva byla přijata pohodlnou většinou. Proto vyzývám všechny své kolegy poslance, aby mou zprávu znovu podpořili ve středečním hlasování, ale budu pozorně naslouchat rozpravě, která se má uskutečnit, a potom budu připraven zodpovědět vaše dotazy.
<SPEAKER ID="163" NAME="Vladimír Špidla" LANGUAGE="FR">
Paní předsedající, vážení poslanci, současná Komise vítá zprávu a návrh usnesení o rovnosti žen a mužů v Evropské unii 2009.
<P>
Chci poděkovat panu zpravodajovi Tarabellovi za podporu, kterou vyjádřil Parlament ohledně postoje a opatření, která podnikla Evropská komise pro podporu rovnosti žen a mužů. Rovnost pohlaví je jednou ze základních hodnot Evropské unie a nezbytným předpokladem k dosažení cílů růstu Evropské unie, zaměstnanosti a sociální soudržnosti.
<P>
Na tomto základě vystavěla Evropská unie reálnou politiku na podporu rovnosti žen a mužů. Přestože v této oblasti bylo dosaženo nezpochybnitelných úspěchů, stále jsou před námi velké výzvy. Komise sdílí stanovisko pana zpravodaje, že je nezbytné v našem úsilí pokračovat.
<P>
Během mého mandátu byla rovnost pohlaví a práva žen centrem mého zájmu. Za posledních pět let se zájem Komise o rovnost pohlaví zhmotnil v plánu pro rovnost žen a mužů. Při provádění tohoto plánu zavedla Komise několik významných iniciativ. Pro ilustraci zmíním tři z nich.
<P>
Komise navrhla některá praktická opatření pro překonání rozdílů ve mzdách mužů a žen. Tento nepoměr, který činí 17 %, je prostě nepřijatelný. V roce 2010 podá Komise zprávu o analýze účinnosti evropských právních předpisů a představí opatření pro překonání tohoto rozdílu.
<P>
Komise si všimla zajímavých myšlenek obsažených v usnesení Evropského parlamentu. Také bych vám rád připomněl, že v březnu 2009 Komise zahájila informační kampaň zacílenou na zmobilizování všech stran věnujícím se boji proti rozdílům ve mzdách. Vzhledem k úspěšnosti této kampaně bude prodloužena do roku 2010.
<P>
Během mého mandátu jsem se také snažil prosazovat větší zastoupení žen v hospodářském a politickém životě. Na tomto základě jsem v červnu 2008 zavedl Evropskou síť pro ženy na rozhodovacích pozicích. I zde došlo k nějakému pokroku. Například současný Evropský parlament má nejvyšší podíl žen: 35 %.
<P>
Stále je však třeba vyvinout značné úsilí, zejména na vnitrostátní úrovni, kde ženy v průměru tvoří pouze 24 % poslanců vnitrostátních parlamentů a ve společnostech tvoří ženy méně než 11 % členů vedení.
<P>
Třetí významnou iniciativou je zavedení Evropského institutu pro rovnost pohlaví. Těší mě, že mohu říci, že navzdory pomalejšímu startu, než jsme si představovali, zahájil institut svou činnost v Bruselu a již otevřel kanceláře ve Vilniusu.
<P>
Současná krize má vážné dopady na trh práce, ohrožuje nedávný pokrok v oblasti zaměstnanosti žen vzhledem k tomu, že pro ženy je těžší nalézt nové zaměstnání a že jsou celkově více znevýhodňovány.
<P>
Dámy a pánové, během mého mandátu jsem se věnoval zlepšování vyváženosti mezi pracovním a soukromým životem. Souhlasím s Evropským parlamentem, když zdůrazňuje, jak je důležité umožnit otcům zastávat významnější úlohu v rodinném životě. Proto jsem požádal své služby , aby zahájili analýzu výnosů a nákladů potenciální iniciativy Komise v této oblasti.
<P>
Zpráva Evropského parlamentu také správně zdůrazňuje důležitost odstranění násilí páchaného na ženách. V zájmu tohoto cíle hodlá Komise podnikat účelné a rozhodné kroky.
<P>
Nechtěl bych zakončit tuto řeč, aniž bych položil důraz na velmi dobrou spolupráci mezi Parlamentem a Komisí. Tato spolupráce je klíčovým faktorem v rámci pokroku, kterého jsme ve vztahu k rovnosti pohlaví dosáhli. Naším cílem není jen samotná rovnost pohlaví. Odvíjí se od ní také dosažení cílů růstu Evropské unie, zaměstnanosti a sociální soudržnosti.
<P>
Děkuji vám za spolupráci a za pozornost.
<SPEAKER ID="165" NAME="Astrid Lulling">
, jménem skupiny PPE. - (FR) Paní předsedající, Výbor pro práva žen a rovnost pohlaví odhlasoval tuto zprávu těsnou většinou tří hlasů, jelikož šest z jeho 33 nebylo přítomno. Nemyslím si, že se dá mluvit o "pohodlné" většině. My samozřejmě sdílíme všechny obavy týkající se diskriminace, která ve vztahu k rovnosti mezi ženami a muži stále existuje navzdory velmi dobrým evropským právním předpisům, které v této oblasti od roku 1975 máme.
<P>
Proč tato diskriminace přetrvala? Je to proto, že tyto směrnice jsou nesprávně uplatňovány nebo proto, že ti, kteří jsou diskriminováni, nejsou z nějakého důvodu schopni prosadit svá práva před soudy. Spíše, než abychom nepřetržitě vyžadovali nové směrnice s rizikem, že bude rozředěn jejich dosah, pojďme se ujistit o tom, že existující souhrn právních předpisů je plně uplatňován vládami, sociálními partnery i v každodenním světě práce.
<P>
Tato zpráva znovu odráží každou stížnost, každé velké zobecnění týkající se ubohých, bitých a znásilňovaných žen. Některá tvrzení tedy musejí být uvedena na pravou míru prostřednictvím pozměňovacích návrhů. Závažnějším shledávám to, že tato autentická oslava sociálního nebo na solidaritě založeného hospodářství nás má přivést k myšlence, že když do něj ženy vtlačíme, mohli bychom úspěšně dokázat jejich zaměstnatelnost, a umožnit jim tedy zlepšit jejich společenské postavení a to, aby se staly finančně nezávislejšími.
<P>
Ve skutečnosti je opak pravdou. Propadly by se do rozsáhlé chudoby, ztratily by jakýkoli stimul a motivaci pracovat za mzdu založenou na zásluze a byla by z nich sňata jakákoli odpovědnost.
<P>
Kromě toho, návrhy na vytvoření Evropské listiny práv žen, a tedy nové formy ochrany vedle lidských práv - kterým se ženy naštěstí již těší - a nové formy byrokracie ve formě evropského střediska pro sledování násilí páchaného na základě pohlaví, i přesto, že máme dostatek oddělení, která se touto problematikou zabývají, jsou buďto kontraproduktivní nebo se neslučují s principem rovnosti pohlaví, který je vlastně pevně zakotven ve Smlouvě. Pokud by směšnost mohla zabíjet, někteří členové Výboru pro práva žen a rovnost pohlaví by mezi námi už nebyli.
<P>
A konečně, hluboce lituji zatvrzelosti některých poslanců, kteří se při každé příležitosti, i v této zprávě, nehledě na to, zda je to vhodné, zastávají potratů, potratů, které nejsou nezbytně nutné, pod záminkou, že k zajištění sexuálního a reprodukčního zdraví, je třeba podporovat volný a snadný přístup k potratům. Ne. Prioritou musí být podporovat lepší informovanost mladých dívek, zejména pokud jde o antikoncepci. Ta dnes existuje, aby se předcházelo případům otěhotnění ve velmi nízkém věku. Když jsem byla mladá já, neexistovala. Navrhli jsme tedy oddělené hlasování, abychom nemuseli hlasovat proti zprávě pana Tarabelly, který není tím, komu by měla být připisována vina, ale tím, kdo se stal znovu obětí extremismu některých svých druhů.
<SPEAKER ID="166" NAME="Iratxe García Pérez">
jménem skupiny S&D. - (ES) Paní předsedající, ráda bych začala poděkováním panu Tarabellovi a všem poslancům, kteří pomáhali zpracovávat tuto zprávu, za práci, kterou odvedli.
<P>
Před rokem jsme projednávali zprávu, která byla velmi podobná té, která je dnes na pořadu jednání. Bohužel se musíme dále soustředit na klíčové otázky ohledně rovnosti mezi muži a ženami, v nichž musíme ještě pokročit. Tyto otázky zahrnují násilí na základě pohlaví, jež je považováno za jednu z hlavních společenských pohrom nejen v Evropě, ale i na celém světě. Pak jsou tu platové rozdíly, které zůstávají nezměněny, a které jsme nebyli schopni překlenout. Další otázky se týkají práv v oblasti reprodukčního zdraví, slaďování rodinného a profesního života, vstupu žen na trh práce za stejných podmínek jako mužů, situace zranitelných skupin žen, jako jsou ženy se zdravotním postižením nebo ženy z venkovských oblastí, a zastoupení žen ve veřejném životě.
<P>
Tyto otázky jsme nadnášeli každým rokem a nebyli jsme schopni v nich mnoho pokročit. Dovolte mi ocitovat jednu jedinou informaci a to, že pouze ve 3 z 27 členských států tvoří ženy více než 40 % poslanců parlamentu.
<P>
Věřím, že je nezbytné, abychom trvali na tom, že je třeba zintensivnit naši práci, která se týká podpory rovnosti mezi muži a ženami. Je velmi důležité podporovat iniciativy jako jsou ty, které podniklo španělské předsednictví, jež vyhlásilo rovnost mezi muži a ženami jako jednu ze svých priorit. Toto je závazek vůči dnešním ženám a také ženám příštích generací. Pokrok byl učiněn, ale před námi je stále ještě dlouhá cesta a my musíme být při vypracovávání politik cílevědomí, abychom zajistili, že jedna polovina evropského obyvatelstva se bude těšit stejným právům a příležitostem jako ta druhá.
<SPEAKER ID="167" NAME="Sophia in 't Veld">
jménem skupiny ALDE. - (NL) Ze všeho nejdříve blahopřeji zpravodaji. Ráda bych začala několika drobnostmi, ve kterých s ním nesouhlasím. Pokud jde o dopad hospodářské krize na ženy, opravdu si myslím, že je velmi důležité, abychom dali do pořádku naše veřejné finance a ozdravili je tak rychle, jak je to jen možné; toto, nikoli prodlužování veřejného zadlužování, ženám prospěje. Myslím si také, že tato zpráva obsahuje několik návrhů, které sice znějí velmi přitažlivě, ale směřují spíše k symbolické politice, jako například rok pro tohle, středisko pro sledování támhletoho. Soustřeďme se na konkrétní opatření.
<P>
Zpráva však obsahuje i řadu věcí, které velmi vítám. První je - díky pozměňovacímu návrhu předloženému skupinou Aliance liberálů a demokratů pro Evropu - zmínka o postavení jednočlenných domácností. Vyzvala bych tedy Evropskou komisi k tomu, aby projednou na toto téma provedla studii, neboť evropskou rodinnou politiku máme, ale jen málokdo si uvědomuje, že jedna ze tří domácností v Evropě je domácností jednočlennou. Tito lidé často trpí silnou diskriminací pokud jde o sociální zabezpečení, daňové otázky, bydlení a tak podobně.
<P>
Za druhé - a tady se dívám také na paní Lullingovou - skutečně mne tyto velmi otevřené zmínky o sexuálním a reprodukčním zdraví a sexuální nezávislosti žen potěšily; přístup k bezpečnému, legálnímu potratu je nedílnou součástí tohoto sexuálního reprodukčního zdraví. I když plně souhlasím s paní Lullingovou v tom, že informovanost je jistě velmi důležitá, všímám si - alespoň ve své rodné zemi, v Lucembursku tomu může být jinak, -, že ve skutečnosti to jsou křesťanští demokraté, kteří se proti tomu neustále staví. Pokud jsme tedy schopni společně pracovat na seriózním a poctivém informování mladých lidí, můžete počítat s mojí podporou. Myslím si také, že musíme skoncovat s pokrytectvím; nemůžeme zavírat ženy do vězení, nebo je odsuzovat k riskantním potratům.
<P>
A konečně, paní předsedající, pokud jde o násilí páchané na ženách, velmi vítám iniciativu španělského předsednictví, které tuto otázku učinilo jednou ze svých prioritních oblastí. Konec konců, málokdo si uvědomuje, že násilí páchané na ženách si každoročně vyžádá mnohonásobně více obětí než terorismus, ačkoli je stále - zcela nesprávně - pokládáno za čistě ženskou otázku.
<SPEAKER ID="168" NAME="Marije Cornelissen">
jménem skupiny Verts/ALE. - Paní předsedající, máme poměrně nový Evropský parlament a máme již i téměř novou Evropskou komisi. V případě zprávy pana Tarabella je to v podstatě poprvé, co hlasujeme o opatřeních, které chce nový parlamentní Výbor pro práva žen a rovnost pohlaví přijmout v následujících letech.
<P>
Zelení mají z této poměrně pokrokové zprávy velkou radost. Je plná plánů, které chceme, aby byly uskutečněny. Chceme, aby byly konečně podniknuty legislativní kroky za účelem pokročit ve věci dělení péče mezi muže a ženu - s požadavkem otcovské dovolené. S konečnou platností navrhujeme podporovat účast žen v pozicích, kde se přijímají rozhodnutí, podle norské praxe kvót pro jejich zastoupení v představenstvech.
<P>
Zelení jsou také opravdu rádi, že se pozornost věnuje následkům působení krize na ženy: Nezaměstnanost žen je různá a důsledky, které má na ženy snížení veřejných výdajů, se liší. Tím bychom se měli vážně zaobírat.
<P>
Velmi doufáme v to, že Parlament tím, že bude hlasovat v prospěch této zprávy, prokáže odvahu a připravenost bojovat s diskriminací žen a prohlubovat rovnost konkrétními opatřeními, která by skutečně mohla přinést výsledky. Doufáme, že Komise přijme odpovídajícím způsobem opatření.
<SPEAKER ID="169" NAME="Konrad Szymański" LANGUAGE="PL">
Paní předsedající, návrhem na zdostupnění potratů v Evropské unii tato zpráva porušuje výlučnou pravomoc členských států v této oblasti. Není to nicméně nejdůležitějším důvodem, proč hlasovat proti tomuto dokumentu. Dnes není třeba žádné víry k tomu, aby byl v nenarozeném lidském zárodku spatřován člověk. Jednoduché ultrazvukové vyšetření, dostupné v každém belgickém městě, dokonce i v tom nejmenším, stačí k tomu, abychom na obrazovce uviděli podobu nenarozené lidské bytosti. Každý zodpovědný zákonodárce by měl učinit vše možné pro to, aby se množství potratů snížilo. Větší zpřístupnění potratů je totiž známkou toho, jak naše kultura upadla, a ukazuje, jak jsme se odchýlili od lidských hodnot. Požádal bych tedy, aby se toto vzalo v úvahu předtím, než bude v této sněmovně kdokoliv hlasovat ve prospěch tohoto škodlivého dokumentu.
<SPEAKER ID="170" NAME="Ilda Figueiredo">
jménem skupiny GUE/NGL. - (PT) Paní předsedající, jak je patrné z reálné skutečnosti a jak potvrzuje samotný Eurostat, hospodářská a sociální krize má na ženy velmi závažný dopad. Je to z důvodu rostoucí nezaměstnanosti, nestálým zaměstnáním a nízkými mzdami a spojeno s platovou nerovností mezi muži a ženami, jež znovu vzrostla a v průměru přesáhla 17 % na úrovni EU. Jedná se také o důsledek z krize plynoucí chudoby, ať už následkem nízkých mezd a příjmů, včetně důchodů a penzí starších žen, nebo snížené dostupnosti kvalitních levných nebo bezplatných veřejných služeb. Jsou tu také otázky obchodování se ženami a prostituce žen a dívek, násilí na pracovišti i doma a různé formy diskriminace vůči ženám ve zranitelnějších situacích.
<P>
Jak tato zpráva zdůrazňuje, a já bych na tomto místě ráda poblahopřála zpravodaji, při rozvíjení politik Společenství je tedy důležité věnovat zvláštní pozornost ekonomické a sociální situaci žen. To vyžaduje studium společenského účinku nových strategií Společenství, aby se zamezilo zvýšení diskriminace a nerovnosti, a zajistila se rovnost v sociálním pokroku, a nikoliv v úpadku hospodářských, sociálních a zaměstnaneckých práv, a aby byl chráněn společenský smysl mateřství a otcovství. Je zásadní investovat do skutečné strategie pro rozvoj a společenský pokrok, jejíž prioritou je zaměstnanost s právy, do výroby, do kvalitní veřejné služby a do sociálního začlenění. Je na čase podniknout významné kroky směrem ke zlepšení života většiny žen, včetně oblasti sexuálního a reprodukčního zdraví, a skoncovat s pokrytectvím, kterým je stále obestřena otázka potratů.
<SPEAKER ID="171" NAME="Gerard Batten">
jménem skupiny EFD. - Paní předsedající, v Evropě získává půdu ideologie, která hlásá nerovnost mezi muži a ženami. Učí, že ženy mají nižší postavení než muži. Prohlašuje, že podle dědického práva musí být mužský podíl oproti ženskému dvojnásobný. Prohlašuje, že u soudu je potřeba svědectví dvou žen proti svědectví jediného muže. Prohlašuje, že v soudním procesu týkajícím se znásilnění jsou třeba čtyři svědkové mužského pohlaví k usvědčení muže, ale svědectví ženy není přípustné, dokonce ani svědectví znásilněné ženy. Mimochodem, ti čtyři svědkové musí být muslimové, nikoli nemuslimové.
<P>
Vytušili jste, že mluvím o právu šaríja. Někteří muslimové dále zřejmě věří tomu, že sebevražední atentátníci jsou v ráji odměněni 72 pannami, ale nenašla jsem žádnou zmínku o tom, že by sebevražedné atentátnice byly odměňovány příslušným počtem mužů. To je nepochybně případ nestoudné diskriminace na základě pohlaví.
<P>
Britská vláda již právo šaríja u některých soudů úředně uznala. Zatímco bigamie je ve Spojeném království stále nezákonná, polygamní muslimské manželky jsou úředně uznávány jako osoby závislé pro účely úlevy na dani a výplaty dávek.
<P>
Evropa okázale kráčí zpět do Arábie šestého století. Chceme-li opravdovou rovnost, pak jednotlivé evropské státy nesmí jakýmkoli způsobem či v jakékoli podobě či formě právo šaríja uznávat.
<SPEAKER ID="172" NAME="Angelika Werthmann" AFFILIATION="NI">
(DE) Paní předsedající, dámy a pánové, na pracovní trh vstoupilo více žen. Více pracovních míst však vždy neznamená více kvalitních pracovních míst. Vysoký počet žen pracuje na částečný úvazek a na pozicích, které obzvláště silně zasáhla současná krize. Přibližně 60 % všech absolventů vysokých škol jsou ženy, a přece jsou zde překážky, které ženám účinně brání v tom, aby naplno využily svého potenciálu. To je důvodem, proč musíme zavést závazné minimální standardy: celoevropské minimální standardy pro rodičovskou dovolenou, zlepšenou péči o dítě a zlepšenou zdravotní péči. Tímto způsobem můžeme prolomit mnoho stereotypů založených na příslušnosti k pohlaví a konečně splnit imperativ skutečné rovnosti mezi pohlavími.
<SPEAKER ID="173" NAME="Edit Bauer" AFFILIATION="PPE">
(HU) Pan Tarabella mi jistě odpustí, když nezačnu poděkováním jemu, a své díky budu nejprve směřovat ke komisaři Špidlovi, jelikož je tu s námi, ve své funkci komisaře, pravděpodobně naposledy. Ráda bych zdůraznila jeho obětavost při řešení problematiky v oblasti rovností mezi pohlavími, zaměstnaností žen a dalších podobných problémů.
<P>
V souvislosti s touto zprávou se objevilo několik otázek. Ráda bych upozornila alespoň na dva body: Jedním jsou platové rozdíly mezi muži a ženami. Nejnovější statistiky uvádějí rozdíl větší než 17 %. Zlepšení je nejen pomalé, ale rovněž i dvojznačné, poněvadž toto číslo je nyní vyšší než před dvěma lety. A opravdu ještě nevíme, jaké důsledky bude krize mít. Každodenní zkušenost napovídá, že zlepšení v krátké době není pravděpodobné.
<P>
Co je však zásadně nepřijatelné je skutečnost, že platové rozdíly se projevují nikoli v případě těch, kteří jsou na počátku svých kariér, ale když se matky po mateřské nebo rodičovské dovolené vracejí zpět na pracovní trh. V Evropě, která zápasí s demografickou krizí je to samo o sobě znepokojující a zcela nepřijatelné. Taková diskriminace je předpisy EU pochopitelně zakázána.
<P>
Jak již bylo zmíněno, příslušné právní normy pocházejí z roku 1975 a je zřejmé, že tato směrnice, jako mnoho dalších, je naprosto neúčinná. Těší mne, že komisař Špidla oznámil, že v roce 2010 můžeme očekávat zprávu o krocích, které Komise hodlá podniknout proto, aby právní předpisy zefektivnila. Ráda bych dodala ještě jednu větu, která se týká listiny práv žen. Je pravděpodobně důležitější a naléhavější zlepšit účinnost a dostupnost existujících právních předpisů než tvořit nové právní předpisy, které budou stejně neúčinné, jako ty předchozí.
<SPEAKER ID="174" NAME="Edite Estrela" AFFILIATION="S&amp;D">
(PT) Paní předsedající, ráda bych začala blahopřáním zpravodaji za vynikající práci a doufám, že návrhy obsažené v tomto usnesení budou přijaty. Během Evropského roku boje proti chudobě a sociálnímu vyloučení vidíme, že tvář chudoby je stále častěji tváří ženskou. Většina z téměř 80 milionu lidí, kteří v Evropě žijí v chudobě, jsou ženy a děti. Ženy trpí hospodářskou a sociální krizí více než kdo jiný. Ženy jsou poslední, kdo na trh práce vstupuje, a první, kdo je nezaměstnaný, a navíc rozdíly v odměňování mezi muži a ženami činily v roce 2004 15 % a v roce 2009 více než 17 %.
<P>
Chtěla bych vás upozornit na některé návrhy, které mi připadají inovativní a velmi důležité a ráda bych požádala o podporu kolegů poslanců pro tyty návrhy: Tolik potřebné vytvoření Evropské listiny práv žen, jak již bylo zmíněno, návrh směrnice k zamezení a boji proti všem formám násilí vůči ženám, domácímu násilí a obchodování se ženami, začlenění otcovské dovolené do evropských právních předpisů, které již v drtivé většině členských států existují jako prostředek k podpoře rovnováhy mezi prací a rodinným a osobním životem a ke zvýšení míry porodnosti.
<P>
Ráda bych skončila poděkováním panu komisaři Špidlovi za vše, co v rámci podpory rovnosti pohlaví vykonal, a za jeho angažovanost v Evropském parlamentu. Pane komisaři, přeji Vám mnoho úspěchů.
<SPEAKER ID="175" NAME="Antonyia Parvanova" AFFILIATION="ALDE">
(BG) Paní předsedající, dámy a pánové, i já bych ráda poblahopřála zpravodaji panu Tarabellovi za tuto zprávu. Pevně věřím, že tato zpráva odpoví na potřebu bojovat se stereotypy a případy sexuální diskriminace. Tato zpráva může být pro mnoho mých kolegů poslanců všední záležitostí, ale já ji považuji za obnovený, účinnější závazek k zajištění rovnosti pohlaví na evropské úrovni zaměřený na posílení hospodářsko-společenského postavení žen, zvláště těch z nových členských států, a stejně tak k zajištění jejich širšího zastoupení v politickém a životě i podnikatelské sféře a k podpoře jejich profesního růstu.
<P>
Jestliže zavedené sociální, právní a hospodářské systémy určují, jaký mají ženy a muži přístup ke zdrojům, jejich příležitosti a relativní moc, cítím, že je velice důležité, aby byla ženám zajištěna stejná práva, pokud jde o zapojení do politiky, o zastávání důležitých politických a manažerských funkcí v podnikatelské sféře a jejich zastoupení na nejvyšší úrovni ve vedení společností. To platí i o zvyšování odborné kvalifikace a nabídce stejných příležitostí k profesnímu růstu jako pro muže, zejména po dlouhém období mateřské dovolené. Zároveň musí být vždy zohledňována vyváženost mezi kariérou a rodinnými závazky.
<P>
Musíme navrhnout institucionální mechanismus k zahájení důsledné politiky v této oblasti, neboť boj proti diskriminaci na základě pohlaví lze vyhrát zavedením dlouhodobých pozitivních pobídek a legislativních reforem a zvýšením příjmů a kvality života. Jinak bychom dnes v této sněmovně tuto záležitost neprojednávali.
<P>
S účelem udělat významný pokrok, pokud jde o rovnost před zákonem, rovné příležitosti, včetně rovného odměňování za odvedenou práci a rovný přístup z hlediska lidských zdrojů a k dalším výrobním zdrojům, které poskytují více příležitostí, my - Evropský parlament a Evropská komise - máme možnost, a musíme členské státy a občanskou společnost podpořit, aby přijaly účinná opatření.
<P>
Věřím, že rovné zapojení žen do řízení zdrojů, do hospodářských příležitostí a do vládnutí a politického života bude mít na hospodářský rozvoj naší společnosti kladný vliv, čímž dojde k posílení schopnosti zemí se rozvíjet, snižovat chudobu a účinně a lépe fungovat.
<P>
V tomto ohledu je podpora rovnosti pohlaví důležitou součástí strategie pro současnou hospodářskou krizi a poskytuje uspokojivé řešení demografické krize. To ženám i mužům poskytne příležitost vypořádat se s chudobou a zlepšit svou životní úroveň.
<SPEAKER ID="176" NAME="Franziska Katharina Brantner" AFFILIATION="Verts/ALE">
Paní předsedající, ráda bych novou Komisi upozornila na dva aspekty této zprávy, které jsou pro naši skupinu, Zelené, zvláště důležité a doufám, že tyto poznámky budou moci být předány nově nastupujícímu odpovědnému komisaři.
<P>
Dva body: Prvním je dlouho očekávaná revize směrnice o stejné odměně za stejnou práci. Myslíme si, že pro ženy v celé Evropě je klíčová. Rozdíly v odměňování jsou nepřijatelné: Máme rok 2010, a je na čase, aby byla přijata opatření s cílem tyto rozdíly odstranit. Vy, pane Špidlo, jste uznal, že potřebujeme podniknout nové právní kroky. Skutečně se těšíme na to, až v průběhu tohoto volebního období obdržíme od Komise návrh nových právních opatření.
<P>
Druhý bod se týká nároků na otcovskou dovolenou. Zde bych ráda zdůraznila, že tato zpráva se týká rovnosti mezi ženami a muži. Chceme rovnost i pro muže, aby mohli věnovat čas svým dětem a aby tu povinnost měli, budou-li si to přát. Potřebujeme dát ženám i mužům stejnou možnost volby ohledně toho, jak žít, jak pracovat a jak pečovat o své rodiny a své děti. I když se tedy domníváme, že pro Evropský parlament je zásadní vyslat otcům signál, my bychom rádi vyslali více než signály: Chtěli bychom otevřít dveře moderní společnosti. Spoléháme na Komisi, že v této otázce konečně předloží velmi pokrokovou směrnici, která bude hledět vstříc budoucnosti.
<P>
A konečně, velice se těšíme na návrhy španělského předsednictví pokud jde o vymýcení násilí páchaného na ženách v celé Evropě a doufáme, že Komise tyto návrhy přijme.
<SPEAKER ID="177" NAME="Julie Girling" AFFILIATION="ECR">
Paní předsedající, my, poslankyně Evropského parlamentu jsme samozřejmě v menšinovém postavení. Máme uspokojující a podnětnou práci s rovnou mzdou, rovnými důchody, rovným přístupem k zodpovědným pozicím: Tedy velmi odlišné postavení od mnohých našich voliček.
<P>
Tuto zprávu vítám a schvaluji důraz, který pan Tarabella klade na hospodářský blahobyt žen. Myslím, že to je jediný nejdůležitější faktor v rámci podpory rovnosti pohlaví. Pokud ženy řídí své životy po ekonomické stránce, jsou daleko schopnější řídit všechny ostatní aspekty svých životů. Musíme zajistit, že v této hospodářsky náročné době ženy nebudou ponechány napospas málo placeným, nejistým zaměstnáním.
<P>
Ráda bych poblahopřála Evropské asociaci strojírenského průmyslu za její nedávnou vizi politiky, ve které žádá o podporu studia matematických a přírodních věd zaměřenou zejména na ženy. Chtějí, cituji, "v mnohem větším počtu zapojit kvalifikované ženy, které se po příliš dlouhou dobu mnoha oblastem strojírenství vyhýbaly".
<P>
Ano, postavení žen je záležitostí politik, záležitostí směru, ale je též o činech: činech, které mluví hlasitěji než slova. Toto je cesta vpřed, s osvícenými zaměstnavateli, kteří uznávají sílu žen a podporují jejich ekonomický blahobyt.
<SPEAKER ID="178" NAME="Eva-Britt Svensson" AFFILIATION="GUE/NGL">
(SV) Paní předsedající, ráda bych poděkovala panu Tarabellovi a jeho kolegům z Výboru pro práva žen a rovnost pohlaví za kvalitní zprávu.
<P>
Chci také zvláště zdůraznit dvě věci. Doufám, že plénum podporuje důležitost otcovské dovolené. Otcovská dovolená není jen důležitým signálem, že o děti se mají povinnost starat oba rodiče, ale má i další kladné důsledky. Studie ukazují, že otcové, kteří si vzali otcovskou dovolenou, přebírají větší zodpovědnost za domácnost, rodinu a děti i v pozdějším životě. Jinými slovy, zapojení otců vytváří zdravý základ pro další práci na zrovnoprávnění.
<P>
Druhým bodem, který bych chtěla vyzvednout a který podporuji je, že ženám musí být konečně udělena pravomoc rozhodovat o svém těle, své sexualitě a své reprodukci. To, že bude ženám tato pravomoc dána znamená, že když se narodí děti, budou chtěné, a budou mít opravdu možnost se rozvíjet - tedy něco, co je základním právem každého dítěte. Chceme, aby skončilo poškozování životů žen v tom smyslu, že dokonce i dnes ženy umírají následkem nelegálních potratů. Dejte ženám právo na sebeurčení - nejen pokud jde o finance, politiku a společnost, ale i pokud jde o jejich vlastní tělo.
<SPEAKER ID="179" NAME="Morten Messerschmidt" AFFILIATION="EFD">
(DA) Paní předsedající, i já cítím, že je tato otázka důležitá, a proto se, jak tu sedím a poslouchám rozpravu, nemohu nepodivovat skutečnosti, že, jak se zdá, všechny politické skupiny s výjimkou skupiny Evropa svobody a demokracie mají za to, že boj za rovnost žen je něčím, s čím se mají ženy vypořádat sami. Tohoto dojmu v každém případě nabydete, když tu dnes posloucháte jinak vynikající řečníky. Myslím, že vystupuje nápadně malý počet řečníků-mužů a já jsem rád, že moje skupina byla schopna vyslat dva.
<P>
Tolik ke stylu a podobě rozpravy, nyní bych rád řekl, že podle mého názoru se samotná zpráva silně zaměřuje výhradně na socioekonomické úvahy. Obsahuje velmi mnoho odkazů na situaci na trhu práce, platové rozdíly, vzdělání, pravidla ohledně členů vedení společnosti a podobně. Tyto věci jsou opravdu důležité; ale je tu zvláště jedna oblast - jak již jeden z předchozích řečníků zmínil - která zde zcela chybí, a tou je obrovský kulturní problém, kterému čelíme v důsledku přistěhovalectví z islámského světa. Považuji za lehce ostudné, že zpráva, která se má zabývat rovnými právy žen se dokonce ani nezmiňuje o problémech jakými jsou nucené sňatky, vynucované nošení šátků na hlavě, vraždy ze cti, obřízka, nedostatečný přístup ke vzdělání a tak dále. Má-li být náš obraz Evropy roku 2010 správný, tyto prvky musejí být začleněny.
<SPEAKER ID="180" NAME="Krisztina Morvai" AFFILIATION="NI">
(HU) Ráda bych navrhla, aby Evropský parlament zaujal k otázce potratů jiný postoj. Žádám, abychom konečně přestali s touto ohromující lží, která tvrdí, že potrat je pro ženy svým způsobem prospěšnou věcí, dokonce snad měřítkem svobody žen. Ne! Jak mnoho lidí, ženy i muži stejnou měrou ví, potrat je bolestivým a škodlivým narušením ženského těla a zároveň duše. Přesně z tohoto důvodu, místo neustálého hovoření o snadnějším přístupu k potratu, hovořme konečně o předcházení potratům, zdůrazňováním tohoto a o pomáhání ženám v tomto ohledu. Pomáhejme ženám připravovat se na plánovaná těhotenství, a přihodí-li se neplánované těhotenství, kdy je počato neplánované dítě, mělo by mu být umožněno přijít na tento svět a být vychováváno s láskou ze strany žen nebo párů, neboť by se jim mělo dostat veškeré pomoci a podpory, aby tak byli schopni činit.
<SPEAKER ID="181" NAME="Anna Záborská" AFFILIATION="PPE">
(FR) Paní předsedající, komisaři, návrh usnesení pana Tarabelly, který se k nám ve Výboru pro práva žen a rovnost pohlaví připojil v posledních evropských volbách, je ambiciózní. Poukazuji zvláště na bod 20: "Parlament si přeje, aby byla vytvořena Evropská listina práv žen".
<P>
Každý, kdo je obeznámen s historii evropské integrace si bude pamatovat, že již Římská smlouva stanovila zásadu rovnosti pohlaví na trhu práce. Právo na rovné zacházení s ženami a muži existuje v každém členském státě. Žádat nové listiny je jednoduchým řešením. O větším úsilí vyžaduje uplatňování stávajících nástrojů.
<P>
Ve skutečnosti, pokud z tohoto návrhu usnesení neodstraníme bod 20, přidáme k Evropské úmluvě o ochraně lidských práv Rady Evropy, Listině základních práv Evropské unie a k zbrusu novému Evropskému institutu pro rovnost žen a mužů čtvrtý nástroj, který by měl podobu zvláštní nové listiny věnované podpoře žen.
<P>
Mám několik otázek. K čemu by nová listina práv žen sloužila? Jakou přidanou hodnotu by přinesla? Není tu žádná. Je mylné se domnívat, že listina problém žen vyřeší. Přirozené právo, které by nám mělo být vodítkem pokud jde o naše myšlenky i naše odpovědné politické kroky, žádná zvláštní práva nepřipouští. Nikdo nemůže tvrdit, že právní nástroje práva žen přehlížejí. To by bylo intelektuálně nepoctivé a fakticky nesprávné.
<P>
Proto hlasuji proti bodu 20. Listina je hlavním problémem. Zůstane-li v návrhu usnesení bod 20, nemohu jej podpořit.
<P>
A konečně, pane komisaři, děkuji vám, že jste během svého mandátu s Výborem pro práva žen a rovnost pohlaví spolupracoval.
<SPEAKER ID="182" NAME="Sylvie Guillaume" AFFILIATION="S&amp;D">
- (FR) Paní předsedající, nejprve bych ráda poblahopřála svému kolegovi, panu Tarabellovi, ke kvalitě zprávy, kterou sepsal, a k tomu, jak úspěšně se se svým úkolem, v rámci kterého řeší celou řadu problémů, jež se k rovnosti pohlaví vztahují, vypořádal.
<P>
Musíme uznat, že pokud jde o rovnost, byl učiněn jednoznačný pokrok. Stále je však zapotřebí značné úsilí, zvláště v souvislosti s hospodářskou a sociální krizí, která dopadá na už tak velmi zranitelnou část populace, totiž na ženy, s mnohem větší silou.
<P>
Musíme též položit důraz na dvojitou diskriminaci, která někdy postihuje ženy kvůli zdravotnímu postižení, věku nebo příslušnosti k národnostní menšině. Chci zdůraznit tři konkrétní body. Musíme vytvořit společné, spolehlivé a konzistentní ukazatele na evropské úrovni. To by nám mělo umožnit navrhnout řešení, která odrážejí skutečné životní podmínky, jež mohou být měřeny za použití důvěryhodných údajů o rovnosti pohlaví.
<P>
Pokud si opravdu přejeme dospět ke skutečné rovnosti, pak musí být na evropské úrovni zavedena otcovská dovolená. Jedná se o důležitý faktor, pokud jde o rovnost příležitostí v zaměstnání a rodinném životě.
<P>
Konečně, má třetí poznámka spočívá v tom, že rovnost pohlaví bezpodmínečně závisí na tom, zda mají ženy kontrolu nad svým tělem. To nepochybně znamená, že antikoncepce a potrat musejí být ženám zpřístupněny tak, jak je to jen možné. Mrzí mne, že tato otázka je, mírně řečeno, stále tak citlivá, ale je zřejmé, že dokud ženy nebudou mít svá sexuální práva pod kontrolou, my v tomto našem zápase o skutečnou rovnost mezi muži a ženami nesplníme svůj cíl.
<SPEAKER ID="183" NAME="Siiri Oviir" AFFILIATION="ALDE">
(ET) Paní předsedající, pane komisaři, dámy a pánové, nejprve blahopřeji panu Tarabellovi, ale nyní ke zprávě. Rovnost mezi ženami a muži není cílem sama o sobě, ale předpokladem k dosažení našich obecných cílů.
<P>
Rovnost v každodenním životě je v zájmu každého, jak mužů, tak žen, ale tento problém nebude vyřešen toliko jednotlivými právními předpisy. Skutečnost, že o tom dnes stále mluvíme a mluvili jsme o tom po 40 let je známkou toho, že našemu cíli nás přiblíží pouze mnohostranná integrovaná politika. Chci tedy zdůraznit, jak velkou důležitost má provádění a dohled.
<P>
Za druhé, rozšířenost zastaralých rodových stereotypů v podstatě zachovává středověké společenské role žen a mužů a posiluje nerovné postavení pohlaví. Chceme tuto situaci změnit, ale měli bychom tu jít sami příkladem. Zítra budeme schvalovat novou Evropskou komisi, z níž ženy tvoří pouze třetinu. Dnes to již nemůžeme změnit. Požádala bych, aby až bude příště vybírána nová Komise, na komisaře byli z každého členského státu nominováni dva kandidáti - muž i žena. Takto rozhodneme ne na základě pohlaví, ale na základě jejich kvalifikace. Statistiky vzdělávání ukazují, že ženy by se toho neměly obávat, a jsem si tedy jistá, že se nemáme za co stydět. A konečně, chci poděkovat panu Špidlovi, a doufám, že splní všechny cíle, které si stanovil.
<SPEAKER ID="184" NAME="Michail Tremopoulos" AFFILIATION="Verts/ALE">
(EL) Paní předsedající, tato důležitá zpráva z roku 2009 naprosto správně uvádí, že násilí je základní překážkou rovnosti mužů a žen. Nezmiňuje se však o domácím násilí. Tento problém je bohužel častý a postihuje každé společenství. Například v Řecku bylo za posledních osmnáct měsíců zaznamenáno 35 vražd mezi manželi.
<P>
A přesto, struktury k podpoře zneužívaných žen jsou pouze základní nebo dokonce neexistují. Evropský parlament by měl členské státy, včetně Řecka, podpořit v tom, aby vytvořily struktury k podpoře zneužívaných žen na každém místní úřadě, s kompletním psychologickým, právním a odborným poradenstvím pro ženy a s hostely s příslušným personálem, které jim budou k dispozici.
<P>
Členské státy by měly zohledňovat také pozměňovací návrhy předložené ženskými organizacemi a právníky za účelem odstranění nejednoznačností a právních mezer ve spojitosti s domácím násilím. A konečně, do škol by měly být zavedeny anitisexistické vzdělávací programy s cílem změnit společenské stereotypy.
<SPEAKER ID="185" NAME="Jaroslav Paška" AFFILIATION="EFD">
(SK) Na úvod bych rád řekl, že považuji za správné, že je Evropský parlament do problematiky rovnosti pohlaví úzce zapojen. Nemohu si však pomoci, a myslím si, že naše evropská politika trpí vážnou, velmi vážnou, formou schizofrenie. Rád bych citoval jednu agenturní zprávu z poslední doby. Šestnáctiletá Medine Memi z města Kahta v turecké provincii Adiyaman byla svou rodinou pohřbena zaživa v jámě vykopané pod kurníkem vedle rodinného domu. Policie ji našla v poloze vsedě pohřbenou dva metry pod zemí. Při pitvě se zjistilo, že dívka měla v plicích i v žaludku velké množství zeminy. Dívčin otec se policii k činu klidně přiznal a uvedl, že ji pohřbil proto, že se dívka přátelila s některými chlapci. Dámy a pánové, v Turecku a podobných zemích jsou tímto způsobem vražděny ženy a dívky například jen z toho důvodu, že promluví s jiným mužem. Pokud budeme brát rovnost pohlaví vážně, jak se můžeme vůbec zabývat myšlenkou, že země s takovýmto přístupem k něžnému pohlaví by mohla být součástí civilizované Evropy. Rovnost pohlaví není jen o vypočítávání malých rozdílů v příjmech, ale za prvé a především o právu na život a lidské důstojnosti, která je v mnoha našich sousedních státech ženám opakovaně upírána.
<SPEAKER ID="186" NAME="Laurence J.A.J. Stassen" AFFILIATION="NI">
(NL) Paní předsedající, dnes projednáváme zprávu o pokroku týkající se rovnosti mužů a žen v Evropské unii. Byly projednány mnohé otázky, ale chybí-li ve zprávě jedno téma, je jím šokující nerovnost mužů a žen v evropské muslimské komunitě, kde jsou ženy zcela podřízeny mužům na základě pravidel Koránu. O účasti muslimských žen na pracovním životě nebo na vyšším vzdělávání jsou muži zřídkakdy ochotni diskutovat, a pokud vůbec, ženy musí nosit burku nebo šátek, což značně snižuje jejich šance nalézt si zaměstnání.
<P>
Evropská unie by tedy měla bojovat ne za právo nosit burku, ale za právo pracovat, aniž by bylo nutné ji nosit. Nizozemská Strana za svobodu (PVV) podporuje Francii v její snaze zakázat burku na veřejných místech a uvítala by, aby takovéto zákazy byly zavedeny na vnitrostátní úrovni i v dalších členských státech. Paní předsedající, se šokujícím podřízeným postavením těchto žen se musí něco dělat.
<P>
PVV chce, aby se s touto zaostalostí rázně bojovalo. Tyto ženy mají právo na svobodu projevu a na svobodu studovat bez toho, aniž by se musely obávat islámu, který by je chtěl izolovat. Přišel čas na novou emancipační vlnu. PVV tedy tuto zprávu nepodpoří, protože neřeší opravdu důležité otázky, což, jak soudíme, je velká ostuda.
<SPEAKER ID="187" NAME="Christa Klaß" AFFILIATION="PPE">
(DE) Paní předsedající, pane komisaři, dámy a pánové, slyšeli jsme dnes mnohokrát, že ženy v Evropě stále trpí nerovností na pracovišti. Nicméně, jejich zaměstnanost vzrostla z 51 % v roce 1997 na 58 % v roce 2007. Ženy jsou dnes vysoce kvalifikované, ale počet žen ve vedoucích pozicích zůstal za několik posledních let nezměněn, přestože počet studentek ekonomie, obchodu a práva je vyšší než počet studentů.
<P>
Musíme si uvědomit, že v roce 2007 mělo 31 % žen zaměstnání na částečný pracovní úvazek, což je čtyřikrát více než u mužů. Ženy vydělávají v průměru o 17,4 % méně než muži, čelí větší hrozbě chudoby a, zejména ve vyšším věku, jsou silně zasaženy nejen samotou a závislostí na péči, ale také chudobou. Toto musíme změnit.
<P>
Ženy v podnikatelské sféře, ženy v práci - to je to, po čem voláme. Požadujeme zvláštní opatření, aby rodičovská dovolená a ochrana mateřství byly postaveny na stejný základ, ale z nějakých důvodů jsme dosáhli opaku. Ženy jsou příliš drahé a tak nedostávají zaměstnání. Se všemi těmito řešeními přichází ekonomika. Současná nespravedlnost této situace spočívá v podřízeném postavení žen a ve skutečnosti, že jejich rodinné a domácí povinnosti se netěší přílišnému uznání.
<P>
Pane komisaři, právě jste prohlásil, že byste chtěl, aby byla provedena analýza nákladů a výnosů tohoto stavu, ale toto nelze spočítat, toto nelze zaplatit. Musíme uznat, že matky i otcové by si velmi rádi zvolili péči o své rodiny, pokud by to nebylo považováno za podřadné a kdyby to nebylo vzhledem k profesnímu růstu obecně nevýhodné. Lidé, kteří se starají o rodinu, vykonávají ve společnosti velmi důležitou práci, jelikož vytvářejí naši budoucnost; získávají také dovednosti, životní zkušenosti, i pro své budoucí povolání.
<P>
Hospodářství by tedy mělo fungovat tak, aby podporovalo rodiny a ženy. Přehodnocení toho, jak naše společnost funguje, je mnohem naléhavější, než zřizování nových monitorovacích center a institutů.
<SPEAKER ID="188" NAME="Antigoni Papadopoulou" AFFILIATION="S&amp;D">
(EL) Paní předsedající, mezinárodní hospodářská krize má na muže a ženy zřetelně negativní dopad. Způsobila ztráty zaměstnání a vyústila v úsporné finanční politiky. To by však za žádných okolností nemělo být využíváno jako záminka pro zastavení podpory politik v oblasti rovnosti pohlaví, neboť tyto politiky se mohou v Evropě stát motorem sociálního a hospodářského rozvoje a obnovy.
<P>
Tato krize je pro Evropskou unii a vlády členských států současně jedinečnou příležitostí a výzvou k tomu, aby vytvořily podmínky pro zvýšení konkurenceschopnosti na celosvětové úrovni prostřednictvím revize a začleňování rozměru rovnosti žen a mužů do každé politiky za účelem vyřešení dlouhotrvajících demokratických deficitů na úkor žen.
<P>
Musíme své úsilí vystupňovat, abychom vymýtili nerovnosti v odměňování, násilí, skleněný strop, diskriminaci a chudobu. Musíme nalézt způsob, jak sladit práci a domácnost, zdokonalit zařízení pečující o děti, nemluvňata a osoby vyššího věku, podporovat pracující ženy a pracující páry a rodiny s jedním rodičem a osoby se zdravotním postižením. Jako první však musíme především účinně zavést do praxe všechny právní předpisy týkající se rovnosti mezi muži a ženami.
<SPEAKER ID="189" NAME="Nadja Hirsch" AFFILIATION="ALDE">
(DE) Paní předsedající máme Evropský rok boje proti chudobě a sociálnímu vyloučení. Ženy stále čelí velkému riziku, že zchudnou nebo že budou muset v chudobě žít. Je zde mnoho krůčků, které je do tohoto postavení přivádějí: Dívky mají tendenci si vybírat zaměstnání, která nejsou tak dobře placena. Poté se rozhodnou mít děti, což často vede k tomu, že jsou schopny pracovat pouze na částečný pracovní úvazek. Případně se mohou rozhodnout pečovat o své rodiče či prarodiče, což starší ženy znovu přivede do situace, v níž nejsou schopny se vrátit do zaměstnání. Tato období se sčítají a důsledkem je, že profesní kariéra žen postupuje mnohem pomaleji. To se odráží také ve skutečnosti, že mají například nižší důchody. Má to mnoho aspektů a mnohé z nich byly do této zprávy zahrnuty.
<P>
Skutečně důležitý signál, který musíme vyslat je ten, že už existuje mnoho příležitostí, ale dívky a ženy je musejí využívat. Povědomí o tom, že dívka studuje technický obor a že k tomu má dostatek odvahy - to je tím, co musíme ve školách propagovat. To se týká zvláště žen - přistěhovalkyň. Ráda bych uvedla ještě jednu věc: Rozhlédnete-li se dnes po sněmovně, uvidíte, že dvě třetiny z nás, kteří se účastníme této rozpravy, jsou ženy, a jednu třetinu tvoří muži. Musíme získat i muže, aby se o toto téma mnohem více zajímali tak, aby se jednoho dne zúčastnily dvě třetiny mužů navíc a podporovaly ženské záležitosti.
<SPEAKER ID="190" NAME="Joanna Katarzyna Skrzydlewska" AFFILIATION="PPE">
(PL) Paní předsedající, ve zprávě pana Tarabelly o rovnosti mezi ženami a muži v Evropské unii bylo Evropské komisi a členským státům podáno několik velmi důležitých návrhů. Byl znovu zdůrazněn problém týkající se nerovnosti, pokud jde o odměňování žen, a stejně tak i absence legislativního návrhu ze strany Komise za účelem tyto rozdíly snížit. Byla nadnesena otázka žen, které pracují v malých rodinných podnicích, kde pracují často bez účasti na systému sociálního zabezpečení a jejich práce není zanášena do výkazů pracovní doby, a tato doba, kterou pracovaly, tedy není započítávána k jejich nároku na penzi. Byla zdůrazněna důležitost a nutnost profesního poradenství, které by pomohlo aktivizovat ženy, které ztratily své místo na pracovním trhu, velmi často z důvodu porodu nebo proto, že zůstaly doma a pečovaly o osobu vyššího věku. Důraz byl položen na potřebu poskytnout pomoc ženám, které chtějí založit vlastní firmu. Byl vznesen požadavek na podporu technických profesí mezi mladými ženami, které stojí na počátku svých profesních životů, aby se zvýšil poměr žen v zaměstnáních, jež typicky vykonávají muži. Důraz byl položen na potřebu přednostně řešit otázku skupin žen, které jsou ve zvláště obtížné situaci, jako jsou ženy se zdravotním postižením, starší ženy a ženy vyživující závislé osoby.
<P>
Mezi těmito důležitými a zásadními otázkami jsou však, podle mého názoru, i zbytečná opatření, která se týkají reprodukčního zdraví a další, která poskytují široký a neomezený přístup k potratům. Chtěla bych své kolegy poslance upozornit na skutečnost, že rozhodování záležitosti týkající se potratů jsou v kompetenci vlád jednotlivých členských států. Bojujeme za rovné zacházení se ženami a muži, ale neměli bychom to podmiňovat volbami vztahujícími se na oblast sexuality. Tento druh praxe může značně snížit podporu zprávě, kterou projednáváme.
<SPEAKER ID="191" NAME="Vilija Blinkevičiūt" AFFILIATION="S&amp;D">
(LT) Nejprve bych ráda poděkovala zpravodaji, panu Tarabellovi, za práci, kterou odvedl.
<P>
Aby mohl být hospodářský pokles překonán, je velmi důležité investovat do lidského kapitálu a sociální infrastruktury a vytvořit pro ženy a muže takové podmínky, aby mohli využívat svého plného potenciálu.
<P>
Evropská unie se nyní přiblížila cíli Lisabonské strategie do roku 2010 dosáhnout míry zaměstnanosti žen ve výši 60 %. Zaměstnanost žen se však mezi členskými zeměmi stát od státu velmi různí. Komise a členské státy proto musí přijmout účinná opatření aby zajistily provedení směrnice o stejném zacházení pro muže a ženy v otázkách zaměstnanosti a povolání.
<P>
Odměňování mužů a žen se dnes v členských státech velmi různí, a proto musíme naléhavě vyzvat členské státy, aby uplatňovaly zásadu "stejné odměny za stejnou práci". Komise musí ještě předložit k rozpravě návrh, který se vztahuje k uplatňování zásady rovného odměňování mužů a žen.
<P>
Je naprosto nezbytné podpořit rovné rozdělování povinností mezi muže a ženy v osobním i rodinném životě a lépe rozložit čas vymezený pro placenou a neplacenou práci.
<P>
Členské státy musejí přijmout veškerá možná opatření týkající se zařízení předškolní péče o děti.
<P>
Otázka otcovské dovolené musí být ještě dořešena. Musíme tedy najít společné řešení, jak tuto dovolenou ve směrnici sjednotit.
<P>
Kromě toho, v konzultaci Komise ohledně nové strategie 2020, je otázkám rovnosti mezi muži a ženami věnována nedostatečná pozornost. Otázky rovnosti pohlaví musí být posíleny a do nové strategie zahrnuty.
<P>
Závěrem bych chtěla z celého srdce poděkovat panu komisaři za dlouhou spolupráci v oblasti rovnosti pohlaví, zaměstnanosti a sociálních věcí. Děkuji Vám a přeji hodně štěstí!
<SPEAKER ID="192" NAME="Lena Kolarska-Bobińska" AFFILIATION="PPE">
(PL) Paní předsedající, v Evropě se odehrávají změny - jak je z této zprávy patrno - které podporují zlepšené vzdělávání a zvyšování zaměstnanosti žen, přestože jsou tu stále velké rozdíly. Tento pokrok se odehrává v oblastech, ve kterých ženy rozhodují sami za sebe, a ve kterých projevují iniciativu a statečnost. V oblastech, ve kterých mají malý vliv, fungují stereotypy, které jim neumožňují postupovat nebo se účastnit veřejného života. To je důvodem, proč počet žen v manažerských pozicích neroste a proč jejich účast v politice roste velmi pomalu. Klíčový je proto boj se stereotypy a přijetí opatření určených k podpoře rovnosti pohlaví ve veřejném životě i v politice. Zpráva hovoří o posílení těchto opatření, ale to nestačí. Takové návrhy musíme učinit společně. Musíme podpořit Komisi a členské státy v tom, aby zahájily diskusi a přijaly opatření na zvýšení účasti žen v politice. Když jsou do politiky zapojeny ženy, více pozornosti je věnováno sociálním otázkám, zařízením pro péči o děti, ženským otázkám a rovnosti žen všeobecně.
<P>
V Polsku jsme zahájili diskusi na téma priority v politice. Skupina žen zahájila občanskou iniciativu k návrhu zákona o rovnosti v politice, tak aby 50 % kandidátů ve volbách bylo ženského pohlaví. Na podporu tohoto zákona jsme sesbírali přes 100 000 podpisů a předložili jej polskému parlamentu. Začala veliká diskuse a nevím, zda bude myšlenka úspěšná - zda bude parlament ve prospěch našeho návrhu hlasovat. Nevím, jestli to bude mít velký úspěch, ale samotná právě probíhající diskuse velmi změnila povědomí ve společnosti. Máme výsledky průzkumu veřejného mínění, které to dokazují. Proto vyzývám k tomu, aby byla takováto diskuse o účasti žen v politice zahájena v zemích Evropské unie.
<SPEAKER ID="194" NAME="Joanna Senyszyn" AFFILIATION="S&amp;D">
(PL) Pane předsedající, je dobře, že diskutované rozhodnutí zahrnuje bod 38, který stanoví, že ženy musejí mít kontrolu nad svými sexuálními a reprodukčními právy, zejména prostřednictvím snadného přístupu k antikoncepci a potratům a možnosti bezpečného potratu. Je to významné zejména pro občanky zemí, které mají omezující protipotratové zákony a v nichž je šířena ošidná propaganda podporující život. V mé zemi - Polsku - politická pravice, která je ovlivněna duchovními, nepovoluje řádnou sexuální výchovu, omezuje antikoncepci i legální potraty. Dokonce slovo "potrat” bylo z polštiny téměř zcela odstraněno a nahrazeno výrazem "zabití počatého dítěte”. S účelem skoncovat s legálním ukončením těhotenství, jichž je ročně prováděno pouze několik set, se již po několik let objevují snahy přidat do polské ústavy ustanovení, které by chránilo život od momentu početí. Údaj o 100 000 nelegálních potratech tyto takzvané účastníky kampaně za život, kteří se pokrytecky tváří, že se tyto potraty nedějí, neznepokojuje.
<P>
Evropská unie musí skoncovat s opovrhováním reprodukčními a sexuálními právy žen ze strany členských států
<SPEAKER ID="195" NAME="Danuta Maria Hübner" AFFILIATION="PPE">
Pane předsedající, ženy představují polovinu evropských schopností. Tímto tvůrčím potenciálem nesmíme plýtvat. Pokud uspějeme a převedeme tento potenciál do hospodářství, uděláme velký skok kupředu, co se týče jak v evropské společnosti stále přítomných postojů, tak nové unijní agendy pro větší růst, zaměstnanost a konkurenceschopnost.
<P>
Na papíře rovné příležitosti existují. Unie vydala 13 směrnic týkajících se rovnosti pohlaví. Princip je zakotven ve Smlouvě a v ústavách i legislativních aktech členských států, ale údaje z praxe mluví jinak. Ženy nebyly nikdy předtím tak kvalitně vzdělané, ale pokud jde o podnikání, ženy jsou stále nedostatečně zastoupeny.
<P>
V odměňování mezi pohlavími se za poslední léta nic nezměnilo. Ženy při podnikání zřídka nesplní své závazky, pokud jde o hrazení půjček, ale přístup k finančním prostředkům mají obtížnější, a to je dáno bankami, které požadují zástavy. Abyste si mohli vypůjčit peníze potřebujete mít více peněz, ale ženy vlastní pouze 1 % světových aktiv.
<P>
Navzdory vyšší kvalifikaci i navzdory vyššímu vzdělání jsou ženy mezi těmi, kteří rozhodují, zastoupeny zcela nedostatečně. Klíčem ke všemu je dostat ženy do rozhodovacích pozic. Ženy mohou propagovat svou věc a vést marketingovou kampaň za svůj program, ale skutečná síla leží v rozhodování. A to je důvodem, proč se na něm ženy musejí podílet.
<P>
Aby mohlo dojít ke změně, je zapotřebí kritického množství. Jedna jediná žena v rozhodovacím orgánu bude své chování muset brzy přizpůsobit, aby byla mužskou většinou přijata. Už to, že by v rozhodovacích radách bylo několik málo žen by mohlo pro začátek něco změnit. Tyto strategie přese všechno nepomohou, pokud neuspějeme v odstranění té největší překážky pro ženy: sladění rodinného života a práce. Zbývající překážky vyžadují politické řešení, a to je důvodem, proč stále potřebujeme politiky zaměřené na oblast rovnosti žen a můžu jak na vnitrostátní, tak na evropské úrovni.
<SPEAKER ID="196" NAME="Georgios Papanikolaou" AFFILIATION="PPE">
(EL) Pane předsedající, rád se ztotožním s tím, co řekli moji kolegové poslanci, mnohé ženy, četní muži i náš zpravodaj, pan Tarabella, kterému blahopřeji, a rád bych řekl, že všichni nadšeně podporujeme jakékoli kroky a iniciativy za účelem potlačení jakékoli formy diskriminace, pokud jde o rovnost mužů a žen. Není o tom pochyb, neboť v otevřené, demokratické a liberální společnosti, ve které chceme všichni žít, musíme fungovat takto.
<P>
Je vyvíjeno důležité úsilí a to musíme zdůraznit. Na evropské úrovni bych sněmovně připomněl směrnici 2006/54/ES, která vyžaduje, aby členské státy potlačily všechny formy diskriminace v oblasti rovnosti pohlaví do srpna 2009. Rovněž bych sněmovně připomněl Plán pro dosažení rovného postavení žen a mužů 2006-2010.
<P>
Také vítám a sněmovně bych připomněl všechny iniciativy, které v této otázce podnikly národní vlády v členských zemích Evropské unie, z nichž nejnovější byla ta ze strany vlády prezidenta Sarkozyho k podpoře legislativy týkající se zákazu nošení burky na veřejných místech.
<P>
Tohle všechno jsou konkrétní kroky, ale je jich potřeba více, pokud máme změnit především a zejména náš přístup v předcházení všem formám diskriminace. Diskriminace bohužel stále existuje, a jednou ze zranitelných skupin, kterou bych rád zmínil, jsou novopečené matky. Žasl jsem nad tím, když jsem ve zprávě Evropské komise o barcelonských cílech a o zařízeních pro péči o dítě v Evropské unii četl, že téměř všechny evropské matky uvádějí, že nejsou schopny vychovávat dítě tak, jak by si přály z důvodu přemíry povinností, kterým denně čelí. Musíme porozumět a položit maximální důraz na skutečnost, že neschopnost dosáhnout skutečné rovnosti mezi pohlavími ohrožuje dnešní děti, které jsou připravovány o stabilní rodinné zázemí, ve kterém je matčina přítomnost silně pociťována. U dnešních dětí, které jsou zítřejšími občany Evropské unie, tak dochází k ohrožování duševní rovnováhy a stabilního rozvoje osobnosti.
<SPEAKER ID="197" NAME="Zita Gurmai" AFFILIATION="S&amp;D">
Pane předsedající, hospodářská krize zdůraznila skutečnost, že práva žen a rovnost pohlaví jsou se současnými hospodářskými otázkami propojeny.
<P>
V zemích, které zavedly legislativu, která podporuje rovnost pohlaví, je zastoupení žen na trhu práce podstatně vyšší, stejně jako míra porodnosti. Tyto státy spějí ke zdravější hospodářské, sociální i důchodové situaci. Vedle toho jsou platy žen velmi důležité v rámci rodiny.
<P>
Je zřejmé, že aktuální strategie EU 2020 musí v oblasti začleňování rovnosti pohlaví do všech evropských politik nastínit jasný závazek. Strategie musí být v souladu s novým Plánem pro dosažení rovného postavení žen a mužů a také s budoucí listinou pro práva žen. Jak můj kolega, Marc Tarabella, ve své zprávě navrhl, zdraví žen a sexuální práva jsou stejně důležitým nástrojem i pro posílení společensko-hospodářského postavení. Musíme poskytnout přístup ke znalostem, informacím, lékařské péči a k pomoci, abychom všem ženám dali možnost volby a postavení s rovnými právy a přístupem.
<P>
Ráda bych poděkovala za těch pět let, po která jsem spolupracovala s Vladimírem Špidlou, neboť toto je poslední příležitost jej pozdravit. Mnohokrát děkuji za Váš vynikající příspěvek i příspěvek Vašeho týmu.
<SPEAKER ID="198" NAME="Hella Ranner" AFFILIATION="PPE">
(DE) Pane předsedající, dámy a pánové, tato velice zajímavá rozprava již obsáhla téměř všechna témata. Stěží mne napadá něco, čím bych do ní mohla přispět. Je tu nicméně jeden stručný bod, o kterém bych chtěla pohovořit: cílem nás všech musí být to, abychom zajistili, že ženy se již nebudou ocitat v situacích, kdy musí volit mezi rodinou na jedné straně a prací na straně druhé. Musíme proto vytvořit takové podmínky, aby se to stalo skutečností. Měli bychom mít možnost přijmout rychlá opatření za účelem zajistit, aby ženy mohly naplňovat svou roli matky i svou roli v zaměstnání tak dobře, jak je to jen možné.
<P>
Vystoupení ze stávajícího systému odměňování je, realisticky vzato, pravděpodobně nevyhnutelné. Nicméně, žena by měla mít možnost, aby si zameškaný čas nahradila, jakmile se do zaměstnání jednou vrátí. Myslím si, že tohle je řešení, ke kterému bychom se měli propracovávat, zvláště v době obtížné pro hospodářství. Budeme-li úspěšní, a my v Evropském parlamentu můžeme k takovému úspěchu přispět velkým dílem, pak dosáhneme moderní Evropy skutečných rovných příležitostí. Je nám všem jasné, že to je možné opravdu jen s důslednou rovností žen a mužů.
<SPEAKER ID="199" NAME="Britta Thomsen" AFFILIATION="S&amp;D">
(DA) Pane předsedající, zpráva pana Tarabelly o rovnosti mužů a žen nám vynikajícím způsobem vysvětluje velké výzvy, kterým v oblasti rovnosti v EU čelíme. Jednou z těchto výzev je dosažení zvýšení poměru žen ve vedení soukromých i veřejných podniků - v neposlední řadě ve finančním sektoru. Ocitli jsme se uprostřed hospodářské krize, ve které musíme využívat všech veškerý talent, jež máme, pokud máme vytvořit potřebný růst. Naše konkurenceschopnost je prostě v sázce.
<P>
EU by se tedy měla učit od Norska. V roce 2002 se norský ministr průmyslu a obchodu chopil iniciativy a navrhl, aby bylo ve vedení podniků každé pohlaví zastoupeno alespoň 40 %. Norsko musí využít veškerého talentu, jež má k dispozici, pokud má být země na mezinárodní úrovni konkurenceschopná. Současná podoba výběru zaměstnanců, v němž si muži vybírají hlavně muže je, pokud jde o inovaci a růst, destruktivní. Musíme využívat potenciálu obou pohlaví a přijít v EU s iniciativou za právní předpisy, které by byly podobné těm norským. V roce 2002 sedělo ve vedení společností v Norsku okolo 200 žen; dnes se jejich počet téměř zpětinásobil. Studie současně ukazují, že firmy, v jejichž vedení jsou zastoupena obě pohlaví, si vedou po čistě ekonomické stránce lépe. Bojovat za rovnost je tedy záležitostí zdravého rozumu.
<SPEAKER ID="200" NAME="Carlo Casini" AFFILIATION="PPE">
(IT) Pane předsedající, dámy a pánové, pane komisaři, zásada rovnosti žen a mužů je součástí hlavního proudu velké řeky, která již osvobodila cizince, otroky, jedince černé pleti, a touto řekou je zásada lidské důstojnosti, která platí pro všechny stejně. Zpráva pana Tarabelly a zpráva Komise jsou proto obě chvályhodné, neboť je správné na této zásadě vždy pevně trvat.
<P>
Jsou tu však dvě kritické poznámky, které bych, jak cítím, měl učinit. Příliv lidské důstojnosti a rovnosti by se měl týkat každého, úplně každého, včetně těch, kteří čekají, až přijdou na tento svět, nenarozených dětí. Je tedy nepřijatelné dělat to, o čem hovoří bod 38 této zprávy, a tím je mluvit o potratech jako o aspektu sexuálních reprodukčních práv nebo jako o právech žen. Nikdo nepopírá, že problémy jsou složité, když se jedná o komplikovaná a nechtěná těhotenství - zde existují vážné problémy - ale, v každém případě, o těchto věcech by se nemělo mluvit v jiné souvislosti, než s potřebou pěstovat úctu k životu a nabídnout matkám veškeré druhy pomoci, aby si mohly svobodně vybrat ve svém těhotenství pokračovat.
<P>
Moje druhá kritika se týká rozšíření pojmu sexuálního a reprodukčního zdraví, jak je uvedeno v bodu odůvodnění X, nad rámec tělesných a duševních aspektů tak, aby obsahoval také sociální aspekty.
<P>
Rád bych věděl, co to znamená, že veškeré sexuální chování, ať je jakékoli, musí být ostatními hodnoceno jako blahodárné, tedy uznáno a chváleno. Neznamená to, že jsme se dostali až tak daleko, že už neporušujeme nejen svobodu svědomí, ale i svobodu přesvědčení? Položím pouze tuto otázku, protože si nemyslím, že je banální.
<SPEAKER ID="201" NAME="Mairead McGuinness" AFFILIATION="PPE">
Pane předsedající, dovolte mi souhlasit s kolegy, kteří říkají, že více právních předpisů není odpovědí, pokud stávající právní předpisy týkající se rovnosti neprovádíme.
<P>
Za druhé, jako někdo, kdo s hnutím za větší rovnost vyrostl, se obávám, že mladé ženy mají za to, že boj skončil. Musíme tedy oživit diskusi mezi mladými ženami a mladými muži o programu rovného postavení mužů a žen.
<P>
Ohledně hospodářské krize, ano, postihuje ženy, ale samozřejmě, když ztratí práci muži, ženy jsou tím také dotčeny. Myslím, že musíme být velmi jednoznační v tom, že hospodářská krize se dotýká každého, zvláště rodin.
<P>
Ohledně bodů 34 a 35, plně souhlasím, a schválila bych výzvu určenou těm zemím, které ještě neratifikovaly Úmluvu Rady Evropy o opatřeních proti obchodování s lidmi. Doufám, že irská vláda se bude chovat v souladu se svým závazkem a letos tak učiní.
<P>
Domácí násilí je děsivou skutečností: Mnoho žen je skutečně zavražděno ve svých vlastních domovech. Nedávno jsme v Irsku měli soudní případ, který se týkal incidentu tohoto druhu.
<P>
Bod 38 však nerespektuje doložku subsidiarity ve vztahu k potratům, a myslím si, že třeba jej změnit.
<SPEAKER ID="202" NAME="Olga Sehnalová" AFFILIATION="S&amp;D">
(CS) Vážený pane komisaři, vážené kolegyně a kolegové, když zhruba před sto lety probíhal zápas žen o uznání volebního práva, ženy neusilovaly o privilegia, ale o spravedlivé uznání svých základních občanských práv. Zkusme jít touto cestou i dnes.
<P>
Jsem přesvědčena, že prosazení žen do politického života, zejména na národní úrovni, napomůže skutečná volná soutěž kandidátů ve volebním souboji. V takto nastavených podmínkách ženy nepochybně obstojí. Například v posledních parlamentních volbách v České republice by se při volné soutěži kandidátů zvýšil celkový počet zvolených poslankyň ze všech parlamentních stran z pouhých 15 % na přijatelných 26 %. A obdobné výsledky nalezneme i u jiných typů voleb.
<P>
Ženy nemusí být v roli prosebníka. Pokud budou mít rovné šance, prosadí se. Dokud však budou volební systémy soutěží vybrané hrstky kandidátů na očekávaně volitelných místech bez reálné možnosti ostatních kandidátů či kandidátek být zvolen, o rovné šance se nejedná. Usilujme tedy o skutečně rovné šance pro všechny, tedy i pro ženy. Poté nebudou kvóty zapotřebí.
<SPEAKER ID="203" NAME="Gesine Meissner" AFFILIATION="ALDE">
(DE) Pane předsedající, dámy a pánové, před malou chvílí jsem hovořila o své práci v Evropském parlamentu, o svých zdejších úkolech a o mnoha svých schůzkách. Pak mi jeden muž položil tuto otázku: "Co na to říká váš manžel?" Tuto otázku jsem slyšela mnohokrát. Vím, že ženám bývá kladena, ale myslím, že naopak žádného muže se takto nikdo neptá: "Co na to říká vaše žena?"
<P>
(Rozruch)
<P>
Vaše ano? Dobrá tedy, ve vašem případě můžeme hovořit o skutečné rovnosti.
<P>
Dovolte mi uvést další příklad. Mladému sezdanému páru mých přátel se právě narodilo dítě a rodiče se dělí o jednu práci, a to tu, že se starají o své dítě. U ženy je to považováno za normální, ale manžela se ptají, proč tráví polovinu dne měněním plen a zda necítí, že ho to brzdí v kariéře. Ani tohle není rovnost.
<P>
Závěrem mi dovolte, abych se dotkla rovnosti v odměňování, o které jsme dnes diskutovali. Existují sice společnosti, které platí tarifní mzdy, ženy ale očividně pracují v odděleních, kde mají méně příležitostí k postupu a kde dostávají menší odměny. Jeden příklad na závěr: Společnosti, jejichž vedení sestává z alespoň 30 % žen, dosahují lepších podnikatelských úspěchů. Rovnost se vyplácí!
<SPEAKER ID="204" NAME="Rareş-Lucian Niculescu" AFFILIATION="PPE">
(RO) Vítám toto rozhodnutí a mám radost, že klíčové místo bylo věnováno otázce žen, které pracují v zemědělství a netěší se žádnému jasnému a jednoznačnému právnímu postavení pokud jde o vlastnické právo a jejich roli v rodinné domácnosti. Tato otázka, která má možné podstatné důsledky, je jako důležitý cíl i na programu španělského předsednictví Rady. V této záležitosti musíme hledat nejlepší použitelná řešení.
<P>
Také doufám, že roli, kterou ženy v evropském hospodářství hrají, připadne důležité místo také v budoucí strategii EU 2020, která bude projednávána již tento týden na informačním summitu v Bruselu.
<SPEAKER ID="205" NAME="Karin Kadenbach" AFFILIATION="S&amp;D">
(DE) Pane předsedající, pane komisaři, chtěla bych velmi poděkovat svému kolegovi poslanci, panu Tarabellovi, za jeho zprávu. Skutečnost, že tato zpráva obsahuje více než 40 bodů je zřejmým důkazem toho, že rovnost a rovné příležitosti pro ženy nejsou tématem, které můžeme spravedlivě posoudit během pouhé jedné hodiny. K dispozici je dostatek materiálu pro několik rozprav. Dnes bych se chtěla zaměřit na dva body. Prvním je bod 8 této zprávy, který kritizuje skutečnost, že k začlenění zásady rovných příležitostí dle Lisabonské strategie v zásadě nedochází. Ráda bych se připojila k výzvě, aby Komise a Rada začlenily kapitolu integrace rovnosti mužů a žen do své postlisabonské strategie "EU 2020".
<P>
Kromě toho je nezbytné, aby členské státy prováděly posouzení dopadu založeném na pohlaví, neboť chceme-li brát boj proti dopadům současné krize vážně, potřebujeme opatření, která zohlední specifické postavení žen. Myslím, že členské státy by měly být za účelem podpory hospodářské obnovy opravdu naléhavě vyzvány k přijetí opatření založených na takovém posouzení údajů a dopadu. Jsem také toho názoru, že ženy mají právo rozhodovat o svém těle a svém zdraví.
<SPEAKER ID="206" NAME="Norica Nicolai" AFFILIATION="ALDE">
(RO) I když tuto zprávu vítám, chtěla bych zdůraznit jednu věc. Nemyslím si, že právní předpisy jsou relevantní, zvláště proto, že rovnost mezi muži a ženami je jednou z hlavních součástí lidské civilizace a kultury. Věřím, že na počátku rozvoje každého jedince musí být přijata pozitivní opatření, a že je třeba začít formou výchovy, která odstraní stereotypy a dodá rovnosti pohlaví silnou podporu a smysl již od dětství. Dokud tento přístup nepřijmeme a nebudeme provádět integraci tímto způsobem, budeme stále vést tytéž diskuse o zkoumání této otázky, a méně o tom, co uděláme.
<P>
Chtěla bych zdůraznit ještě jednu věc. Nerovnosti se snižují ve znalostní společnosti nebo nové formě hospodářství. Věřím, že toto jsou důležité kroky směrem k rovnosti.
<SPEAKER ID="207" NAME="Zuzana Roithová" AFFILIATION="PPE">
(CS) Pane předsedo, dámy a pánové, chci vás znovu upozornit, že zastaralé barcelonské cíle, na něž se tato zpráva odvolává, jsou v rozporu s doporučením odborníků. Ti totiž dokladují, že nejmenší děti, mám na mysli ty do dvou let, nemají být odkládány do kolektivních zařízení, a je proto nemožné ukládat členským státům takové cíle. Pro zdravý psychický vývoj kojenců a batolat je prostě zásadně důležité, aby o ně celodenně pečovali matka nebo otec. Navíc tato zpráva zasahuje do práv členských států, když chce měnit jejich prorodinnou politiku. Našim úkolem je ovšem usilovat o účinná evropská opatření pro boj proti obchodování s lidmi a proti násilí na ženách a taky dětech. Myslím ovšem, nebo chci upozornit na to, že tato zpráva nectí právo na život nenarozeného dítěte. A považuji tuto zprávu za nevyváženou. Závěrem chci poděkovat komisaři Špidlovi a přeji mu hodně úspěchů.
<SPEAKER ID="208" NAME="Katarína Neveďalová" AFFILIATION="S&amp;D">
(SK) Je pravda, že Evropská unie v posledních třiceti letech udělala mnoho pro to, aby postavení a práva žen zlepšila. Nejnápadnější rozdíl, který nicméně stále přetrvává, a který se dokonce prohlubuje, je rozdíl v odměňování mužů a žen.
<P>
Ženy vydělávají v průměru o 20 % méně, ale rozdíly v odměňování mezi ženami a muži mají též závažný dopad na celoživotní výdělky a důchody žen a na to, o čem stále častěji hovoříme jako o feminizaci chudoby. Rozdíly v odměňování jsou spojeny s mnoha právními, sociálními i hospodářskými faktory, jejichž rozsah je širší a otázku "stejné odměny za stejnou práci." přesahuje.
<P>
Měli bychom vést celoevropskou kampaň za účelem odstranění hluboce zakořeněných předsudků, které se týkají údajné vrozené skutečnosti, že jsou zde ti, kteří nosí kalhoty, a že jsou tu méně hodnotní jedinci, kteří nosí sukně. Musíme mluvit otevřeně o tématech domácího násilí a obchodování s bílým masem, která jsou stále tabu, a samozřejmě o zavedení rovnosti pohlaví do vzdělávacího procesu žáků základních škol.
<P>
Ráda bych skončila položením jedné otázky každému, kdo tu dnes sedí. Jak si může společnost cenit žen a chránit je jako jedinečné a výjimečné bytosti, jako nositelky života, když Mezinárodní den žen považujeme za pozůstatek socialismu?
<SPEAKER ID="209" NAME="Piotr Borys" AFFILIATION="PPE">
(PL) Pane předsedající, velmi mne těší, že dnes hovoří také muži, ačkoli, jak je vidět, jsme v menšině. Byl bych rád, kdybychom se podívali na politiku rovnosti pohlaví v kategoriích obrovského nevyužitého potenciálu, a proto by v průběhu 10 let této generace měly být disproporce vyrovnány v každé oblasti, pokud chceme pomýšlet na rychle se rozvíjející společnost.
<P>
Zde jsou tři problémové oblasti: Za prvé, disproporce v akademické oblasti. Ženy jsou vzdělanější, ale nedostávají povýšení. Za druhé, účast žen v politice by měla být podstatně vyšší, a to je důvodem, proč si myslím, že by měla být zavedena pravidla týkající se rovnosti ve všech členských státech. Za třetí, oblast podnikání. Ženy se daří lépe například v oblasti mikropodniků, ale jejich účast na vedení velkých společností je nízká. Současná míra růstu naznačuje, že ženy dosáhnou rovné účasti až v roce 2280. Toto musí být změněno.
<P>
Jsou zde tři závěry. Za prvé, monitorovací centrum by mělo brát v úvahu nejlepší postupy. Za druhé, rád bych vyjádřil obrovské díky panu Špidlovi za to, že umožnil, prostřednictvím Evropského sociálního fondu, největšího finančního nástroje Evropské unie, investovat do školek. Za třetí, rád bych oznámil, že budu-li během tohoto funkčního období plánovat dítě, vezmu si otcovskou dovolenou, pokud mi to pan Buzek umožní.
<SPEAKER ID="210" NAME="Silvia-Adriana Ţicău" AFFILIATION="S&amp;D">
(RO) Věřím, že je potřebné mít účinný systém plánování služebních postupů za účelem zajištění rovných příležitostí pro muže i ženy, což znamená, že tu musí být dostatek zařízení pro péči o dítě jako jsou jesle a mateřské školky.
<P>
Evropská unie má v současnosti čekací listiny pro děti, které mají být do jeslí a mateřských školek zapsány. Je tu velký počet dětí, které nemohou být do takovýchto vzdělávacích institucí zapsány z důvodu nedostatečného počtu míst. Každé euro, které je investováno do rozvoje zařízení pro péči o dítě, znamená pro společnost návrat 6 euro plynoucích z vytvořených pracovních míst a ze zlepšení kvality života evropských občanů. To je důvodem, proč doufám, že Evropská unie a členské státy budou v budoucnu do těchto zařízení pro péči o děti velmi nízkého věku investovat více.
<P>
V neposlední řadě bych vás chtěla upozornit na situaci rodin s jedním rodičem a na potíže, na které narážejí rodiče-samoživitelé.
<SPEAKER ID="211" NAME="Sidonia Elżbieta Jędrzejewska" AFFILIATION="PPE">
(PL) Pane předsedající, podle mého názoru k otázce rovných práv žen a mužů existují dva klíče. Jedním je rovný přístup k ekonomickým zdrojům a druhým je rovný přístup k rozhodování ve veřejném životě. Rozdíly v odměňování žen a mužů, které stále sveřepě přetrvávají, jsou, dle mého názoru, nepřijatelné. Za stejnou práci by měla být stejná odměna. Kromě toho bych chtěla zdůraznit, že, dle mého názoru, je velmi důležité, aby se ženy více účastnily politického života a veřejného života vůbec. Jsem hluboce přesvědčena, že vyšší účast žen na veřejném životě, ve větším počtu a na základě spravedlivějších zásad, bude znamenat, že rozpočty i politiky, které budou vytvořeny, a plány, které budou stanoveny, budou ve větší míře odrážet sny, potřeby, touhy a plány celé společnosti.
<SPEAKER ID="212" NAME="Elena Băsescu" AFFILIATION="PPE">
(RO) Z důvodů hospodářské a finanční krize vzrostla míra nezaměstnanosti žen v roce 2009 o 1,6 % v porovnání s mírou nezaměstnaností mužů, jež vzrostla o 2,7 %.
<P>
Zapojení žen do politického rozhodovacího procesu se významně zvýšilo. Procento zastoupení žen v Evropském parlamentu se v porovnání s předchozím volebním obdobím parlamentu zvýšilo z 31 % na 35 %. Ženy, které zastupují Rumunsko představují 36 %. Příklad Rumunska, kde byla předsedkyní poslanecké sněmovny zvolena žena, bývalá poslankyně Evropského parlamentu, je první vlaštovkou. V osobní rovině, jako mladá žena začínající politickou kariéru, jsem kandidovala jako nezávislá do Evropského parlamentu a bez pomoci stranické kandidátky jsem dokázala získat nezbytný počet hlasů. V soukromém sektoru jsou ženy mnohem lépe zastoupeny, třetina z nich...
<P>
(Předsedající řečnici přerušil)
<SPEAKER ID="213" NAME="Seán Kelly" AFFILIATION="PPE">
Pane předsedající, název naší zdejší rozpravy dnes večer je "Rovnost žen a mužů”, přesto většina mluvčích, když o této otázce hovořila, řekla "mužů a žen.”
<P>
To myslím částečně odpovídá na otázku položenou paní Lullingovou o tom, proč nebyl od roku 1975 učiněn větší pokrok. Důvodem je tradice. Je to záležitost kultury. Role žen je viděna jako méněcenná, podřízená. V mnoha zemích světa tohle stále existuje, a je to velkou výzvou ke změně.
<P>
Naštěstí však EU udělala dobrý pokrok, a nikde pravděpodobně nebyl větší než v tomto Parlamentu, kde jak po početní stránce, tak po stránce přístupu panuje opravdová rovnost. Tohle musí pokračovat prostřednictvím právních předpisů, cílů a směrnic.
<P>
Byl zmíněno také to, že bychom měli mladé dívky více informovat. Souhlasím, ale musíme rovněž více informovat mladé chlapce, zvláště abychom kompenzovali škodu způsobenou řadou filmů a televizních programů, které nepřispívají k utváření rovnostářské společnosti v duchu rovnosti. Je zapotřebí vykonat ještě mnoho práce, a my musíme začít jednat.
<SPEAKER ID="214" NAME="Czesław Adam Siekierski" AFFILIATION="PPE">
(PL) Pane předsedající, často je to tak, že v obtížných dobách, spočívá řešení mnoha problémů spojených se zajišťováním každodenních dobrých životních podmínek rodiny na ženách. Nejen, že by se jim za to mělo po všech stránkách dostat vděku, ale měla by jim být poskytována pevná podpora jako součást sociální politiky. Myslím, že v této oblasti máme mnoho práce.
<P>
Rovnost pohlaví a práva žen vycházejí z lidských práv. Zdá se, že vytváření nadbytečných právních předpisů k podpoře těchto základních práv může být vnímáno jako jednoznačné popření této zásady. A konečně, nejvíce můžeme v oblasti rovnosti mezi ženami a muži učinit prostřednictvím systému vhodného vzdělávání, neboť úcta k ženám nestačí a nemůže být plně definována a obsažena ani v těch nejlepších dokumentech, pokud není součástí naší kultury, zvyků a výchovy.
<P>
V Polsku máme přísloví, že žena podepírá tři rohy domu a muž pouze jeden. Mohli bychom říci, že takováto situace ženy chválí a oceňuje, nebo, že je nadměrně vykořisťuje a že je příkladem nerovnosti.
<SPEAKER ID="215" NAME="Vladimír Špidla" LANGUAGE="CS">
Dámy a pánové, diskuze, která proběhla byla neobyčejně bohatá. Myslím, že jsem zažil již mnoho diskuzí v Parlamentu a tato patří nepochybně k nejbohatším. Myslím, že se také jasně ukázalo, že politika, kterou formuluje Evropská komise a Evropa jako taková, je politikou, která má svůj vnitřní smysl, svou vnitřní logiku a je třeba v ní pokračovat. Rovnost příležitostí po mém soudu je skutečně základním elementem naší konstrukce, nepochybně vychází z lidských práv a je také zřejmé, že je třeba, abychom ji zajistili pro všechny. Není možné připustit, že budou existovat ostrovy, kde rovnost příležitostí nebude důsledně aplikována.
<P>
Politika, která byla zformulována v našem plánu pro rovnost, by po mém soudu měla pokračovat v dalším období a stejně tak se shoduji v názoru na to, že v příští strategii "Evropa 2020" je třeba genderové otázky zesílit. Protože tak, jak již bylo mnohokrát řečeno v diskuzi, a já se s tím zcela ztotožňuji, moderní společnost, která chce být úspěšná, si nemůže dovolit nevyužít svůj celý lidský potenciál. Myslím si, že rovnost příležitostí je pro Evropu jednoznačnou konkurenční výhodou.
<P>
Dámy a pánové, debatovalo se také o opatřeních, o kulturních aspektech, o zákonodárství a mnohých dalších ohledech této složité otázky. Myslím si, že nemůžeme apriori k žádnému prostředku zaujmout záporné nebo kladné stanovisko. Je nepochybné, že je třeba důsledně aplikovat stávající legislativu. O tom není pochyb a existuje tady mnoho problémů. Je také ovšem zřejmé, že mnohdy nová, velmi odvážná legislativa může situaci podstatně změnit. Byl tady zmíněn norský případ kvót pro správní rady velkých akciových podniků, kdy tento zákon zjevně změnil situaci, a myslím si, že by bylo zajímavé prostudovat norské zkušenosti. Ale přesto si myslím, že důraz na plné uplatnění současně platné legislativy je něco, co bychom neměli dávat do pozadí.
<P>
Dámy a pánové, byl jasně podtržen význam rovnováhy mezi rodinným a pracovním životem a myslím si, že také bylo zřetelně řečeno, že rovnost příležitostí je záležitostí mužů i žen, a proto jsem velmi potěšen, že jsme se na této debatě podíleli na základě zkušeností obou pohlaví, tak jak si myslím, že je to třeba uplatnit vždy.
<SPEAKER ID="216" NAME="Předsedající">
Pane komisaři Špidlo, chtěl bych se připojit k chóru díků a přání hodně štěstí, které vám byly vzdány, a které zaznívaly z různých stran této sněmovny. Přeji vám mnoho úspěchů a boží požehnání!
<SPEAKER ID="217" NAME="Marc Tarabella">
zpravodaj. - (FR) Pane předsedající, i já bych chtěl poblahopřát panu komisaři za toto závěrečné úsilí - ano, já, který jsem k němu často vznášel v jiných věcech námitky - a jednoduše poděkovat každému za tuto velmi bohatou rozpravu, ve které promluvilo mnoho poslanců.
<P>
Pečlivě jsem je všechny poslouchal a je pravda, že vystoupila řada mužů, což mne těší. V každém případě byl poměr mužů vyšší než je Výboru pro práva žen a rovnost pohlaví, jelikož ze 61 členů jsme tam pouze čtyři muži, což je příliš málo. Samozřejmě souhlasím s těmi, kteří řekli, že tohle je zápas, kterého se musejí účastnit i muži.
<P>
Nemohu odpovědět každému, ale paní Lullingová řekla, že většina pro hlasování ve výboru nebyla pohodlná. Dobrá, 15krát zaznělo "ano”, a pětkrát "ne”, tedy třikrát více "ano” než "ne” a sedm členů se zdrželo.
<P>
Vím, že jsme nad bodem 38, který se věnuje reprodukčnímu zdraví, sexuálním právům a zvláště antikoncepci a potratům, strávili spoustu času. Vím, že tato otázka je možná citlivější než ostatní, a já jsem nechtěl, aby se moje zpráva byla slepencem útržků, ale tuto otázku jsem nemohl přehlédnout.
<P>
Poukazuji zvláště na mladé dívky, které se, pokud nechtěně otěhotní, nakonec trápí, protože neměly všechny informace, které potřebovaly. Co mi vadí nejvíce, je časté pokrytectví některých, co rádi takové situace přehlížejí a z těchto mladých dívek si stále dělají legraci, a když se něco takového stane jejich dětem, mají prostředky, aby jim zaplatili "revitalizační” léčbu ve Švýcarsku či jinde, aniž by to poutalo mnoho pozornosti.
<P>
Co se týče rozdílů v odměňování, paní Bauerová to řekla výstižně. Pokud zohledníme vlivy částečných úvazků, které jsou omezené, hovoříme o 25 %. Je těžké být přesný.
<P>
Není to - a skončím zde, protože mi zbývá již jen pár vteřin - útržkovitá zpráva, přestože jsou v ní zmínky o mrzačení pohlavních orgánů, burce a nucených sňatcích. Mohu vás ujistit, že věřím, že tyto praktiky nejsou v demokracii součástí kultury; jsou to praktiky, proti kterým musíme prostřednictvím demokracie bojovat.
<P>
Skutečností je, že kdybych je do zprávy zahrnul, zastínily by všechny zbývající otázky, které jsou, podle mého názoru, důležitější.
<SPEAKER ID="218" NAME="Předsedající">
Rozprava je ukončena.
<P>
Hlasování se bude konat ve středu 10. února.
<P>
Písemná prohlášení (Článek 149)
<SPEAKER ID="219" NAME="Corina Creţu  " AFFILIATION="S&amp;D">
písemně. - (RO) Přestože je poprvé v historii počet žen na trhu práce vyšší než počet mužů, případy diskriminace na základě pohlaví se vyskytují stále. Podstatná část zaměstnání, která vykonávají ženy, jsou obvykle na základě částečného pracovního úvazku nebo na smlouvy na dobu určitou, a odměna je nepřiměřená. Více než půl století poté, co byla zásada stejné odměny za práci začleněna do smluv Společenství, musí žena v Evropské unii pracovat 418 kalendářních dní, aby vydělala tolik, co vydělá muž za 365 dní.
<P>
Přestože politika EU byla průkopnickou, rozdíly v odměňování se od roku 2000 stabilně drží na velké úrovni. Máme nezbytné právní nástroje, abychom to řešili. To je důvodem, proč vyzývám k tomu, aby příští Evropská komise byla zapojena do provádění směrnice 2006/54/ES o zavedení zásady rovných příležitostí a rovného zacházení pro muže i ženy v oblasti zaměstnání a povolání ve všech členských státech. Zatímco hospodářský pokles zasáhl zejména odvětví ovládaná muži, je zde riziko, Rumunsko nevyjímaje, že rozpočtová omezení povedou ke ztrátě řady pracovních míst ve veřejných službách, v oblasti, ve které jsou ženy zastoupeny nejvíce. Myslím si, že je zásadní, aby politiky v oblasti rovnosti pohlaví nebyly zasaženy diskriminačními opatřeními zaměřenými na zaměstnance ve veřejném sektoru.
<SPEAKER ID="220" NAME="Vasilica Viorica Dăncilă  " AFFILIATION="S&amp;D">
písemně. - (RO) Zpráva o rovných příležitostech nabízí rovným příležitostem v Evropské unii nový impuls, neboť podpora opravdové, demokratické rovnosti žen a mužů zůstává měřítkem pro vytvoření demokracie, která sjednocuje celou společnost.
<P>
Rovné příležitosti nabízejí oživení sociálního pokroku, a nesmějí jednoduše zůstat soudním nástrojem. Ve většině evropských zemí se segregace na základě povolání a odvětví téměř nezměnila. To se odráží v nižších platech žen, nižším počtu žen, které pracují, když se starají o závislé osoby, a stejně tak v tom, jak muži a ženy sdílí povinnosti v rámci rodinného života.
<P>
Kromě toho nesmíme zapomínat také na úlohu žen v zemědělství v Evropě a jejich příspěvek tomuto odvětví: Třetina pracovníků v zemědělství jsou ženy. Většinou nedostanou zaplaceno a netěší se přiměřené sociální ochraně, protože svou práci vykonávají na statcích, které obstarávají obživu jejich vlastním rodinám.
<P>
Myslím si, že Evropský parlament musí podporovat iniciativu ve prospěch založení Evropského střediska pro sledování násilí páchaného na ženách, a tím i evropské právní předpisy zaměřené na ochranu obětí a stejně tak ustavení orgánu na podporu rovných příležitostí na úrovni OSN.
<SPEAKER ID="997" NAME="Sirpa Pietikäinen  " LANGUAGE="FI">
Pane předsedající, dámy a pánové, ráda bych poděkovala panu Tarabellovi za jeho vynikající zprávu o rovnosti mezi ženami a muži v Evropské unii. Nerovnost mezi ženami a muži na trhu práce odráží skutečnost, že ženy stále dostávají jen 80 centů na každé euro, které dostanou muži za stejnou práci. K dispozici jsou opatření k dosažení rovného odměňování a nyní skutečně nadešel čas na to, aby byla uvedena do praxe. Mělo by být například být povinné provádět hodnocení nároků daného pracovního místa a na základě toho by měla být stanovována odměna. Zaměstnavatelům, kteří nevypracují řádný program, který respektuje rovnost pohlaví na pracovišti, by měly být uloženy sankce. Ženy by neměly v souvislosti se svými kariérními postupy čelit překážkám a zažívat zastavení profesního růstu na základě svého pohlaví. Jak společnosti tak veřejný sektor musí věnovat více pozornosti tomu, aby zajistily, že v nejvyšších pozicích bude více žen. Při sestavování nové Evropské komise, by každý členský stát měl na post komisaře navrhnout jak muže, tak ženu. Jak je ve zprávě uvedeno, vyskytují se též problémy v oblasti slaďování práce a rodinného života, které souvisejí s rovností mezi ženami a muži v profesním životě. Rozvoj veřejných služeb s účelem usnadnit poskytování péče a poskytnout větší prostor pro otcovskou dovolenou jsou způsoby jak rozdíly mezi ženami a muži na trhu práce vyrovnat. Evropská unie potřebuje sociální regulaci. EU již začala na rovnější Evropě pracovat: Postavení evropských žen se, díky právní předpisům EU, podstatně zlepšilo. V otázkách rovnosti jde Evropská unie správným směrem, ale věci se nedějí samovolně: Do budoucna budeme požadovat silnější sociální rozměr EU, abychom zaručili rovnější a sociálnější Unii než kdykoli předtím.
<SPEAKER ID="996" NAME="Daciana Octavia Sârbu  " AFFILIATION="S&amp;D">
písemně. - (RO) Rovnost žen a mužů je základní zásadou Evropské unie. V průběhu let byl v tomto ohledu učiněn značný pokrok. Mezi členskými státy jsou nicméně stále podstatné odchylky, pokud jde o nabízení rovné odměny za odvedenou práci, počet žen, které zastávají řídící pozice a procento žen na trhu práce. Navzdory současným právním předpisům EU je mezi členskými státy stále patrný rozdíl mezi platy, které dostávají muži a těmi, které pobírají ženy, průměrně 15-17 %. Je to z toho důvodu, že ženy mají špatně placená zaměstnání nebo pracují na částečný úvazek. V důsledku snížení výdělků žen a jejich důchodů v průběhu života způsobují tyto rozdíly v odměňování, v případě starších žen, chudobu. Hrozbě chudoby je vystaveno 21 % žen ve věku 65 a více let v porovnání s 16 % mužů v této situaci. Pokud jde o zajištění rovnosti pohlaví, členské státy musí, za účelem zaručení rovných práv jak pro ženy, tak pro muže, sdílet dobré postupy. Kromě toho, bych ráda zdůraznila, že ve školách jsou zapotřebí výukové programy, jejichž cílem by bylo bránit předávání stereotypů spojených se ženami.
<SPEAKER ID="221" NAME="Lívia Járóka  " AFFILIATION="PPE">
písemně. - (HU) Nejdůležitějším úkolem, který se týká politik Evropské unie v oblasti podpory rovnosti pro muže i ženy je vyhodnocení úspěchů a neúspěchů čtyřletého plánu, který v letošním roce končí, a naplánování hlavních rysů nové strategie. Plán pro dosažení rovného postavení žen a mužů, který začíná v příštím roce musí klást důraz - tak, jako ten současný - na fenomén vícenásobné a "průřezové” diskriminace, za současného věnování větší pozornosti aspektům práv žen v případě etnických menšin. Zpráva správně upozorňuje na škodlivé dopady celosvětové hospodářské krize na situaci žen, zvláště co se týče pracovních míst a rozdílu v odměňování na základě pohlaví. Je tedy zásadní, aby nová strategie zohlednila hospodářskou důležitost rovných příležitostí pro muže i ženy, poněvadž diskriminace na základě pohlaví je nejen nespravedlivá, ale zpomaluje i ekonomiku. Členské státy i podniky, kterých se to týká, je tedy naléhavě třeba vyzvat k tomu, aby, na jedné straně, do svých strategií pro řízení krizových situací začlenili zřetel rovnosti pohlaví, a na straně druhé, aby se zdržely finančních omezení, která rovným příležitostem pro muže a ženy škodí. Plán pro dosažení rovného postavení žen a mužů, který nabývá platnosti po roce 2010, musí zachovat priority předchozí strategie a více se zaměřit na aspekty související se snižováním chudoby a sociálním vyloučením, zvláště v Evropském roce věnovanému tomuto tématu. Nová strategie musí být konkrétním akčním plánem s realistickými a ověřitelnými cíly. Kromě toho je, se zřetelem k jejich provádění, zapotřebí účinnější koordinace mezi Evropskou komisí a členskými státy.
