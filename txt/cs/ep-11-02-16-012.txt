<CHAPTER ID="012">
Situace v Egyptě (rozprava) 
<SPEAKER ID="460" NAME="Předsedající">
Dalším bodem je prohlášení místopředsedy Komise / vysoké představitelky Unie pro zahraniční věci a bezpečnostní politiku k situaci v Egyptě.
<P>
Komisař Füle se ujme slova jménem místopředsedkyně Komise / vysoké představitelky Unie pro zahraniční věci a bezpečnostní politiku.
<SPEAKER ID="461" NAME="Štefan Füle">
člen Komise. - Paní předsedající, je mi potěšením tu dnes být s vámi. Jak jistě víte, vysoká představitelka a místopředsedkyně Komise právě navštěvuje jižní Středomoří a požádala mě, abych jejím jménem před vámi vystoupil na téma událostí v Egyptě.
<P>
Politická realita v Egyptě zaznamenala obrovskou změnu minulý pátek, kdy prezident Mubárak po 30 letech ve funkci odstoupil. Jeho odchod otevřel cestu k možné transformaci Egypta. Dovolte mi to před touto sněmovnou zopakovat: Evropská unie vzdává poctu odvaze egyptského lidu, který vedl svůj boj za demokratickou změnu pokojně a důstojně.
<P>
Velkou odpovědnost nyní nese Nejvyšší rada ozbrojených sil, která musí Egypt vést k demokratické budoucnosti, o kterou lidé usilovali. Pozorně jsme zaznamenali sliby o revidování ústavy, uspořádání parlamentních a prezidentských voleb, dodržování mezinárodních úmluv a závazků a omezení vojenské vlády na šest měsíců.
<P>
Již se objevily zprávy o prvních podniknutých krocích. Návrh ústavní změny by měl být hotov do deseti dnů a ke všelidovému hlasování předložen do dvou měsíců. Budeme pečlivě sledovat přijímaní opatření a doufáme, že tato opatření později v tomto roce připraví cestu k demokratickým, svobodným a spravedlivým volbám.
<P>
Evropská unie reagovala na události v Egyptě, jakmile se veřejné protesty vystupňovaly. Opakovaně jsme vyzývali egyptské orgány, aby zajistily okamžitou změnu a odpověděly na demokratické ambice lidu. Vysoká představitelka přímo kontaktovala egyptského viceprezidenta Omara Suleimana, když vznikly obavy z narůstajícího násilí či porušování lidských práv.
<P>
Evropská unie okamžitě vyjádřila svou připravenost poskytnout plnou podporu procesu přechodu Egypta k demokracii. Evropská rada požádala vysokou představitelku, aby vypracovala balíček opatření na podporu procesu transformace v Egyptě a Tunisku. Vysoká představitelka byla rovněž požádána, aby přizpůsobila nástroje Evropské unie s cílem stimulovat přechod a hospodářský a sociální rozvoj země.
<P>
Začali jsme pracovat na nejlepším způsobu podpory Egypta a naším cílem je taková společná zahraničně-politická reakce, jakou dovoluje Lisabonská smlouva. Přitom nasloucháme všem hlasům včetně hlasů poslanců této sněmovny. Můžete zde zásadně přispět jakožto demokraticky zvolení zástupci a také jako zástupci rozpočtového orgánu.
<P>
Vysoká představitelka a já také během několika dnů o tomto procesu podáme zprávu Radě pro zahraniční věci. Na tomto místě bych chtěl dodat, že vysoká představitelka Ashtonová na tuto neděli svolala zvláštní zasedání Rady pro zahraniční věci.
<P>
V Egyptě i v Tunisku Evropská unie jednoznačně podporuje zahájený proces transformace. Existuje však důležitý rozdíl. V případě Tuniska se politická situace poněkud vyjasnila. Podařilo se nám navázat dialog s přechodnou vládou o potřebách země a možné reakci Evropské unie.
<P>
Vysoká představitelka je stále v úzkém kontaktu s čelními mezinárodními představiteli, aby projednávala úkoly, před nimiž tato oblast stojí, a aby zajistila koordinovanou, a tudíž silnou mezinárodní odezvu.
<P>
Především se budeme snažit upravit naše současné programy tak, aby podporovaly touhu egyptského lidu po reformách, jakmile se situace vyjasní. Evropská unie již má v Egyptě široké portfolio programů a každoročně zde vydá téměř 150 milionů EUR.
<P>
Po několik let financujeme projekty zaměřené na demokratické reformy, řádnou správu a dodržování lidských práv. 40 milionů EUR bylo tomuto cíli přiděleno v letech 2007-2010 a 50 milionů EUR se plánuje na období let 2011-2013. Také jsme mobilizovali další finanční prostředky, zvláště pro občanskou společnost, prostřednictvím evropského nástroje pro demokracii a lidská práva. Nová situace v Egyptě by měla vytvořit správné prostředí pro maximální využití těchto finančních prostředků a prosazovat provádění daleko náročnějších programů, než jaké byly možné v minulosti.
<P>
Kromě stávajících programů a fondů hodláme Egypťanům naslouchat a zjistit, kde podle nich tato země potřebuje naši podporu nejvíce. Jejich požadavky, pokud jde o demokracii, sociální a ekonomické vyhlídky a svobodné, spravedlivé a otevřené volby, musí být splněny. Evropská unie je připravena podpořit tento reformní proces založený na dodržování lidských práv a základních svobod.
<P>
Egyptské orgány se na nás již obrátily s prvotními požadavky, včetně požadavku na řešení podezření ze zpronevěry veřejných prostředků. V této věci zajišťujeme koordinaci s členskými státy a Rada pro zahraniční věci se má touto záležitostí zabývat. Až přijdou další požadavky, učiníme vše, co bude v našich silách, abychom byli vstřícní a mobilizovali své odborné zkušenosti ve věci demokratizace, voleb, lidských práv, hospodářských a sociálních reforem i veškerých dalších otázek, které mohou Egypťané považovat za potřebné.
<P>
Dovolte mi však říci jasně - není na nás, abychom diktovali výsledky nebo nařizovali řešení. Budoucnost má pevně v rukou lid Egypta.
<P>
Na začátku jsem zmínil, že vysoká představitelka a místopředsedkyně je v této době na cestách v daném regionu. V rámci své cesty chtěla navštívit Egypt a informovala o tomto úmyslu své egyptskou protistranu. Nyní ji egyptské orgány pozvaly do Káhiry a ona tam po zasedání Rady pro zahraniční věci v pondělí odcestuje. Bude to pro ni příležitost vyslechnout si Egypťany a posoudit prioritní potřeby této země na cestě k demokracii.
<SPEAKER ID="462" NAME="José Ignacio Salafranca Sánchez-Neyra">
jménem skupiny PPE. - (ES) Paní předsedající, pane komisaři, dámy a pánové, pan Mubarak zmizel ze scény a každý si zřejmě oddechl. Zaprvé egyptský lid, který dosáhl naplnění svých oprávněných tužeb po větší důstojnosti a demokracii, a zadruhé mezinárodní společenství, které nikoli bez jistého cynismu přešlo z včerejšího přístupu spojence k dnešnímu znepokojení a v budoucnosti možná i obvinění.
<P>
Já však, paní předsedající, nevěřím, že bychom měli sami sebe klamat. Odchod pana Mubaraka a pana Ben Alího jsou nezbytné, nikoli však dostačující předpoklady pro zaručení procesu demokratického přechodu, u kterého stále panuje mnoho nejistot. Nejdůležitější je upevnit demokracii.
<P>
Paní předsedající, je také zjevné, že ačkoli demokratické svobody a lidská práva lze iniciovat šestnácti dny protestů, odvahou veřejnosti a proklamací právních předpisů od rána do večera, hospodářský a sociální pokrok bohužel stejným způsobem zařídit nejde. To jsme viděli na velkých hospodářských ztrátách, které Egypt i Tunisko utrpěly v posledních dnech.
<P>
Vrátím-li se k projevu pana komisaře, chtěl bych říci, že po prvotním váhání a určitých problémech s obrazem Evropské unie se zdá, že věci se zase daly do pohybu. Baronka Ashtonová je v dané oblasti a to, co navrhuje pan Füle, dává hodně smysl.
<P>
Zaprvé, pevně a upřímně podporovat proces demokratického přechodu a politické reformy v těchto zemích. Zadruhé, provést kritický přezkum evropské politiky sousedství tak, aby byla posílena ustanovení o demokracii.
<P>
Dnes jsme v rozšířeném předsednictvu vyslechli polského ministra zahraničí, příštího úřadujícího předsedu Rady a jeho iniciativu k založení polské nadace věnované tématu demokracie a lidských práv. Tu by bylo možné rozšířit na celou EU.
<P>
Paní předsedající, EU ve své evropsko-středomořské politice mobilizovala velké zdroje s velmi špatnými výsledky. Obraz EU v tomto konfliktu utrpěl, ještě více než obraz ostatních mezinárodních aktérů. Výzva pro EU však zůstává nedotčena.
<P>
Chtěl bych říci, paní předsedající, že to je dobrá příležitost zdůraznit, že EU jednou provždy chápe, že dnešní historie se tvoří v přítomnosti a že v historické době, v níž žijeme, musíme jednat jako světový hráč a plnit potřebné povinnosti, nebo budeme muset, paní předsedající, přistoupit na to, že na mezinárodní scéně nehrajeme úlohu, kterou chceme udržet, a budeme muset se muset omezit, tak jako tomu bylo doposud, na placení účtů za zásadní globální problémy.
<SPEAKER ID="463" NAME="Adrian Severin">
jménem skupiny S&D. - Paní předsedající, léta si evropsko-atlantické subjekty myslely, že islám není schopen vyprodukovat demokratické chování a instituce. Proto se rozhodovaly buď podporovat autoritářské režimy, nebo mechanicky přenášet západní model demokracie do arabských zemí. Nejenže obě tyto strategie selhaly, ale jsou odpovědné i za vznik islámských fundamentalistů a odcizení sekulárních částí občanské společnosti.
<P>
Současné události v Egyptě prokazují, že islám nemusí být jen fundamentalistický, ale že může být i demokratický, jestliže přistoupíme na to, že demokracie může mít různou geometrii, a necháme ji vyrůstat přirozeně z její vlastní půdy. Současně musíme přiznat, že lidové povstání bylo na jedné straně výsledkem vývoje egyptských elit v kybernetické nebo internetové společnosti a na druhé straně důsledkem existenčních problémů, které přinesla celosvětová hospodářská krize. Pokud se Evropská unie nebude okamžitě a důsledně zabývat potřebou tyto problémy překonat, mohla by se revoluce změnit v anarchii a následně směřovat k další diktatuře.
<P>
A konečně, musíme nejen tleskat tomu, že při nedávných událostech v Egyptě nebyly zapáleny žádné izraelské vlajky, ale také si povšimnout, že neexistence dlouho potřebného řešení pro izraelsko-palestinský konflikt stojí u kořenů pocitu selhání, které skličují arabskou společnost a přiživují její neurózu. Proto by Evropská unie měla okamžitě převzít iniciativu, aby využila transformaci v Egyptě - která je dnes pouhou nadějí - a přeměnila ji ve skutečnou příležitost k vnitřní demokracii a míru v regionu.
<P>
V této souvislosti jsou dobrou zprávou cesty vysoké představitelky / místopředsedkyně do regionu i její připravenost přizpůsobovat a zlepšovat potřebné evropské nástroje pro řešení úkolů. Její činnost musíme všichni podpořit.
<SPEAKER ID="464" NAME="Guy Verhofstadt">
jménem skupiny ALDE. - Paní předsedající, pan Cohn-Bendit a já jsme před dvěma týdny velice kritizovali baronku Ashtonovou a vidím, že pan Severin si své vyjadřování lehce upravil a hovoří odvážněji. Tato intervence byla před dvěma týdny naprosto nezbytná, protože Evropská unie zaujala "neslaný ani nemastný" postoj.
<P>
Je jasné, že situace v Egyptě vyžaduje tři věci: především musí Komise přijít s důvěryhodným a globálním plánem pro Tunisko a Egypt - jak posílit občanskou společnost, jak bojovat proti korupci, jak pomoci budovat demokratické instituce, jak vytvořit systém nezávislého soudnictví a jak pomoci budování a rozvoji hospodářství. To jsou otázky nikoli milionů, ale miliard, pane komisaři. Myslím, že budete muset co nejrychleji přijít s globálním plánem.
<P>
Zadruhé, včera naše skupina uspořádala videokonferenci s Dr. Aymanem Nourem, jedním z vůdců opozice v Egyptě, a existuje řada obav. Mohu vám říci, že celé této diskuse v Egyptě o změně ústavy se nyní neúčastní sekulární demokratické politické strany, což je důležité sdělení. Zadruhé, řešení situace do dvou měsíců a uspořádání voleb do dvou měsíců je předem ztracený případ, protože to znamená, že nebudou existovat normální politické strany, které by se toho zúčastnily. Pak je zde celá otázka systému poměrného nebo individuálního zastoupení.
<P>
Zaslal jsem zprávu vysoké představitelce Ashtonové, abych ji požádal, aby při svých jednáních v pondělí zmínila uvedené tři otázky, které mají zásadní význam pro skutečnou demokratickou společnost v Egyptě v blízké budoucnosti. Myslím si, že Parlament by ji v těchto třech požadavcích měl podporovat, a doufám, že tyto tři prvky, tři problémy při svých jednáních v Egyptě přednesla.
<P>
Zatřetí, pane komisaři, tohle není konec. Vidíme, že se něco děje v Bahrajnu, v Jemenu, v Alžírsku, v Íránu, v Libyi, v Maroku a v Kuvajtu. Potřebujeme nyní od vysoké představitelky slyšet, co se v těchto zemích děje; neměli bychom čekat, až se toho stane moc. Na toto téma potřebujeme i jasné sdělení Komise, a zejména od baronky Ashtonové, ohledně událostí v těchto zemích, a musíme vyjádřit naši podporu masám v těchto zemích.
<SPEAKER ID="465" NAME="Daniel Cohn-Bendit" LANGUAGE="FR">
Paní předsedající, pane komisaři, jsem přesvědčen, že skutečně stojíme před několika problémy. Prvním problémem, který nebude vyřešen za dva týdny, je to, že Komise si láme hlavu nad tím, co znamená reálná politika v klimatu, které ve středomořském regionu a snad i jinde existovalo léta. Jinými slovy, jaký druh vztahů Evropská unie může a měla by mít s těmito diktaturami a jakou podobu by tyto vztahy měly mít. Protože je to celkem zvláštní. Dnes všichni říkají, že pan Mubarak byl diktátor. Před měsícem jsem to v Evropském parlamentu neslyšel. Tehdy diktátor nebyl. Pokud tedy chcete zmrazit aktiva, nezmrazujte jen aktiva přátel pana Mubaraka, ale aktiva pana Mubaraka a jeho rodiny, jak jste to udělali v případě pana Ben Alího; nezmrazili jsme jen majetek doprovodu pana Ben Alího.
<P>
Zadruhé, jsem přesvědčen, že to, co dnes vidíme v Egyptě a Tunisku, je demokratické tsunami. Co jsme udělali, když si tsunami vyžádalo nespočet obětí? Mobilizovali jsme mezinárodní fondy na pomoc postiženým lidem. Nyní musíme mobilizovat mimořádné fondy na pomoc lidu Tuniska a Egypta, protože důvodem revolty byl především hlad a chudoba a pokud tato chudoba nebude při demokratickém přechodu zmírněna, existuje nebezpečí, že někteří z protestujících se připojí například k řadám fundamentalistů a extremistů. Nemůžeme to odkládat.
<P>
Proto jsem přesvědčen, že by Komise měla nabídnout zásadní balíček pro Tunisko a Egypt a měla by říci, že demokracie je dobrá věc, protože přináší i financování. Současně si nemyslím, že by za dnešního stavu byla cesta baronky Ashtonové dostačující. Musí existovat zvláštní vyslanec, protože musíme pokračovat v jednáních s výbory. Například v Tunisku a Egyptě nejsou ve výborech, které přepracovávají ústavu, ani členové opozičních stran, ani ženy. Jsou to pouze muži, ačkoli ženy se účastnily demonstrací. Proto musíme tento proces podpořit a já věřím, že Komise by měla jednat tak, jako v minulosti v případě východu, a nabídnout svou pomoc s veškerými ústavními aspekty - jinými slovy, musí být přítomna na politické, právní a ekonomické úrovni.
<P>
Ještě jednu poslední věc. Pokud jde o tento region, víte, že nyní probíhají jednání o technickém zdokonalení dohod o přidružení s Izraelem. Nemyslím si, že je to správné řešení. Nemyslím si, že je to správný signál. Izrael je třeba chránit, ale politiku všech v tomto regionu včetně izraelské vlády je třeba revidovat. Nejde o zpochybňování Izraele, ale spíše politiky jeho vlády. Podarovat dnes Izrael technickým zlepšením dohody o přidružení by vyslalo špatný signál celému regionu.
<P>
(Potlesk)
<SPEAKER ID="467" NAME="Charles Tannock">
jménem skupiny ECR. - Pane předsedající, v prvních třiceti letech existence Izraele byl Egypt nesmiřitelným nepřítelem. V posledních třiceti letech žily obě země milostivě v míru.
<P>
Nelze dostatečně zdůraznit, jak důležité jsou dohody z Camp Davidu pro bezpečnost Izraele. Izraelci mají skutečně obavy z radikálního Muslimského bratrstva, které skutečně vyplní vakuum vzniklé po egyptské revoluci. Dosti na tom, že Izrael čelí teroristické hrozbě Hizballáhu na libanonské hranici, fanatikům z Hamásu vysílajícím rakety z Gazy a existenční hrozbě z jadernými zbraněmi vyzbrojeného Íránu. Převzetí moci islamisty v Egyptě by téměř jistě vedlo ke zrušení mírové smlouvy mezi Egyptem a Izraelem a otevření hranice v Rafáhu pro Hamás.
<P>
EU by měla naši pomoc podmínit zachováním mírové smlouvy a neměla by nečinně přihlížet žádnému politickému vývoji v Egyptě, který ohrožuje bezpečnost našeho strategického spojence. Podpora demokratického Egypta je pro nás neuvěřitelně důležitá a ekonomické výzvy jsou obrovské. Plně podporuji myšlenku mobilizace úvěrového financování z EIB a EBRD, jak včera navrhla vysoká představitelka ve Financial Times. Naše politické strany a skupiny v Evropě musí také pomoci budovat sekulární, pluralistické, demokratické sesterské strany v Egyptě, které by svobodně soutěžily ve volbách za šest měsíců, kdy se snad vojenská moc vzdá vedení.
<P>
(Řečník souhlasil s tím, že odpoví na otázku položenou zvednutím modré karty podle čl. 149 odst. 8.)
<SPEAKER ID="468" NAME="Krisztina Morvai" AFFILIATION="NI">
(HU) Pane předsedající, nemohu si pomoci, ale musím se zeptat kolegy poslance, jak vyvážená je podle něj představa, kterou poskytl o Izraeli a situaci na Středním východě, vzhledem k tomu, že neřekl jediné slovo o případech hrubého porušování lidských práv ze strany státu Izrael, včetně hanebného útoku na Gazu, tzv. bezpečnostní plot, který nemá nic společného s bezpečností, nebo všech případech porušení lidských práv, které odsoudila OSN a několik dalších organizací a skupin pro lidská práva.
<SPEAKER ID="469" NAME="Charles Tannock" AFFILIATION="ECR">
Pane předsedající, tato rozprava se týká naší pomoci Egyptu. Samozřejmě zdůrazňuji i nutnost pomoci našemu strategickému spojenci, Izraeli.
<P>
Nemusím nyní diskutovat o tom, proč je Izrael naším spojencem, proč sdílí naše společné demokratické hodnoty, proč bezpečnostní zeď skutečně snížila teroristické útoky a sebevražedné bombové atentátníky o více než 90 % nebo proč má Izrael svobodný tisk a svobodné volby, na rozdíl od svých sousedů.
<P>
To je diskuse na jinou dobu. V této fázi říkám jen to, že mírová smlouva s Izraelem je nezbytná pro regionální stabilitu a bezpečnost a samozřejmě je třeba mít na paměti, že EU je velmi silným subjektem v rámci tzv. blízkovýchodního kvartetu.
<SPEAKER ID="470" NAME="Willy Meyer">
jménem skupiny GUE/NGL. - (ES) Pane předsedající, pane Füle, Evropská unie má velmi vážný problém se svou politikou sousedství, který je třeba napravit. Přešli jsme od nezbytného ovlivňování režimů Mubaraka a Ben Alího - od přístupu spolupráce, který byl podle mě potřebný - do situace, kdy se nyní snažíme tyto diktatury odsoudit a snažíme se mít vliv na revoluční proces směřující k demokratické změně, který zinscenovaly určité části občanské společnosti.
<P>
Revoluce v Tunisku a Egyptě mají něco společného. Protestující jsou velmi mladí, úloha politických organizací je zanedbatelná - ačkoli ne v případě odborů - a obě revoluce požadují demokratický sociální stát zcela bez vlivu náboženství, což nás může velmi těšit.
<P>
Naše politika sousedství však postrádá důvěryhodnost. Nelze jeden den z nutnosti spolupracovat se dvěma diktaturami a další den je hanobit a snažit se získat vliv na egyptské ústavní reformy, které budou formovat budoucí stát.
<P>
Pane Füle, nechápeme, proč nebyl nikdy proveden článek 2 dohod o přidružení. Ani v Egyptě, ani v Tunisku, ani v Maroku, ani v Izraeli. Nikdy. Toto ustanovení je klíčovým prvkem dohod o přidružení, ale nikdy nebylo provedeno. Jeho podmínky jsou velmi jasné: všechny země, které podepíší dohody o přidružení s Evropskou unií, musí dodržovat mezinárodní právo a lidská práva. Toto klíčové ustanovení nebylo nikdy uvedeno do praxe, nikdy nebylo aktivováno. Proto nesdílíme tuto filosofii, kdy má svobodný obchod ve středomořském regionu přednost před lidskými právy.
<P>
To je třeba změnit, pane Füle.
<SPEAKER ID="471" NAME="Fiorello Provera" LANGUAGE="IT">
Pane předsedající, dámy a pánové, pád prezidenta Mubaraka připravil cestu demokracii, ale je i obrovskou příležitostí k osvobození egyptského lidu. Reforma demokratických institucí země umožní mimo jiné další rozvoj hospodářství a rozšíření prosperity na všechny členy společnosti, včetně těch nejslabších.
<P>
Bez demokracie bude hospodářský rozvoj sloužit jen k obohacení několika málo rodin, jak tomu vždy bylo v zemích, které nemají žádnou sociální spravedlnost. Evropská politika proto musí podporovat Egypt, který se vydává na cestu reforem, a pomáhat egyptskému lidu zvolit si svobodně svou vlastní budoucnost.
<P>
Na druhé straně se musíme k nové vládě v Káhiře stavět jasně a zdůrazňovat, že nová a štědřejší politika partnerství bude podmíněna regionální bezpečností a mírem s Izraelem.
<SPEAKER ID="472" NAME="Andreas Mölzer" AFFILIATION="NI">
(DE) Pane předsedající, pane komisaři, je zcela přirozené, že revoluční události jsou provázeny velkým množstvím emocí. Jako Evropané, kteří stojí mimo, bychom se však takových emocí měli vyvarovat a měli bychom mít na mysli realitu situace. Jestliže se dnes všichni radujeme z propuknutí demokracie v Egyptě či dokonce v Tunisku, přehlížíme realitu. Realita je taková, že máme vojenský režim v Egyptě, který je - doufáme - pouze režimem přechodným, a v Tunisku existuje režim, který není schopen zabránit tisícům či desetitisícům lidí v nezákonné emigraci.
<P>
Evropané musí být samozřejmě přáteli lidu a spojenci svobody. S ohledem na budoucnost však musíme také odpovídajícím způsobem jednat ve vztahu k režimům a diktaturám, které se v arabských zemích stále pevně drží. Jsem přesvědčen, že toho můžeme dosáhnout pouze v případě, že nebudeme mít žádné iluze a pomůžeme těmto lidem rozvinout to, co je pro demokracii potřebné: právní stát, svobodnou tržní ekonomiku a struktury nezbytné k tomu, aby byla demokracie byť jen myslitelná.
<P>
(Řečník souhlasil s tím, že odpoví na otázku položenou zvednutím modré karty (čl. 149 odst. 8 jednacího řádu.)
<SPEAKER ID="473" NAME="Daniel Cohn-Bendit," AFFILIATION="Verts/ALE">
(DE) Pane Mölzere, myslíte si, že je v souladu s dobrým vkusem, aby EU nyní jednala s plukovníkem Kaddáfím o návratu uprchlíků, když bylo dnes na demonstracích v Libyi zraněno 40 lidí? Myslíte si, spolu s diktátorem, že je lepší nyní nutit uprchlíky k návratu? Myslíte si, že je to vkusné?
<SPEAKER ID="474" NAME="Andreas Mölzer" AFFILIATION="NI">
(DE) Pane Cohn-Bendite, slyšel jste, že jsem řekl, že EU musí zaujmout postoj vůči diktátorům, kteří jsou stále u moci a jsou stále akceptovanými partnery Evropské unie, a měli bychom to udělat dříve, než v dotčených zemích dojde k revolučním změnám v oblasti lidských práv, demokratizace a právního státu. Demokratizace v těchto zemích však skutečně nedává důvod k poskytnutí azylu a jestliže tam nyní bude nastolena demokracie, musí být také možné, aby tam lidé mohli zůstat.
<SPEAKER ID="475" NAME="Elmar Brok" AFFILIATION="PPE">
(DE) Pane předsedající, pane komisaři, úřadující předsedo Rady, existuje něco, co musíme uznat, a je to něco, co jsme se ještě nenaučili, totiž to, že musíme často pracovat s nedemokratickými režimy, protože mnoha zemím v tomto světě vládnou diktátoři. Přitom však nesmíme zapomínat na spolupráci s občanskou společností. Musíme tak jednat na podporu lidských práv i pro rozvoj demokracie.
<P>
Zadruhé chci říci, že musíme uznat, že stabilita není jediný rozhodující činitel. Reálná stabilita nastane pouze pokud budeme podporovat svobodu. Jestliže se nyní nechopíme příležitosti a neposkytneme pomoc odvážným lidem v těchto zemích, existuje riziko, že se ocitneme ve vakuu a nebudeme schopni dosáhnout změny - náhlé velké změny - jako v roce 1989 ve střední a východní Evropě, ale namísto toho budeme v situaci jako v případě Íránu v roce 1979.
<P>
Poskytování pomoci znamená i stabilitu a bezpečnost pro nás - svoboda a stabilita jdou ruku v ruce. I proto jsem rád, že po problémech v počáteční fázi naší nové služby nyní Evropská služba pro vnější činnost a Komise jasně dosahují pokroku a přicházejí s rozumnými návrhy. V tomto ohledu je důležité, abychom nejen zlepšili a posílili svou pomoc ze strukturálního hlediska, ale i nabídli - zda budou naše nabídky přijaty, záleží na místních lidech - pomoc těmto zemím při budování demokratických struktur, aby mohly vstoupit do demokratické soutěže a aby ve volbách zvítězili demokraté a nikoli nakonec ti lidé, které patrně organizuje vojenský režim nebo Muslimské bratrstvo. V tomto ohledu musíme být odvážnější a snad i stanovovat své programy trochu chytřeji než v minulosti.
<P>
Doufám, že jsme na správné cestě. Pokud tohoto výsledku dosáhneme, nebudeme již dělat mnohé chyby jako minulosti a měli bychom této situace využít jako příležitosti pro nás samotné.
<SPEAKER ID="476" NAME="Saïd El Khadraoui" AFFILIATION="S&amp;D">
(NL) Pane předsedající, Mubarak je možná pryč, ale to je jen určitý mezikrok. Jsou nutná mnohá další opatření a armáda, která je nyní u moci, musí nalézt důvěryhodný způsob jak vést procesu přechodu, který již započal. To znamená zrušit stanné právo a zapojit do kroků, které jsou nyní podnikány, všechny demokratické síly. Vypracování nové ústavy bude v tomto ohledu první důležitá zkouška.
<P>
Evropská unie by měla využít veškeré možné prostředky, přímé a nepřímé, pro vedení tohoto procesu. Mimo jiné to bude skutečně znamenat pomoc pro demokratické strany a občanskou společnost při jejich rozvoji. Rovněž to znamená zmrazení aktiv osob, které zneužily státní prostředky. Samozřejmě - a to bude mnohem náročnější a bude to vyžadovat více práce - musíme přijmout balíček hospodářských podpůrných opatření, protože přechod lze považovat za úspěch jen tehdy, pokud se zotaví hospodářství.
<P>
Konečně jsme skutečně zaznamenali, že doložky o demokracii, které existují, ale nejsou uplatňovány, se ukázaly jako neúspěšné. Proto bude třeba je vyhodnotit.
<SPEAKER ID="477" NAME="Alexander Graf Lambsdorff" AFFILIATION="ALDE">
(DE) Pane předsedající, dámy a pánové, průběh revoluce lze zřídkakdy předvídat. Bylo tomu tak v případě americké i francouzské revoluce, stejně jako v případě velké revoluce v Evropě v letech 1989/91. Je důležité, abychom si jasně řekli jedno: toto je a nadále bude egyptská revoluce. Není to evropská revoluce, kterou bychom mohli řídit. Naopak je správné to, co tam baronka Ashtonová nyní dělá, tedy naslouchat a nepokoušet se diktovat události tak, jak by Evropa chtěla.
<P>
Jedna věc je však klíčová: v srpnu v Egyptě by neměly být jen volby, Egypťané musí mít skutečné volby. Je dobře, že se Muslimské bratrstvo zapojilo do procesu změny ústavy, vytvořilo stranu a zúčastní se voleb. Stejně však musí být zapojeny i sekulární síly, aby Egypťané v této revoluci za svobodu měli skutečné volby.
<P>
Chtěl bych říci několik slov k úpravě nástrojů. Je to odborný žargon a skoro nikdo nerozumí, co to znamená. Co to znamená? Zaprvé, znamená to zajistit více peněz, aby mohla Evropská investiční banka podnikat kroky. Ale co ještě to znamená? Potřebujeme evropskou nadaci pro demokracii, která by nám v budoucnosti umožnila efektivněji, rychleji a demokratičtěji pracovat s těmito občanskými společnostmi.
<SPEAKER ID="478" NAME="Mirosław Piotrowski" AFFILIATION="ECR">
(PL) - Pane předsedající, Parlament opakovaně jedná o situaci v Egyptě, která je dynamická a vyžaduje monitorování. Mezitím prezident Egypta odstoupil, což však nezmenšilo obavy z destabilizace této země a celého regionu. Stále přetrvává hrozba, že by se moci mohly chopit extremistické subjekty. Již dříve jsem navrhl, že Parlament a Komise by měly do Egypta vyslat zvláštní pozorovatelskou misi, a nyní bychom této misi měli udělit rozhodovací pravomoc. V sázce je nejen podpora pro svobodné volby, ale i zajištění balíčku pomoci v mimořádné situaci, zejména s ohledem na to, že sami Egypťané volají po finanční pomoci pro Egypt. Prohloubení nynější krize by mohlo vést k růstu neklidu a antidemokratického cítění. Aby byla přijatá opatření účinná, měly by probíhat konzultace s diplomaty ze Spojených států, kteří se v tomto regionu aktivně angažují.
<SPEAKER ID="479" NAME="Bastiaan Belder" AFFILIATION="EFD">
(NL) Pane předsedající, otřesný nedostatek politické svobody spolu s trýznivou socioekonomickou situací vedly k týdnům masových demonstrací a nakonec k odstoupení prezidenta Mubaraka.
<P>
V ulicích Káhiry se říkalo, že zákaz vycházení nadále dodržuje vlastně jediný egyptský občan: Husní Mubarak. Jen vtipné průpovídky však nezlepší průměrnou životní úroveň egyptského lidu. To bude rozhodně jeden z prvních úkolů pro Mubarakovy nástupce, chtějí-li se vyhnout riziku výbuchu nové vlny protestů. Současně stále čekáme na to, až bude zahájen proces vnitřní demokratizace. Zajištění mírového rozvoje tohoto procesu bude velmi důležité nejen pro egyptskou občanskou společnost samotnou, ale i pro region jako celek.
<P>
Vítám veškerou pomoc, kterou může Evropská unie poskytnout v tomto procesu dvojího přechodu, což také platí pro zranitelné postavení Koptů a kontinuitu egyptsko-izraelských vztahů.
<SPEAKER ID="480" NAME="Barry Madlener" AFFILIATION="NI">
(NL) Pane předsedající, když se teď prach v Egyptě usadil, je čas otevřít oči a zjistit, co se skutečně děje v Severní Africe.
<P>
Mnozí protestující volají nikoli pro demokracii, ale po zavedení práva šaría. "Alláh akbar" bylo heslo často slyšené během protestů. Docházelo k obtěžování novinářů, holandskému korespondentovi hrozili smrtí a nejsmutnější z toho všeho je sexuální zneužití skvělé americké novinářky Lary Loganové davem.
<P>
Ajatolláhové, kteří stojí za diktátorem Ahmadínežádem a sítí Al Kajdá mají velký den. Muslimské bratrstvo nyní může pokračovat ve své svaté válce proti Izraeli a Západu.
<P>
Vyzývám naše poslance, aby teď nebyli naivní. Egypťané stojí před důležitou volbou. Dostane se islamistické Muslimské bratrstvo k moci nebo Egypt získá sekulární vládu? Podle práva šaría koptští křesťané, odpadlí muslimové, ženy a homosexuálové nebudou mít v Egyptě důstojnou budoucnost. Jestliže se islamisté z Muslimského bratrstva dostanou k moci, bude Izrael znovu terčem násilí.
<P>
Jediný spravedlivý postoj, který můžeme nyní zaujmout, musí být následující: Egypťané, zvolte svobodu, ne právo šaría! Islám a demokracie nejdou dohromady. Nová egyptská ústava nesmí ustoupit právu šaría. Imámům nesmí být umožněna kontrola nad politikou. Holandská strana za svobodu má odvahu to říci nahlas. Mají dnes stejnou odvahu i Parlament a Evropská komise? Na tuto otázku si dnes musíme odpovědět.
<SPEAKER ID="481" NAME="Ioannis Kasoulides" AFFILIATION="PPE">
Pane předsedající, odchod Husního Mubaraka signalizuje přechod k pluralitní demokracii reagující na touhy egyptského lidu.
<P>
Egyptské ozbrojené síly jsou nyní povinny dovést v krátké době svou zemi ke skutečné demokracii, právnímu státu s nezávislým soudnictvím, řádnou správou a individuální odpovědností v případech podezření z korupce. Vojenské vedení by se mělo vyvarovat toho, že zklame mládež, která byla v čele demonstrací a jejíž zástupci by měli být přizváni, aby plnili svou úlohu při budování demokracie během přechodu.
<P>
Sdělení Egypta je sdělením pro celý arabský svět. Arabské země jsou našimi partnery; nechceme s nimi jednat nijak povýšeně nebo jim cokoli vnucovat zvnějšku. Ale vzkaz, který jim vyslali Egypťané a Tunisané, zní takto: "Reformovat a reformovat teď. Buď demokratizovat, provádět řádnou správu, bojovat s korupcí, nebo čelit hněvu lidu."
<P>
Toto sdělení není určeno jen pro arabský svět. Včera se projevilo v Diyarbakiru v Turecku a v Teheránu a ostatních íránských městech. Lidé to mohou dokázat!
<SPEAKER ID="482" NAME="Richard Howitt" AFFILIATION="S&amp;D">
Pane předsedající, jsem potěšen tím, že vysoká představitelka bude první a nejvýše postavenou zahraniční diplomatkou, která navštíví Egypt, a po této rozpravě s sebou bude mít i podporu Parlamentu pro okamžité propuštění politických vězňů, právní odpovědnost osob zodpovědných za násilné potlačení poklidného protestu a za zmrazení aktiv a jiná opatření vůči pachatelům předchozího porušování lidských práv.
<P>
Pane komisaři, byla to revoluce sociální médií, plánovaná v internetové kavárně, v níž k hrdinům patří Wael Ghonim ze společnosti Google. Ale společnosti jako Vodafone se musí poučit ohledně rušení svých služeb a my bychom je měli vyzvat, aby se připojily k iniciativě celosvětové sítě všech organizací pro lidská práva a ukázaly tak, že budou hájit zásadu svobody projevu tam, kde je ohrožena.
<P>
A v neposlední řadě se tento Parlament zdráhal jednat o Tunisku; jednali jsme o Tunisku, když Egypťané vyšli do ulic a dnes hovoříme o Egyptu, když bychom se možná měli sami sebe ptát, jak bychom mohli lépe podpořit současný demokratický přechod v Jemenu, Sýrii, Libyi a jinde v arabském světě, než budou lidé muset umírat na ulicích svých hlavních měst a zahanbovat tak Evropu a svět.
<SPEAKER ID="483" NAME="Marielle De Sarnez" AFFILIATION="ALDE">
(FR) Pane předsedající, nevěřím, že nám dějiny odpustí, pokud by se mělo ukázat, že události, k nimž právě došlo a nadále dochází, se nás nedotkly. Proto věřím, že je velmi důležité, aby Evropská unie byla schopna rychle vyvodit závěry ze své relativní neviditelnosti, mám-li to říci mírně, během nedávných událostí.
<P>
Proto jsem přesvědčena, že je třeba vynaložit veškeré síly, že musíme poskytnout svou plnou a nepodmíněnou podporu procesu demokratického přechodu v Tunisku i v Egyptě, že musíme být na straně těchto lidí a musíme jim to říci a že musíme učinit vše, co je v naší moci, abychom zajistili, že z těchto revolucí a těchto změn vzejde právní stát, který bude silnější, zvláště v případě Egypta. Jsem přesvědčena, že samotný právní stát zajistí prvek stability a bude sloužit ke stabilizaci celého regionu. Jinými slovy, toto je mimořádně důležité. Musíme uspořádat dárcovskou konferenci a především se nesmíme bát. Tyto revoluce jsou sekulární revoluce ze strany Tunisanů a Egypťanů, kteří prostě chtějí demokracii a rozvoj, které jsou svou podstatou propojené. Měli bychom však přezkoumat svou politiku sousedství a zabývat se otázkou vztahů mezi státy, ale i vztahy mezi jednotlivými druhy veřejných mínění. Právě v tom tkví úloha Evropského parlamentu.
<SPEAKER ID="484" NAME="Sajjad Karim" AFFILIATION="ECR">
Pane předsedající, dnes vedeme rozpravu skutečně zcela odlišnou od té, která v této sněmovně proběhla před pouhými několika dny. Je naprosto nezbytné, aby lid Egypta věděl, že stojíme při něm. Vítám skutečnost, že naše vysoká představitelka je v současné době v této části světa.
<P>
Egyptský lid se nyní spoléhá na to, že armáda bude jednat a zajistí svobodné a spravedlivé volby s cílem dosáhnout toho druhu společnosti, za který lidé zaplatili svými životy a krví. Je nyní na mezinárodním společenství, aby zajistilo, že jim pomůžeme při budování jejich institucí a umožníme politickým stranám vystoupit a zúčastnit se volebního procesu. Doufám, že Evropská unie v tom bude hrát svou úlohu.
<P>
A konečně, pane komisaři, odčerpávání finančních prostředků vedoucími představiteli v rozvojových zemích je něco, čeho jsme si příliš dobře vědomi. Je na čase, aby Evropa řekla, že odmítáme být využíváni jako prostředek, kterým tito lidé odvádějí své peníze pryč.
<SPEAKER ID="485" NAME="Pino Arlacchi" AFFILIATION="S&amp;D">
(pokládá panu Madlenerovi otázku zvednutím modré karty podle čl. 149 odst. 8 jednacího řádu) Pane předsedající, tragický výsledek egyptského přechodu k demokracii zde byl již popsán. Bylo řečeno, že je nezbytné, aby islámští fundamentalisté převzali moc demokraticky, atd., atd.
<P>
Nemyslíte si, že tento obrázek je katastrofální a nesprávný? Proč nebereme v úvahu skutečnost, že důvody pro islámský fundamentalismus a terorismus na Středním východě jsou pevně spojeny s tyranskými vládami, a že nyní je příležitost, aby demokratické režimy oba tyto jevy potlačily?
<SPEAKER ID="486" NAME="Barry Madlener" AFFILIATION="NI">
(NL) Pane předsedající, chci uvést jedno ze skutečných nebezpečí, jimž Egypt čelí, jmenovitě to, že by mohl podlehnout islamistickému Muslimskému bratrstvu. Také vyzývám nás a Komisi, abychom se tomuto nebezpečí postavili a vyslali důležitý signál Egypťanům, a to takový, že mohou zapomenout na naši podporu, pokud se rozhodnou pro Muslimské bratrstvo a právo šaría. To je podle mě velmi důležitý signál, který je dnes třeba vyslat, a já doufám, že mě v tom podpoříte.
<SPEAKER ID="487" NAME="Cristian Dan Preda" AFFILIATION="PPE">
(RO) Pane předsedající, 18 dní nepokojů, odstoupení Husního Mubaraka a převzetí moci Nejvyšší radou ozbrojených sil v zásadě vydláždilo cestu k přechodu. Doufáme, že to bude přechod k demokracii. Situace se nepochybně vyvíjí, a to rychlostí, jakou se obvykle revoluční události vyvíjejí. Jak víte, nedávno byla pozastavena platnost ústavy, byl rozpuštěn parlament a výbor zřízený k revizi ústavy navrhuje provést změny do 10 dnů a uspořádat parlamentní a prezidentské volby do šesti měsíců.
<P>
Jsem přesvědčen, že Evropská unie musí vynaložit veškeré úsilí, aby podpořila každou známku demokratického přechodu. Na druhé straně bych chtěl varovat před jistou mírou spěchu, protože všechny tyto procesy budování vyžadují určitý čas. Nezapomínejme ani na to, že demokratické síly naléhavě potřebují obnovu a posílení, aby nedošlo k nerovnováze v politické oblasti.
<SPEAKER ID="488" NAME="Rosario Crocetta" AFFILIATION="S&amp;D">
(IT) Pane předsedající, dámy a pánové, Egypt: z virtuální komunity na Facebooku ke komunitě skutečné, s miliony lidí požadujících spravedlivější rozdělení bohatství a větší spravedlnost a protestujících proti korupci. Musíme postoupit od přechodného období vojáků a tanků ke skutečné demokracii: k nové ústavě, novým volbám, zrušení trestu smrti, humánnějším vězením, sociálním právům a svobodě.
<P>
Bude to složité. Ti, kdo hodlají využít jakékoli prostředky ve jménu ideje, čekají v záloze. Chceme věřit ve velký egyptský lid, který však nikdy nezažil demokracii. Chceme sekulární demokracii s jasným oddělením náboženské autority a politické moci, demokracii začleňující menšiny a stanovící skutečná práva: na veřejnou zdravotní péči, sociální zabezpečení a práci.
<P>
Evropa tento přístup podporuje investicemi prostředků se schopností prosadit skutečný rozvoj Egyptě: žádné další diktatury, žádná další bída, žádná další chudoba.
<SPEAKER ID="489" NAME="Edward McMillan-Scott" AFFILIATION="ALDE">
Pane předsedající, v pondělí ode mě kolegové obdrží e-mail s popisem mých zkušeností z neformální návštěvy Káhiry během uplynulého víkendu. Bylo mi ctí tam být ve funkci místopředsedy pro demokracii a lidská práva.
<P>
Pan Kasoulides se zmínil o úloze mladých lidí v nedávné revoluci v Egyptě. Má naprostou pravdu. Hráli zásadní úlohu. Právě před chvilkou jsem hovořil s jedním z organizátorů a ptal jsem se: "Jste stále optimista?" Odpověděl: "Samozřejmě ano. Věci jdou správným směrem."
<P>
Existují však problémy. Čas konání voleb je špatný a lhůta pro reformu ústavy je příliš krátká. Potřebujeme daleko více času. Hovoříme o Egyptě, ale tento proces se šíří. Skutečně to je jako rok 1989 a Evropská unie potřebuje zvláštní postupy - tato sněmovna, Komise, Rada, ESVČ - a vítáme zálohu Cathy Ashtonové na demokracii, musíme však udělat víc. Musíme odměnit reformu.
<P>
Jak jsem v neděli řekl v Káhiře - a doufám, že to řeknu i jiným národům -, "Nejsem tu jako Brit ani jako Evropan, jsem zde jako čestný Egypťan." A tím jsem stále.
<SPEAKER ID="490" NAME="Francisco José Millán Mon" AFFILIATION="PPE">
(ES) Pane předsedající, potřebujeme další vyjasnění plánů Nejvyšší rady ozbrojených sil v Egyptě.
<P>
Jedním z konkrétních závazků je uspořádání demokratických voleb do šesti měsíců po ústavní reformě vedené odborníky. Rovněž jsem se však dočetl, že příští týden uvidíme novou vládu, v níž podle britského ministra zahraničí údajně mají být i zástupci opozice.
<P>
Myslím, že se všichni shodneme, že v každém případě nejlepším postupem je přechodný proces za podpory nejširšího možného politického konsenzu, až do konání voleb. Bylo by také dobré, kdyby politické síly spolupracovaly s cílem zajistit, aby tento přechod nebyl zatížen významným napětím.
<P>
Dámy a pánové, Evropská unie musí podpořit demokratický proces a přispět k jeho úspěchu. Egypt je klíčovou zemí a tamější vývoj bude mít odezvu v celém středomořském a arabském světě. Proto vítám návštěvu baronky Ashtonové v Káhiře příští týden.
<P>
Ještě jedna věc: Tunisané a Egypťané nám dali lekci z touhy lidí po svobodě. Doufám, že ministři zahraničí tuto lekci neopomenou, až se sejdou k posouzení společného postoje ke Kubě, jehož cílem je právě dosažení demokratického přechodu v této zemi a který hájí ty, kdo hájí svobodu.
<SPEAKER ID="491" NAME="Kader Arif" AFFILIATION="S&amp;D">
(FR) Pane předsedající, pane komisaři, nelze dostatečně často opakovat, že to, co se děje v jižním Středomoří a obecněji v arabském světě, představuje historickou událost, zvláště pro národy, které půlstoletí poté, co jejich země získaly nezávislost prostřednictvím dekolonizace, dnes získávají své individuální a kolektivní svobody. Je to historický okamžik, ale také neočekávaný, jako všechny lidové revoluce, slyším, jak říkáte. Tato nová situace však vyžaduje, abychom naprosto přehodnotili svou vizi, své politiky a své vztahy s těmito zeměmi. Návrhy byly předneseny.
<P>
Obezřetnost, s jakou jsme dosud reagovali, se snadno a znepokojivě vysvětluje naší posedlostí stabilitou, čímž mám na mysli náš přístup "bezpečnost především", který živí naše obavy, přístup, jehož jedinými prioritami byly boj proti přistěhovalectví, terorismu a radikálnímu islámu, spolu s určitými hospodářskými zájmy, přinejmenším pokud jde o přístup k energii.
<P>
Akceptovali jsme autoritářské režimy, když jejich jediným cílem bylo upevnit náš strach. Lidová revolta jasně ukázala selhání našich politik; již nadále nemáme právo zakládat své analýzy na stejných obavách nebo ještě hůře na stejných xenofobních přesvědčeních. Proto musíme stát po boku těch, kdo usilují o větší svobodu a demokracii na místech, kde je možné být muslimem, demokratem a sekulárním laikem. Takové sdělení dostáváme.
<SPEAKER ID="492" NAME="Georgios Koumoutsakos" AFFILIATION="PPE">
(EL) Pane předsedající, povstání v Tunisku a Egyptě již vytvářejí politický dominový efekt v řadě muslimských zemí. Komunity povstávají s přáními a požadavky, které byly po desetiletí potlačovány.
<P>
Pozor! Nic neskončilo. Vše právě začíná. Nové výzvy a nové vyhlídky. Otázkou je, co Evropa dělá? Co může udělat a co musí udělat? Jistě ne to, co dělala doposud. V podstatě se neúčastnila, neprojevovala soudržnost ani reflexi. Co bude například dělat s novým přílivem přistěhovalců? Jistě ne to, co dosud, s nedostatečnou solidaritou severu s jeho partnery na jihu?
<P>
Proto jsme s kolegy z Kypru, Malty, Francie, Španělska a Itálie položili na toto téma otázku Komisi. Vývoj v našem širším sousedství se stává měřítkem evropské zahraniční politiky. Uspějeme nebo selžeme? Čas ubíhá. Lampedusa nás volá.
<SPEAKER ID="493" NAME="Carmen Romero López" AFFILIATION="S&amp;D">
(ES) Pane předsedající, i já se připojím k chvále nedávné návštěvy baronky Ashtonové v Tunisku a její cesty do Egypta v příštím týdnu.
<P>
Co může Evropě dělat, jak říkal předchozí řečník? Je naprosto nezbytné v této době jasně vyjádřit naši podporu těmto zemím. Geografie a historie činí z Evropy přirozené spojence zemí středomořské oblasti. Teď je správný čas jim ukázat, jak jsou pro nás důležité, jak radikální změnu přinesly do naší politiky sousedství a jak velké naděje vkládáme v tento nový středomořský region, který k našemu velkému překvapení a údivu vytvořili mladí lidí Egypta a Tuniska.
<P>
Nyní bychom měli tuto transformaci podpořit, jak uvedli ostatní řečníci. Především bychom to měli učinit odstraněním mechanismu represí (nezapomínejme na to, že diktatura pokračuje i poté, co diktátor odstoupil), zrušením výjimečného stavu a pomocí pro demokratické síly, aby mohla Evropa skutečně přispět k tomuto procesu, aby se demokracie mohla skutečně upevnit a bylo možné vybudovat nové partnerství.
<P>
To, co bylo řečeno o potřebě přizpůsobit nástroje, rozhodně není bezdůvodné. Pravda je, že jedna strana byla vymazána a my nyní přecházíme na další.
<SPEAKER ID="494" NAME="Boris Zala" AFFILIATION="S&amp;D">
(SK) Pane předsedající, i v kontextu toho, co řekl pan Verhofstadt, je celkem zřejmé, že se egyptským demokratickým opozičním silám nepodařilo zorganizovat jednotné zastoupení revolučních sil z ulice. Vyhnat diktátora je jedna věc a realizovat demokratický režim je věc jiná.
<P>
Jedním z podstatných rysů revolucí z roku 1989 ve střední Evropě byla schopnost okamžitě vytvořit reálnou organizaci, která zastupovala demokratické sekulární revoluční síly.
<P>
Tady někde je prostor, kde by Evropská unie měla pomoci. Možná, že je to důležitější než finanční a jiné věci. Ty jsou důležité v další fázi.
<P>
Kdo si v tuto chvíli sedne za stůl a bude reálně diskutovat s armádním vedením? Kdo půjde reálně do voleb jako zástupce těchto demokratických sil? Tato otázka není rozhodnuta a zde by Evropská unie mohla pomoci. Jestliže se to podaří, pak nemusíme mít obavy, že Egypt půjde íránskou cestou, ale naopak můžeme mít jistotu, že v Íránu se uskuteční cesta egyptská.
<P>
(Řečník souhlasil s tím, že odpoví na otázku položenou zvednutím modré karty (čl. 149 odst. 8 jednacího řádu.)
<SPEAKER ID="495" NAME="Richard Howitt" AFFILIATION="S&amp;D">
Pane předsedající, chtěl bych říci svému příteli panu Zalovi, že pro mě hodně znamenalo to, co řekl o své osobní zkušenosti z účasti v revoluci. Pane Zalo, v této rozpravě existují dvě otázky, u nichž bych chtěl znát váš názor. Pokud jde o lidi na místě, jestliže se zahraniční země nevysloví pro demokracii, nepodporuje to extremismus, spíše než aby mu to bránilo? A jestliže se cizí země pro demokracii vysloví, je to považováno za vměšování a nevhodné jednání? Byl bych vám vděčný za vaše názory.
<SPEAKER ID="496" NAME="Boris Zala" AFFILIATION="S&amp;D">
(SK) Děkuji za otázku. Myslím si, že dnes jsou i zkušenosti z revolucí proti diktátorským režimům dost univerzální na to, abychom se báli, že bychom svými radami zasahovali do vnitřních věcí jiných zemí. Nepochybně i u nás v osmdesátém devátém roce jsme to věděli a konzultovali jsme s mnohými lidmi ze zahraničí. Mohli jsme se opřít o své historické zkušenosti. Existuje mnoho a mnoho věcí, které lze těmto zemím poradit, a myslím si, že pokud bude daná rada rozumná, je přijatelná.
<SPEAKER ID="497" NAME="Laima Liucija Andrikien" AFFILIATION="PPE">
Pane předsedající, s ohledem na obrovský význam vývoje v Egyptě pro celý region a vztahy EU s touto částí světa je velice důležité, abychom ukázali svou včasnou pozornost a zájem a jednali aktivně a nikoli reaktivně.
<P>
Jestliže se národ - egyptský či kterýkoli jiný - sjednotí, aby požadoval své právo na demokracii, měla by EU nabídnout jeho lidem pomoc při realizaci jejich snu.
<P>
S ohledem na to, že platnost ústavy je pozastavena, parlament je rozpuštěn a prezidentské volby jsou plánovány na konec tohoto roku, je velice důležité zajistit, aby byly v této zemi zaručeny svobodné a spravedlivé volby. Lidé budou vykonávat své právo na svobodné sdělovací prostředky a svobodu projevu.
<P>
Současně čelíme riziku, že pokud se volby uskuteční, aniž by byly položeny základy hluboké demokracie, pak ano, je možné, že extremisté budou triumfovat.
<SPEAKER ID="498" NAME="Zuzana Roithová" AFFILIATION="PPE">
- (CS) Vážený pane komisaři, vřele podporuji všechny kroky vysoké představitelky, které pomohou Egyptu bez dalšího krveprolití dospět k demokracii a prosperitě. To ale neznamená zavřít oči před narůstajícím násilím, které radikální muslimové páchají nyní na Koptech. Jsem v kontaktu s Evropany i Čechy, kteří Koptům pomáhají, ale i oni doslova riskují své životy. Evropská unie musí nahlas žádat egyptskou armádu, aby exemplárně potrestala pronásledovatele křesťanů. Současně by Evropská unie měla aktivně pomoci ohroženým Koptům dostat se dočasně do bezpečné země.
<P>
Dovoluji si Vás požádat, abyste navrhl Radě institut dočasné ochrany podle směrnice 2001/55/ES, který by Koptům umožnil zachránit si životy do doby, než bude Egypt pro ně bezpečnější vlastí. Můžete se o to, pane komisaři, zasadit?
<SPEAKER ID="499" NAME="Simon Busuttil" AFFILIATION="PPE">
(MT) Pane předsedající, existují tři věci, které budeme nyní potřebovat. Zaprvé potřebujeme okamžitou pomoc pro Egypt během přechodné fáze, stejně jako pro Tunisko, aby tyto země mohly postoupit k plné a stabilní demokracii. Zadruhé potřebujeme dlouhodobý plán - kterému říkám Marshallův plán - pro každou zemi, která se stejně jako Tunisko a Egypt hodlá vydat na cestu k demokracii. Můžeme tak ukázat, že jsme zde, abychom podali pomocnou ruku těm, kdo se rozhodnou pro demokracii - a prokázat, že demokracie je základním předpokladem úspěchu.
<P>
A konečně potřebujeme úplnou revizi naší politiky pro Středomoří. Musíme zhodnotit a přiznat, že tato politika postrádala jasnou vizi pro pochopení událostí, které v arabských zemích mohly nastat a skutečně i nastaly.
<SPEAKER ID="500" NAME="Ioan Mircea Paşcu" AFFILIATION="S&amp;D">
Pane předsedající, naposledy mnozí z nás vyjádřili rozhořčení nad mírným tónem našich veřejných - opakuji veřejných - prohlášení, a nečinnosti ohledně událostí v Egyptě před odstoupením Mubaraka. Ve své funkci je lady Ashtonová samozřejmě mezi dvěma ohni, ale pokud chceme, aby byl hlas EU slyšet, musí být dostatečně silný.
<P>
Vrátím-li se k Egyptu, na základě svých vlastních zkušeností z Rumunska bych očekával, že skutečné problémy teprve nastanou. Odchod bývalého prezidenta zdaleka potíže nevyřeší, ale naopak zkomplikuje a znásobí problémy, jimž egyptská společnost čelí. Některé z těchto problémů nás přímo ovlivní, například to, že armáda nesplní svůj slib uspořádat svobodné volby ve stanovenou dobu nebo že bude vypovězena smlouva s Izraelem.
<P>
Přesto však jsem povzbuzen naším odhodláním pokusit se prostřednictvím trvalých kontaktů s místními orgány těmto problémům předcházet a připravovat se zasáhnout těmi nejvhodnějšími prostředky.
<SPEAKER ID="501" NAME="Alexandra Thein" AFFILIATION="ALDE">
(DE) Pane předsedající, dámy a pánové, pocházím z Berlína a celý svět se s námi Berlíňany radoval, když zeď v našem městě padla a všude ve východní Evropě se otevřely hranice. Nyní, v případě Egypta, jsme reagovali příliš pozdě, příliš opatrně a především příliš chladně. Kde byla naše radost? Každé druhé slovo z našich úst se týkalo jen "zachování stability". Svoboda je však pro každého člověka na světě tím nejdůležitějším.
<P>
Zvláště my Němci víme, o čem mluvíme. To, co bylo v Egyptě, nebyla stabilita, to byl útlak. Svoboda a stabilita mohou jít kdykoli ruku v ruce. Proto bychom neměli Egypťanům diktovat, koho by si měli zvolit. Pokud volby proběhnou spravedlivě a demokraticky, budeme muset uznat výsledek a nesmíme být tak arogantní (jako jsme byli v případě Palestiny či dokonce Alžírska), abychom rozhodovali, zda uznáme či neuznáme ty, kdo byli zvoleni. Musíme uznat provedenou volbu.
<SPEAKER ID="502" NAME="Franziska Katharina Brantner" AFFILIATION="Verts/ALE">
Pane předsedající, chtěla bych panu Fülemu říci, že se skutečně musíme zaměřit na to, abychom trvali na přechodu k civilní vládě a abychom zajistili, že nynější vojenský režim splní svoje sliby.
<P>
Myslím, že byl nyní zřízen výbor, který má pracovat na ústave, není v něm však jediná žena. To je trochu škoda, když uvážíme, kolik žen - mladých žen - bylo v ulicích, aby tak zajistily, že tento přechod k demokracii, tato revoluce, zahrnuje celou společnost. Musíme je tedy podpořit, musíme požadovat, až tam pojedete vy a až tam pojede baronka Ashtonová, setkávání i se ženami: abychom se setkávali i s těmi, které lze označit jako "obvyklé podezřelé", ale i s těmi, kdo se na revoluci podíleli a jejichž hlasy nejsou slyšet tak často.
<P>
Musíme trvat na tom, aby byli propuštěni všichni vězni a aby bylo vedeno vyšetřování ve věci násilí, k němuž došlo. A nakonec si také myslím, že baronka Ashtonová má pravdu: teď je čas mít velké cíle. Jde o obchod EU, o víza, o peníze - a jde o odvahu.
<SPEAKER ID="503" NAME="Struan Stevenson" AFFILIATION="ECR">
Pane předsedající, na začátku této rozpravy pan komisaři ocenil odvahu mladých lidí, kteří v Egyptě a Tunisku vyšli do ulic a iniciovali povstání.
<P>
V pondělí vyšly stovky tisíc lidí do ulic Teheránu a jiných měst v Íránu a byly brutálně potlačeny. Byly smeteni. Jeden mladý student byl zabit. Další byli mučeni a uvězněni a budou nepochybně popraveni za pokus povstat proti fašistickému režimu.
<P>
Proč nikdy neřekneme nic, abychom je podpořili? Proč se chováme jako zajíci před světlometem, když dojde na jednání s mulláhy v Teheránu? Proč neřekneme nic, abychom odsoudili brutální psychologické mučení a obléhání 3400 opozičních Íránců v táboře Ašráf? Je čas jednat a ukázat, že podporujeme íránskou opozici.
<SPEAKER ID="504" NAME="Nikolaos Salavrakos" AFFILIATION="EFD">
(EL) Pane předsedající, nedávná lidové povstání a veškeré další nepokoje na africkém pobřeží Středozemního moře by pro nás měly být vážným důvodem k zamyšlení. Potřebujeme určit příčiny těchto povstání; je to chudoba, náboženství, nespravedlnost, korupce nebo nedostatek demokracie a svobody? Co přesně chtějí lidé, kteří se bouří proti režimům, pro něž hlasovali jako pro své vůdce a vládce v posledních 30 nebo 40 letech?
<P>
Zdá se mi, že si zde v této sněmovně myslíme, že my sami jsme nejdůležitějším prvkem demokracie. První námi poskytnuté řešení jsou peníze. Měli peníze a pár vychytralých lidí si je shráblo pro sebe. My však musíme pochopit, že důležitým prvkem je geopolitická nestabilita, změny, které může do dané oblasti přinést, dopad reakce lidu a nové rovnováhy, které vzniknou.
<SPEAKER ID="505" NAME="Štefan Füle">
člen Komise. - Pane předsedající, chtěl bych poděkovat váženým poslancům za jejich cenné připomínky a otázky. Velmi jsem dnes ocenil možnost výměny názorů na události v Egyptě a na nejlepší reakci na tyto události. Slyšel jsem mnoho konstruktivních poznámek a návrhů a vaše sdělení předám místopředsedkyni Komise / vysoké představitelce Unie pro zahraniční věci a bezpečnostní politiku.
<P>
Budeme společně přemýšlet nad tím, jak tyto otázky nejlépe řešit, a tyto problémy budou během vývoje reakce na Egypt vysoko na našem seznamu priorit. Dovolte mi, abych vás ujistil, že během celého procesu přezkumu se budeme komplexně zabývat oběma důležitými prvky: zaprvé potřebami přechodu a reformy dotčených zemí, ale také zadruhé strategickými úvahami o těchto obrovských a historických transformacích v našem sousedství a naší politice sousedství. V tomto procesu má tato sněmovna významnou úlohu.
<P>
Egypťané prokázali schopnost vzít budoucnost do svých rukou. Požadují demokracii, požadují socio-ekonomické reformy a Evropská unie musí být schopna poskytnout svou plnou podporu procesu demokratické reformy. Jak jsem řekl, toto je jen začátek, ale Evropská unie je plně připravena naslouchat požadavkům Egypťanů samotných a reagovat na ně.
<SPEAKER ID="506" NAME="Seán Kelly" AFFILIATION="PPE">
Pane předsedající, chtěl bych vám poblahopřát ke způsobu, jakým jste dnes zvládl postup "zvednutím ruky". Bylo to poprvé, co jsem slyšel vyhlašovat jména předem, když byl počet mluvčích omezený, aby se ostatní poslanci, kteří nemohou vystoupit, mohli věnovat své práci. Nežádal jsem o zařazení v postupu "zvednuté ruky" v této rozpravě, ale povšiml jsem si vaší činnosti a doufám, že ostatní předsedající ji napodobí.
<SPEAKER ID="507" NAME="Předsedající">
Rozprava je ukončena.
<P>
Písemná prohlášení (článek 149)
<SPEAKER ID="508" NAME="Mariya Nedelcheva" LANGUAGE="FR">
Egyptské orgány vypracovaly plány na revizi ústavy jejich země. Byla vyrozuměna skupina právníků a bude mít deset dnů na předložení navrhovaných změn. To jsou velmi dobré zprávy. Nejspornější články, zvláště ty, které se týkají neomezeného počtu funkčních období prezidenta, omezujících podmínek pro možné kandidáty v prezidentských volbách, metod dohledu na volbami a omezených možností odvolání po parlamentních volbách, bude třeba revidovat. Demokratický přechod tedy probíhá. Revize ústavy však není jediným problémem, který je třeba řešit. Hospodářský blahobyt a sociální soudržnost jsou nezbytnými podmínkami emancipace lidu a bezproblémového chodu země. Evropská unie sama nemůže stát opodál a nedělat při probíhajících změnách nic. Poté, co přivítala demokratický přechod, bude muset baronka Ashtonová zdokonalit dohody o partnerství a učinit právní stát, spravedlnost a lidská práva ústředními body svých jednání. Nelze dovolit, aby tyto hodnoty upadly v zapomnění pod zástěrkou stabilizace našich vztahů.
<SPEAKER ID="509" NAME="John Attard-Montalto" AFFILIATION="S&amp;D">
písemně. - Je nezbytné definovat úlohu EU v nepokojích, které probíhají v mnoha arabských zemích, a zvláště v Egyptě. Tato vřava každého zaskočila a nezdá se, že by pro takovou eventualitu, která není vázána na určité místo, ale je obecná, existoval nějaký záložní plán. Socio-politický základ, který vyvolal změny v arabském světě, se nijak neliší v zemích, které nyní procházejí přechodnou fází k něčemu, co bude demokratickým prostředím, jak doufáme.
<P>
Baronka Ashtonová veřejně prohlásila, že EU má "demokratické poslání" naslouchat lidem, kteří chtějí změnu - a my jsme svědky měnícího se světa, protože to, co se stane v arabských zemích, bude mít vliv na politické, sociální a hospodářské otázky na celém světě. Mimořádně důležitým tématem je otázka bezpečnosti a stability, a není pochyb, že "demokratické poslání" se týká zemí považovaných většinou za spojence těch, které nyní mají demokratické politické systémy. V této chvíli není známo, kam demokratický proces přechodu povede nebo jaké postavení budou mít tradiční demokracie, zvláště pak Evropská unie.
