<CHAPTER ID="013">
Reforma Světové obchodní organizace (rozprava) 
<SPEAKER ID="330" NAME="Předsedající">
Dalším bodem jednání je zpráva paní Cristiany Muscardiniové jménem Výboru pro mezinárodní obchod k reformě Světové obchodní organizacee.
<SPEAKER ID="331" NAME="Cristiana Muscardini">
zpravodajkyně. - (IT) Vážený pane předsedající, vážená paní komisařko, dámy a pánové, dovolte mi v první řadě vyjádřit upřímný dík sekretariátu, který byl velmi aktivní a nápomocný všem členům výboru během přípravy návrhu tohoto textu. Dnes Komisi předkládáme soubor myšlenek, který je výsledkem hloubkových jednání, která proběhla v konstruktivním duchu a ke kterým přispěli všichni členové Výboru pro mezinárodní obchod.
<P>
Náš výbor chce, aby byla Světová obchodní organizace účinnější a demokratičtější a aby byla z hlediska institucionálního provozu dostatečně vybavená k plnění důležité úlohy regulace mezinárodního obchodu. Abychom tohoto cíle dosáhli, je nezbytné uskutečnit reformy.
<P>
Nedávný vstup mnoha nových členů, připomeňme například Čínu a blížící se vstup Ruska, zvýraznil úspěch tohoto orgánu, který je v současnosti složený ze 152 zemí. Ale právě v souvislosti s tím, že se WTO rozrůstá, je potřeba zamyslet se nad její reorganizací.
<P>
Ve zprávě poukazujeme na základní příčiny, proč WTO a obchodní multilateralita potřebují novou, silnější, dynamičtější a demokratičtější strukturu. Pravidelným bodem našeho programu je cyklus jednání v Dohá. Víme, že k dohodě jsme již velmi blízko, ale stále se nám nedaří ji uzavřít. Výbor pro mezinárodní obchod si uvědomuje tento problém, a proto znovu zopakoval, že podporuje tato jednání, která by měla vést k vyváženějšímu a spravedlivějšímu obchodu. Zároveň jsme přesvědčení, že nastal čas směle a ambiciózně hledět vpřed, do doby po jednáních v Dohá.
<P>
Když dnes předkládáme naše myšlenky Komisi, vyzýváme exekutivu Společenství, aby byla stejně smělá a ambiciózní a aby v Ženevě převzala politickou iniciativu, což by mohlo vést k přehodnocení fungování určitých mechanismů, které v současnosti očividně nefungují správně.
<P>
Institucionální strukturu Světové obchodní organizace lze zlepšit rozlišením mezi činnostmi souvisejícími s jednáními o nových mezinárodních pravidlech a závazcích a činnostmi souvisejícími s prováděním existujících dohod. Zásada konsensu je, a měla by i zůstat normou pro ministerské konference, ale mělo by být možné navrhnout i jiné metody, jako metodu jednomyslnosti pro postupy vedoucí ke konečným rozhodnutím. Po rozšíření organizace je třeba využívat jiné mechanismy. O zavedení takových mechanismů se uvažovalo v Evropě, nyní je též třeba uvažovat o jejich zavedení ve WTO!
<P>
Směrodatným kritériem cyklu jednání v Dohá bylo zapojit všechny členské země do jednání o celé škále otázek. V organizaci s tak širokou základnou je však třeba upřednostnit mnohostranný přístup zahrnující určité proměnlivé uspořádání. V minulosti jsme o stejném přístupu jednali v souvislosti s Evropou, nyní je tento přístup třeba uplatnit na WTO!
<P>
Rozvoj představuje důležité téma. V posledních letech je skupina rozvojových zemí stále větší a rozmanitější. Týká se to i rozvíjejících se hospodářství a též zemí, které se už v důsledku tohoto procesu "rozvinuli", například Čína, Indie, Brazílie a Jižní Afrika. Bylo by proto vhodné, a je to v zájmu hlavně skutečně rozvojových zemí, abychom přehodnotili současné uspořádání zemí a uspořádali je znovu do jasněji vymezených a stejnorodých skupin na základě hospodářské situace v jednotlivých zemích. Bylo by též vhodné vyžadovat od všech zemí, aby zachovaly svou zodpovědnost při zachování své hospodářské síly.
<P>
Sekretariát WTO je navzdory své prestiži, odbornosti a kompetentnosti dost omezený z hlediska personálu (během měsíců, kdy jsme se věnovali naší práci, jsme se sekretariátem často konzultovali). Bylo by potřeba posílit úlohu sekretariátu a umožnit mu předkládat iniciativy a navrhovat kompromisy. Posílení sekretariátu znamená, že z hlediska geografického zastoupení bude reprezentativnější, bude se považovat za motor, za hybnou sílu činnosti Světové obchodní organizace v zájmu všech jejích členů, především však v zájmu těch rozvojových zemí, kterým je v současnosti věnovaná nedostatečná pozornost, aby mohly dosahovat skutečného růstu.
<P>
Pokud jde o transparentnost a parlamentní rozměru WTO, je nutné zvýšit transparentnost procesu řešení mezinárodních sporů, čímž se zlepší i vnější image WTO. Podpora parlamentního rozměru by mohla vycházet z existence Parlamentní konference o WTO. Mohlo by dojít k jejímu rozšíření a k vytvoření plnohodnotného parlamentního shromáždění, které by mělo poradní pravomoc a tím by se zabezpečila legitimita jednání takového parlamentního shromáždění.
<P>
Je velmi důležité, aby existoval soulad a koordinace s ostatními mezinárodními organizacemi. V této souvislosti je potřeba posílit vztahy s Mezinárodní organizací práce a s některými agenturami OSN, poněvadž důležitější mezinárodní sociální a environmentální otázky nemohou být mimo pole působnosti Světové obchodní organizace.
<P>
Především nesmíme zapomínat na to, že systém řešení sporů představuje jedinečnou charakteristiku WTO. Když nenajdeme způsob, jak zjednodušit a urychlit tyto procesy, existuje riziko, že spory budou trvat mnoho let, to bude mít škodlivé následky na společnost, členské státy a spotřebitele. Proto upřímně vyzýváme Komisi, aby byla při určování nových pravidel, která zmodernizují fungování Světové obchodní organizace, stejně smělá, jako byl parlamentní výbor.
<SPEAKER ID="332" NAME="Androula Vassiliou">
členka Komise. - Vážená paní předsedající, Komise je Parlamentu vděčná za tuto důslednou a aktuální zprávu.
<P>
Jednou z hlavních priorit Evropské unie by měla být snaha zabezpečit, aby byla Světová obchodní organizace schopná reagovat na výzvy rychle se měnícího světového hospodářství. Kromě toho vzhledem k současným hospodářským těžkostem, kterým musí čelit mnohé členské země WTO, je dnes víc než kdykoli v minulosti potřebné, aby existovala silná mnohostranná instituce schopná bojovat proti tendencím zavádět protekcionistické politiky vedoucí k chudnutí sousedů.
<P>
Zpráva připisuje zásadní význam rozvojovému programu z Dohá. Komise by chtěla znova zopakovat, že je třeba, aby všechny iniciativy přijaté v Ženevě týkající se budoucnosti Světové obchodní organizace byly založené na výsledku rozvojového programu z Dohá, o kterém věříme, že bude úspěšný.
<P>
Dnes, v období, které by mohlo být poslední fází jednání v rámci rozvojového programu z Dohá, žádné členské země WTO nemají dostatek politické vůle a/nebo administrativních zdrojů k tomu, aby se angažovaly v smysluplném zhodnocení reformy Světové obchodní organizace. Očekáváme a doufáme, že vývoj této situace bude směřovat ke konečné dohodě v rámci rozvojového programu z Dohá, která bude podepsaná do konca roku 2008. Tato dohoda by též připravila podmínky k diskusi o budoucnosti Světové obchodní organizace. Jde o diskusi, která je ve velké míře závislá na tom, zda se rozvojový program z Dohá podaří úspěšně dokončit.
<P>
Pokud jde o myšlenky, které jsou uvedené ve zprávě, Komise s většinou z nich v zásadě souhlasí, ačkoliv je jasné, že určité členské země WTO budou zásadně proti některým návrhům, které jsou předložené v tomto návrhu usnesení.
<P>
Pokud jde o institucionální otázky, Komise i nadále podporuje rozšíření parlamentního rozměru Světové obchodní organizace. Komise podporuje i další myšlenky, například poskytnutí dodatečných zdrojů sekretariátu WTO, rozšíření úloh sekretariátu WTO, posílení aktivních mechanismů transparentnosti v rámci WTO a monitorování a dohled nad účinným uplatňováním pravidel.
<P>
Bereme v úvahu výzvu k otevřenosti při postupech řešení sporů. Chtěla bych zdůraznit, že právě na základě naší iniciativy byla některá slyšení v rámci případů WTO týkající se Evropské unie přístupná veřejnosti.
<P>
Pokud jde o podstatné návrhy předložené v této zprávě, je potřeba integrovat neobchodní zájmy v rámci pravidel Světové obchodní organizace, bude i nadále hlavní zásadou politiky Evropské unie v multilaterálním rámci, ale též v rámci dvojstranných jednání, která Evropská unie nedávno začala na základě oznámení Globální Evropa, a též v jednostranných iniciativách ve prospěch rozvojových zemí. Nový jednostranný systém celních úlev ve prospěch rozvojových zemí, všeobecný systém preferencí, je jedním z příkladů tohoto procesu.
<P>
Jednou z důležitých oblastí bude nepochybně vztah mezi obchodní politikou a prací a životním prostředím. Na programe mohou být i další obchodní témata.
<P>
Vytváření nové multilaterální politiky po dokončení kola jednání z Dohá bude pro evropskou obchodní politiku jednou z nejpodnětnějších a nejsložitějších výzev. Parlament bude při vytváření a vedení této politiky hrát stále významnější úlohu, především po tom, co nabude platnost Lisabonská smlouva.
<P>
Komise, především můj kolega, pan komisař Mandelson, se těší na to, že s vámi bude moci vést otevřený a konstruktivní dialog, jehož prostřednictvím budeme moci dospět k praktickým a realistickým závěrům zaměřeným na posílení Světové obchodní organizace a též na posílení celého multilaterálního obchodního systému.
<SPEAKER ID="333" NAME="Johan Van Hecke">
zpravodaj Výboru pro rozvoj požádaného o stanovisko. - (NL) Vážený pane předsedající, vážená paní komisařko, náš Výbor pro rozvoj v plné míře podporuje argumenty, které předkládá zpravodajkyně, paní Muscardiniová, ve prospěch radikální reformy Světové obchodní organizace. V roce 2001 odstartovala Sutherlandova zpráva velmi živou diskusi v samotné Světové obchodní organizaci o institucionální reformě. Tato diskuse, bohužel, skončila příliš rychle. Někteří lidé si myslí, že v současnosti není vhodné diskutovat o reformě. Chtějí počkat na výsledek rozvojového programu z Dohá a až potom vést diskusi o základních otázkách týkajících se této instituce jako takové. Podle našeho názoru se však tyto dvě diskuse navzájem nevylučují.
<P>
Z hlediska rozvoje bychom byli rádi, kdyby došlo k novému rozlišení rozvojových zemí ve WTO na základě rozvojových potřeb jednotlivých zemí, a ne na základě kategorií zemí. Paní Muscardiniová už vysvětlila, proč je to třeba. Ve WTO je potřebná nejen větší transparentnost, nevyhnutelná je též lepší spolupráce s jinými mezinárodními organizacemi, například s Mezinárodní organizací práce a Konferencí OSN o obchodě a rozvoji (UNCTAD). Náš výbor považuje za klíčový návrh obsažený v Sutherlandově zprávě, podle kterého je třeba vnímat podmínky financování technické pomoci pro nejméně rozvinuté země jako jejich smluvní právo, na základě toho se mohou tyto země v plné míře podílet na multilaterálním obchodním systému. Na závěr mi dovolte poznamenat, že v souladu se Sutherlandovými doporučeními je třeba přehodnotit řešení sporů, z kterých z důvodů, které jsou nám všem známé vycházejí rozvojové země často nejhůř.
<P>
Krátce, reforma Světové obchodní organizace je nesmírně důležitá, nejen z hlediska posílení její legitimnosti vzhledem ke všem jejím členům včetně těch nejchudších, ale podle mého názoru i z hlediska zaručení mnohostrannosti.
<SPEAKER ID="334" NAME="Gunnar Hökmark">
navrhovatel stanoviska Výboru pro hospodářské a měnové záležitosti. - Vážená paní předsedající, chtěl bych poděkovat paní zpravodajkyni a Výboru pro mezinárodní obchod za tuto zprávu. Myslím si, že stojí za to při diskusi o Světové obchodní organizaci zdůraznit i skutečnost, že globalizace a volný obchod dali milionům a milionům lidí nové příležitosti. V posledních dvou desetiletích jsme byli svědky největšího pokroku v historii v boji proti chudobě.
<P>
Tato skutečnost poukazuje na to, že je třeba zabezpečit stabilní rámec spravedlivých a mnohostranných pravidel pro volný trh. Právě to je hlavní úlohou Světové obchodní organizace, a právě proto je důležité, aby WTO byla silná. Proto je též třeba WTO posílit. Je třeba zabezpečit intenzivnější mezinárodní obchod a konkurenci bez narušení. Proto Výbor pro hospodářské a měnové záležitosti poukázal na potřebu snížit státní pomoc, odstranit necelní obchodní překážky a pomoci rozvojovým zemím, aby získaly lepší postavení při jednáních o mnohostranném rámci a o pravidlech volného trhu.
<P>
Tato skutečnost znova poukazuje na to, proč potřebujeme silnou Světovou obchodní organizaci a silný sekretariát. Jsou třeba, aby přijímali rozhodnutí a schvalovali pravidla, ale též aby bylo možné vytvořit mnohostranný obchodní systém.
<P>
Pokud se nám podaří vybudovat silnou Světovou obchodní organizaci a silný sekretariát, bude to důležitý krok k zabezpečení toho, aby se globální obchodní příležitosti rozvíjeli v rámci svobodných a spravedlivých pravidel. Taková je naše úloha, nic víc a nic méně.
<P>
V tomto smyslu je též třeba poukázat na některé věci, které je třeba vykonat. Je třeba rozšířit volný obchod se službami, je třeba zvýšit otevřenost v oblasti finančních služeb, je třeba zabezpečit rozšíření volného obchodu v zemědělství. Když mluvíme o rostoucích cenách potravin, vidíme, jak je otvírání trhů důležité.
<P>
Ale bez silné Světové obchodní organizace se nám to nikdy nepodaří. Nikdy se nám to nepodaří bez možnosti vytvořit silný rámec, který bude dobrý pro rozvojové země, který poskytne chudým lidem nové a lepší příležitosti a který nám všem pomůže využít příležitosti, které nabízí volný obchod.
<SPEAKER ID="335" NAME="Georgios Papastamkos">
jménem skupiny PPE-DE. - (EL) Vážená paní předsedající, na první pohled se může zdát zvláštní, že máme diskutovat o reformě Světové obchodní organizace v situaci, kdy kolo jednání z Dohá uvízlo na mrtvém bodě. Navzdory tomu rozhodně stojí za to diskutovat o fungování a budoucnosti Světové obchodní organizace, protože v tomto mrtvém bodě jsme se ocitli v důsledku strukturálních a institucionálních problémů a nedostatků v systému světového obchodu. Dokazuje to i zpráva paní Muscardini.
<P>
Myslím si, že hlavní výzvy plánované reformy lze shrnout do tří bodů. Za prvé musí dojít k co největší a vzájemně výhodné liberalizaci obchodní výměny, Protože je dokázané, že výsledkem jejího zavedení je hospodářský růst. Cílem, samozřejmě, zůstává rovnoměrné rozdělení výhod mezi členskými zeměmi Světové obchodní organizace a harmonické zapracování rozvojových zemí do systému světového obchodu.
<P>
Za druhé výzvy spočívají v institucionálním uspořádání, které je třeba na zaručení konsensu, jednotného závazku, demokratické legitimnosti, transparentnosti a účinnosti organizovaného řízení světového obchodu. Za třetí je třeba najít přiměřenou rovnováhu mezi obchodními a neobchodními otázkami.
<P>
Členské státy Světové obchodní organizace mají plné právo uplatnit restriktivní obchodní opatření ve snaze chránit životní prostředí, veřejné zdraví a spotřebitelů. Typickým příkladem jsou případy, které byly našimi obchodními partnery předloženy před tribunály WTO proti EU týkající se geneticky modifikovaných organismů a zákazu dovozu hovězího masa, které obsahuje hormony pocházející ze Spojených států amerických a Kanady. Je však třeba chápat, že řešení nespočívá v tom, že Světové obchodní organizaci přidělíme velké množství dalších zodpovědností. Řešení spočívá v propojení vzájemné podpory a shody s cíli a opatřeními, prostřednictvím Světové obchodní organizace a ostatních mezinárodních organizací.
<P>
Vážené dámy, vážení pánové, posláním Světové obchodní organizace není vyplnit operační mezery, které zanechaly ostatní specializované orgány systému OSN. Světové společenství se momentálně nachází v znepokojivé finanční a hospodářské krizi, přičemž zároveň probíhá potravinová katastrofa. Poněvadž musíme čelit těmto dvěma pohromám, jednoduše nestačí udělat jen kosmetické úpravy, například odstranit překážky. Globální výzvy si žádají globální pochopení, systematickou konvergenci a soudržný režim řízení. Platí to i pro sociální zodpovědnost, ochranu životního prostředí a hospodářskou konkurenceschopnost.
<SPEAKER ID="336" NAME="Harlem Désir">
jménem skupiny PSE. - (FR) Vážená paní předsedající, vážená paní komisařko, je nesmírně důležité dokončit kolo jednání z Dohá, ale nesmírně důležité je též znova posoudit fungování Světové obchodní organizace. Každý den jsme svědky toho, že WTO sužují problémy týkající se její účinnosti a legitimnosti a vzájemné komunikace s ostatními orgány multilaterálního systému.
<P>
Do určité míry bylo nevyhnutelné, aby se přibližně po deseti letech fungování této organizace, vykonalo přehodnocení jejích operačních mechanismů. Přeměnou z GATT na WTO nedošlo jen ke změně rozměru multilaterálního obchodního systému, ale z určitého hlediska i k změně jeho charakteru. Došlo k rozšíření obchodních pravidel na pozoruhodné množství nových oblastí, mezi které patří služby, duševní vlastnictví, investování, necelní překážky. K původním členským zemím se připojily nové. V důsledku tohoto rozšíření se WTO stala rozmanitou organizací sdružující země, v kterých vládne rozdílná situace, a které mají rozdílné problémy. Všechny tyto skutečnosti, samozřejmě, poukazují na to, že kromě snahy dokončit kolo jednání o rozvoji je nevyhnutelné přezkoumat třeba reformy.
<P>
Vítám práci, kterou vykonala naše zpravodajkyně, paní Muscardini, a též skutečnost, že jsme s ní a s ostatními skupinami mohli spolupracovat. Dovolte mi zdůraznit několik bodů nacházejících se v této mimořádně důležité zprávě, která, jak doufám, bude zítra v tomto Parlamentu přijatá velkou většinou hlasů.
<P>
Prvním bodem je rovnováha z hlediska mezinárodních norem a vybudování nových vztahů mezi Světovou obchodní organizací a ostatními mezinárodními organizacemi. Ve zprávě můžete vidět, že v této souvislosti zmiňujeme interakci s otázkami životního prostředí, otázkami zdraví (tato oblast je zjevně klíčová, to dokazuje i případ generických léků a duševního vlastnictví), ale též interakci se sociálními otázkami. O tomto tématu musíme ve WTO diskutovat.
<P>
Spolupráce mezi Mezinárodní organizací práce a Světovou obchodní organizací, kterou obnovili generální ředitelé těchto organizací, musí být mnohem intenzivnější. Evropská unie musí být hybnou silou tohoto procesu. Předkládáme dva specifické návrhy. Prvním návrhem je, že Mezinárodní organizaci práce by měl být ve WTO přiznán statut pozorovatele, stejně jako v případě Mezinárodního měnového fondu. Podle druhého návrhu, který by měla Unie předložit, by měla WTO podle vzoru Výboru pro obchod a životní prostředí vytvořit výbor pro obchod a důstojnou práci, díky tomu by bylo možné dosáhnout velkého pokroku, pokud jde o interakci mezi environmentálními a obchodními pravidly.
<P>
Za druhé dovolte mi poukázat na aspekty zprávy, které podněcují Světovou obchodní organizaci k tomu, aby poskytovala víc zdrojů svým nejslabším členům, nejméně rozvinutým zemím, s cílem zabezpečit jejich vyváženou, účinnou a řádnou účast na všech jednáních a ve všech výborech, v kterých se tvoří budoucí dohody a obchodní politiky.
<P>
Za třetí chceme zdůraznit, že velmi důležité je též transparentnost navenek. Ve WTO by měli významnější úlohu plnit poslanci a občanská společnost, měl by se tu vytvořit skutečně dynamický parlamentní rozměr. Chceme, aby se vytvořilo skutečné parlamentní shromáždění. V současnosti se při WTO schází parlamentní konference. Generální ředitel ji nedávno oslovil, a též ministry obchodu, my však chceme, aby došlo k jejímu uznání, proto předkládáme velmi specifické návrhy, například pokud jde o odvolací orgán nebo řešení sporů. Poněvadž tato jednání podobně jako u soudu nebo tribunálu, by měla být veřejná a všechny dokumenty by měly být přístupné veřejnosti. Jsem též přesvědčený o tom, že takový přístup by pomohl rozptýlit některé mýty a organizace by díky němu byla transparentnější.
<P>
Na závěr mi dovolte říct, že další důležitou otázkou, na kterou tato zpráva poukazuje, jsou zdroje poskytnuté sekretariátu. Současný rozpočet Světové obchodní organizace je 135 milionů USD, je tedy šestkrát nižší než rozpočet Mezinárodního měnového fondu a téměř desetkrát nižší než rozpočet Světové banky. Ve Světové obchodní organizaci pracuje přibližně 600 zaměstnanců, to je, znova, mnohem méně než v případe ostatních multilaterálních organizací. Proto jednou z podmínek vytvoření lepších obchodních pravidel, které podporují rozvoj, je podle mého názoru zvýšení zdrojů pro WTO, přičemž je třeba, aby byla tato organizace lépe zapracovaná do systému multilaterálních organizací.
<SPEAKER ID="337" NAME="Mariela Velichkova Baeva">
jménem skupiny ALDE. - (BG) Dynamický proces hospodářské a finanční integrace v globálním měřítku je rozhodujícím faktorem v náročném mezinárodním hospodářském prostředí. Analýzy, které vypracovaly vedoucí světové organizace zabývající se makroekonomickými politikami a globálními trendy, naznačují, že v následujících deseti letech budeme ve velké míře svědky politické a hospodářské nejistoty. V současnosti se musíme vyrovnat s určitými hrozbami, například s rostoucími cenami energií, které mají dopad na ceny zemědělských výrobků. Tyto faktory společně vytvářejí inflační tlaky, způsobují potravinovou nejistotu a finanční nestabilitu. Schopnost infrastruktury přepravovat tovar, který je nezbytný pro mezinárodní trh, je v důsledku těchto faktorů omezená. Upozorňuji vás na tato rizika a nejistotu ne proto, že bych vás chtěla připravit o klidný spánek, ale proto, že chci poukázat na některé parametry mezinárodního hospodářského prostředí a na to, že je třeba zavést politiku, kterou by bylo možné vyrovnávat nerovnováhu a podporovat zranitelná hospodářství. Dovolte mi připomenout vám, že dvě z hlavních průmyslových odvětví, na která měla liberalizace obchodu největší vliv, jsou výroba a zemědělství. Rostoucí ceny potravin způsobily, že v mnoha regionech na celém světě došlo k násilným protestům.
<P>
V reakci na hospodářský a politický vývoj by měla Světová obchodní organizace, jako systém obchodu s pravidly, která jsou závazná pro mezinárodní obchod, zlepšit svoje provozní předpisy, organizační strukturu a rozhodovací procesy. WTO by se měla vyznačovat pragmatičtější institucionální pružností a přizpůsobivostí. V tomto úsilí by si WTO, samozřejmě, měla uvědomit, že je skutečně náročné vést jednání se 150 státy, které se nacházejí na různé úrovni vývoje, mají různou strukturu hospodářství a v hospodářských sektorech zavádějí rozdílné reformy. Pokud však Sofie, Cotonou, Santiago a Brusel navrhnou různé možnosti, diskuse v Ženevě představují mechanismus, jehož prostřednictvím se můžeme dopracovat k dohodě a který by měl v stále vyšší míře odstraňovat překážky.
<SPEAKER ID="338" NAME="Seán Ó Neachtain">
jménem skupiny UEN. - (GA) Vážená paní předsedající, při dohodě o Světové obchodní organizaci by zemědělství nemělo tahat za kratší konec. Pan komisař Mandelson nyní rokuje o velmi nerovnoměrné dohodě, která poškodí evropské zemědělce a i celý zemědělsko-potravinářský sektor v Evropské unii.
<P>
Mám takový pocit, že program voleb v Spojených státech amerických řídí časový harmonogram jednání Světové obchodní organizace. Na takový nesmysl bychom neměli přistoupit. Obsah a podstata dohody je mnohem důležitější než jakékoli volby.
<P>
Ačkoliv je Irsko čtvrtým největším vývozcem hovězího masa na světě, důsledky této dohody by byly pro Irsko velmi nepříznivé. Dohody uzavřené v rámci WTO oslabí v Irsku domácí trh s hovězím a skopovým masem, jehož hodnota je v současnosti víc než 2,5 miliardy EUR. Snížení dovozních cel na výrobky z hovězího a skopového masa až do výše 70 %, které navrhuje pan Mandelson, to je jednoduše příliš.
<P>
Minulý týden pochodovalo ulicemi Dublinu deset tisíc zemědělců, čímž chtěli vyjádřit svůj protest proti návštěvě pana předsedy Barossa. Pan Barosso zná hněv irských zemědělců, nastal čas, aby pana komisaře Mandelsona trochu přibrzdil.
<P>
Na závěr mi dovolte říct, že je nezbytně třeba, abychom v rámci Světové obchodní organizace dospěli k dohodě, která všechny uspokojí, k dohodě, která bude prospěšná Evropě, zemědělcům a zemědělství, a díky níž bude možné ochránit potravinové zdroje.
<SPEAKER ID="339" NAME="Caroline Lucas">
jménem skupiny Verts/ALE. - Vážená paní předsedkyně, skupina zelených rozhodně podporuje všeobecné směřování této zprávy, především výzvy k větší soudržnosti mezi stanovováním pravidel v rámci Světové obchodní organizace, prací agentur OSN a existujícími sociálními závazky a závazky v oblasti životního prostředí a lidských práv. Jsme přesvědčení, že je třeba zavést status pozorovatele pro Mezinárodní organizaci práce a též opatření proti sociálnímu a ekologickému dumpingu.
<P>
Podporujeme úlohu parlamentní kontroly, jejímž prostřednictvím by se měl vyřešit nedostatek zodpovědnosti a legitimity WTO. Podporujeme též úsilí vypracovat systém řešení sporů v rámci WTO na základě mezinárodního environmentálního a sociálního práva, přičemž je třeba zabezpečit, aby bylo v rámci tohoto systému možné ukládat reálné tresty.
<P>
Jsem však znepokojená, že si autoři zprávy nedokáží přiznat, že příčina neúspěchu kola jednání z Dohá spočívá právě v nedostatcích WTO jako organizace. Tyto dvě věci od sebe nelze oddělit. Stagnace tohoto kola jednání v plné míře souvisí se systematickým zneužíváním jeho rozhodovacích procesů ze strany některých mocných zemí, přičemž dochází k postupnému vyloučení slabších zemí.
<P>
Myslím si, že ve zprávě též chybí přiznání skutečnosti, že bylo třeba, aby došlo minimálně k revoluci v roce 2003 v Cancúnu ze strany rozvojových zemí a ze strany některých rychle se rozvíjejících zemí před konferencí, která se konala v Hongkongu, aby se začal bořit starý feudální systém, na jehož základě Světová obchodní organizace fungovala už příliš dlouho. Myslím si, že je jasné, že bychom už neměli čekat na výsledky kola jednání z Dohá. Měli bychom okamžitě začít s reformou Světové obchodní organizace. Je třeba zreformovat všechny její postupy a politiky, protože reforma samotného postupu jednoduše nestačí. Mnoho z platných pravidel v 21. století, kdy musíme čelit novým výzvám, například změně klimatu, je úplně neaktuálních.
<P>
Proto je třeba, abychom některá pravidla přehodnotili, například pravidlo o zákazu rozlišování výrobků podle toho, jak byly vyrobené. Taková diskriminace je klíčová, pokud máme být schopní podporovat věci jako například energetická účinnost nebo snížení množství emisí.
<P>
Chceme též, aby došlo k úplné změně směřování procesu řešení sporů. Dovolím si váženým kolegům doporučit pozměňující a doplňující návrh, který předložila skupina zelených, a v kterém velmi konkrétně žádáme o nový přístup k mechanismu řešení sporů, přičemž je třeba zabezpečit, aby byl založený na zásadách Charty OSN a aby byl oddělený od současné podoby WTO.
<SPEAKER ID="340" NAME="Jacky Hénin">
, jménem skupiny GUE/NGL. - (FR) Vážená paní předsedající, jediná věc, na které se shodneme, je skutečnost, že je naléhavě třeba, aby v Světové obchodní organizaci došlo k převratným změnám.
<P>
Pokud jde o zájmy lidí, Světová obchodní organizace je stejně jako Mezinárodní měnový fond nelegitimní, nedemokratická a nebezpečná organizace. Původně byla vytvořená, aby se zabezpečila finanční a průmyslová nadvláda Spojených států amerických a velkých nadnárodních skupin.
<P>
Evropská unie se, samozřejmě, úplně otrocky podřídila tomuto systému, poněvadž doufala, že se jí podaří získat několik drobků ze stolu amerického pána. Tento neovládaný volný trh se dnes obrátil proti svým zakladatelům a světové středisko hospodářské přitažlivosti se přesunulo na východ, především do Asie, výsledkem toho je nejhorší finanční a potravinová krize, jakou kdy svět zažil.
<P>
Je jen málo zemí, které byly včera považované za rozvojové, následně se staly dravci, a potom se vzdaly své úlohy dravců z nějakého důvodu pro blaho lidstva, poněvadž celý globální obchodní systém je postavený na tom, že Světová obchodní organizace podněcuje země, aby vytrvaly v úloze dravců. Pravidla pro všechny aktéry jsou tato: stát se bohatým co nejdřív bez ohledu na prostředky, dokonce nehladě na to, zda jde o spekulace s léky nebo základními potravinami.
<P>
Rozdíly v Unii se drasticky prohloubily, pracující a střední třída je stále chudší. Potravinová krize, která ovlivňuje nejchudší obyvatelstvo, je přímým důsledkem politiky WTO zaměřené na zničení plodin určených k vlastní spotřebě na úkor vývozních plodin. Biopaliva jsou jen obyčejným obětním beránkem ziskuchtivého systému, v kterém je třeba co nejdřív zavést převratné změny.
<P>
Dovolte mi využít této příležitosti, abych veřejně odsoudil nezodpovědná vyjádření pana Mandelsona, který vyzval k další deregulaci zemědělských trhů, a to v době, kdy Světový program výživy poukazuje na prudký nárůst cen potravin, který nazývá, cituji: "tichou vlnou tsunami, v jejímž důsledku hrozí, že víc než 100 milionů lidí bude ohroženo hladem". Chce pan Mandelson, aby mu historie přisoudila hanlivý přívlastek někoho, kdo byl zodpovědný za hladomor?
<P>
Ve Světové obchodní organizaci je proto třeba zavést převratné změny, aby bylo možné zabránit spekulacím a podpořit raději výrobce než několik podvodníků, kteří těží z globálních finančních trhů. Takovým způsobem bude možné podnítit obyvatele, aby se stali nezávislými z hlediska potravin a průmyslu a vyzvat země, aby spolupracovaly, a ne aby navzájem soutěžily.
<SPEAKER ID="341" NAME="Derek Roland Clark">
jménem skupiny IND/DEM. - Vážená paní předsedající, zpráva vzbuzuje dojem, že EU vyžaduje od všech členských států, aby v rámci jednání WTO dosáhly konsensu nebo aby svoje stanovisko písemně odůvodnily. Tedy například po Spojeném království musí následovat zbytek Evropské unie. Musíme dodržovat pravidla. Jednoduše řečeno, znamená to, že pokud jde o reformu Světové obchodní organizace, Velká Británia bude důsledněji nucená obchodovat s těmi zeměmi, které jí povolí Evropská unie. Ale my obchodujeme s celým světem. Děláme to už celá století. Pokud jde o globální obchodování, máme velké zkušenosti a poznatky. Například náš objem obchodu se Spojenými státy americkými je větší než má Francie a Německo dohromady. Zdá se však, že členské státy Evropské unie nechtějí využít naše zkušenosti. Omezují nás už obchodní dohody EÚ, to ničí pověst Velké Británie jako globálního obchodníka. Nesmíme v dostatečné míře obchodovat s našimi tradičními partnery v rámci Britského společenství národů. Přitom toto obchodování není výlučné. Nesnažili bychom se zabránit dalším evropským zemím se k nám připojit a též obchodovat s našimi přáteli ze Britského společenství národů. Bylo by to v zájmu všech zúčastněných. Členské státy Evropské unie by prosperovaly a v mnoha zemích třetího světa by došlo k zvýšení životní úrovně. Světová obchodní organizace byla vytvořená, aby podporovala obchod a přátelství. Evropská unie neustále opakuje, že chce pomoci znevýhodněným zemím. Jeden ze způsobů, jak to dosáhnout, je rozšířit obchodní kanály, a ne je přerušit.
<SPEAKER ID="342" NAME="Irena Belohorská" AFFILIATION="NI">
(SK) Tak, jako málokdo pochybuje o významu WTO, téměř nikdo nepochybuje o potřebě reformy této organizace, jejímž cílem zůstává především boj s chudobou a pomoc rozvojovým zemím.
<P>
Reforma se má uskutečnit na základě Sutherlandovy zprávy. Jak víme, pan Sutherland v současnosti stojí v čele dvou nadnárodních gigantů: BP a Goldman Sachs International. Ostatní členové jeho týmu jsou bývalí diplomati, podnikatelé, akademici, z kterých žádný není známý kritikou toho nynějšího současného systému.
<P>
Při vší úctě k těmto pánům se ptám: čí zájmy bude reforma WTO, již navrhují uvedení páni, obhajovat? budou to zájmy rozvojových zemí, nebo zájmy nadnárodních společností? Jaký signál to vysílá rozvojovým, resp. méně rozvinutým zemím?
<P>
Jak všichni víme, důvěra je v ekonomice i v politice velmi důležitá. WTO je nejen ekonomickou, ale i politickou institucí, a proto je důvěra mezi členy důležitá. Uvěří však lidé v rozvojových zemích tomu, že pánům z nadnárodních korporací jde o jejich dobro? Proč máme těmto způsobům zbytečně dávat argumenty do rukou odpůrců WTO a hazardovat s image této instituce?
<SPEAKER ID="343" NAME="Tokia Saïfi" AFFILIATION="PPE-DE">
(FR) Vážená paní předsedající, v době, kdy jednání v rámci kola jednání z Dohá ztrácejí směr a stagnují, je otázka fungování Světové obchodní organizace aktuálnější než kdykoli předtím.
<P>
Není možné dostat se z této bezvýchodné situace prostřednictvím reformy WTO? Pokud není možné dosáhnout dohody o podstatě problému, nebylo by možné aspoň zefektivnit proces, kterým se k této dohodě má dospět? Zdá se, že takové oživení Světové obchodní organizace je možné, díky němu bude moci tato organizace fungovat a přijímat rozhodnutí účinněji.
<P>
Uvažuje se o zavedení reforem na dvou úrovních: za prvé reformy zaměřené na zlepšení jednacího procesu, a za druhé reformy zaměřené na zvýšení legitimity WTO, poněvadž právě legitimita je klíčovým faktorem této organizace. V této souvislosti je důležité zdůraznit parlamentní rozměr WTO, přičemž je třeba v co nejvyšší míře využít nás, legitimních zástupců občanů. Tak je možné dosáhnout toho, že se otázky globalizace stanou transparentnější a demokratičtější.
<P>
Musíme vynaložit mnoho úsilí, abychom zabezpečili soudržnost mezinárodních politik. Nemá význam odstranit překážky na hranicích, pokud za nimi stojí překážky v investování, pohrdání sociálními právy a přestupky vůči environmentálním normám. Proto je nevyhnutelné, aby WTO fungovala účinně, aby bylo možné dosáhnout vyšší míry obchodu a liberalizace, přičemž regulační funkci bude vykonávat trh. Pravidla však neznamenají protekcionismus. Liberalizace bez jakýchkoli záruk ve skutečnosti nedokáže vyřešit všechny problémy, především nedokáže vyřešit ty problémy, kterým musíme čelit v současnosti, které souvisí s rostoucími cenami zemědělských surovin a následným šířením hladu.
<P>
Falconerův návrh na snížení cel je proto pro evropské zemědělství nepřijatelný, měl by nesmírné důsledky na zemědělskou výrobu nejchudších zemí.
<P>
Kromě toho, aby bylo možné dokončit kolo jednání z Dohá, je nevyhnutelně třeba v rámci těchto jednání obnovit rovnováhu a dosáhnout skutečně vzájemné dohody o přístupu na trh. Ještě nejsme připravení obětovat naše zemědělství a naši úlohu přispěvatelů k bezpečnosti potravin, jen abychom s hanbou dosáhli určitého snížení našich průmyslových cel.
<SPEAKER ID="344" NAME="Kader Arif" AFFILIATION="PSE">
(FR) Vážená paní předsedající, vážená paní komisařko, dámy a pánové, vítám dnešní rozpravu o zprávě paní Muscardini k reformě Světové obchodní organizace.
<P>
Potravinová krize, která v současnosti těžce doléhá na rozvojové země, dokonale ilustruje naléhavou potřebu zavést lepší regulaci světového obchodu. Tuto úlohu by měla plnit zreformovaná Světová obchodní organizace, která bude schopná kontrolovat světové ceny a podporovat spravedlivější obchodní pravidla. Tato krize je strukturální, ne cyklická. Je to znakem toho, že vážné problémy odklánějí světový obchod od jeho hlavního cíle, kterým by mělo byt zabezpečit rozvoj pro všechny, především pro nejchudší země na planetě.
<P>
Bylo předloženo mnoho teorií, které se snaží vysvětlit původ této krize. O jejich opodstatněnosti nepochybuji. Myslím si však, že bychom se společně měli zamyslet nad více otázkami. Byla by tato krize tak rozsáhlá i v případe, že by se ve WTO víc přihlíželo k prioritám rozvojových zemí? Pokud by byla lepší součinnost mezi WTO a jinými mezinárodními organizacemi, například UNDP a Organizací pro výživu a zemědělství? Pokud by naše dohody o volném obchodu nepodněcovaly rozvojové země k tomu, aby se specializovaly na pěstování vývozních plodin na úkor jejich tradičních plodin určených k vlastní spotřebě a k zabezpečení potravinové soběstačnosti? Kdybychom vyslechli africké země a kdybychom je podpořili v rámci WTO, když žádaly, aby se do současného kola jednání zařadila i opatření týkající se cen základních výrobků? V této souvislosti musím poukázat na skutečnost, že podle článku 38 Všeobecné dohody o clech a obchodu jsou všechny členské země WTO povinné stabilizovat a zlepšovat situaci na trhu primárních výrobků, které mají pro rozvojové země mimořádný význam.
<P>
Předmětná zpráva navrhuje několik opatření na řešení současných problémů a na zlepšení účinnosti a legitimity Světové obchodní organizace. Aby bylo možné zajistit, že se vyslechnou hlasy, názory a zájmy rozvojových zemí, a že se též zohlední, zpráva zdůrazňuje, že je třeba zavést demokratičtější systém rozhodování a zlepšit zastoupení v rámci sekretariátu Světové obchodní organizace, kterému je též třeba poskytnout dodatečné finanční a lidské zdroje.
<P>
Aby bylo možné zaručit větší transparentnost práce a diskusí, které probíhají v rámci této organizace, je třeba přijmout ustanovení, kterými se zvýší informovanost, zlepší se dialog mezi Světovou obchodní organizací a zástupci občanské společnosti a umožní se přístup veřejnosti na zasedání, především ta, která se týkají procesu řešení sporů.
<P>
Je třeba posílit parlamentní rozměr Světové obchodní organizace, který zaručí demokratickou legitimitu a transparentnost jednání. Především je třeba vytvořit parlamentní shromáždění Světové obchodní organizace, které bude mít poradní pravomoci.
<P>
Kromě těchto opatření je třeba přehodnotit samotné cíle multilaterálního obchodního systému, především z hlediska zabezpečení soudržnosti s jinými mezinárodními organizacemi. Jen odhodlaná reforma v tomto směru nám umožní dokončit kolo jednání z Dohá tak, aby jeho výsledky směřovaly k rozvoji a k dosažení rozvojových cílů tisíciletí. Dovolte mi v této souvislosti poukázat na to, že prvním z těchto cílů je odstranění chudoby a hladu. Bohužel, momentální situace poukazuje na to, že naše závazky zůstávají nenaplněné.
<SPEAKER ID="345" NAME="Daniel Dăianu" AFFILIATION="ALDE">
Vážená paní předsedající, dovolte mi zdůraznit, že reforma Světové obchodní organizace musí být součástí reorganizace celého institucionálního uspořádání, které se zabývá řešením globálních výzev.
<P>
Jen se podívejte na důsledky globálního oteplování a finanční krize, která je spojená s obrovskou hospodářskou nerovnováhou. Volný obchod musí být spravedlivý. Kromě toho se musí řídit politikami, které pomohou chudobným zemím v rozvoji, především prostřednictvím zemědělství. Obrovský nárůst cen potravin bude vést k protekcionismu a k nárůstu omezení, jestli se nezaměříme na zabezpečení rozvoje potravinové výroby na celém světě.
<P>
Všeobecná situace je velmi složitá i z důvodu rostoucích cen základních komodit. Na potraviny se v bohatých i chudých zemích bude stále víc hledět jako na problém národní bezpečnosti. Proto je třeba přehodnotit reformu společné zemědělské politiky, politiku Evropské unie v oblasti rozvojové pomoci, a též energetické politiky EU, přičemž je třeba zohlednit dramatické změny, které nastaly v mezinárodním kontextu.
<SPEAKER ID="346" NAME="Zbigniew Krzysztof Kuźmiuk" AFFILIATION="UEN">
(PL) Vážená paní předsedající, vážená paní komisařko, v kontextu této rozpravy bych chtěl poukázat na tři otázky.
<P>
Za prvé mnohé země, navzdory tomu že jsou členy Světové obchodní organizace, nedodržují sociální a environmentální normy a normy v oblasti péče o zvířata. Následně jsou jejich výrobní náklady nižší, a, bohužel, není možné konkurovat výrobkům, které byly vyrobené v takých hospodářstvích. Tento aspekt je třeba zohlednit v rámci procesu zlepšování přístupu tovaru z třetích zemí na evropský trh, jinak mnohé evropské výrobní sektory jednoduše přestanou existovat.
<P>
Za druhé evropský trh se i nadále otvírá zemědělským výrobkům z třetích zemí. Na druhé straně, tyto země dělají ústupky, pokud jde o vývoz průmyslových výrobků a služeb z Evropy. Dochází tedy k oslabování zemědělského potenciálu Evropy.
<P>
Za třetí v plné míře podporuji doporučení paní Muscardini, která se týkají vytvoření parlamentního shromáždění Světové obchodní organizace, změn rozdělení zemí na rozvinuté a rozvojové, potřeby užší spolupráce mezi WTO a OSN, a též o doporučení přestat se řídit zásadou konsensu, především na úrovni pracovních skupin a výborů v rámci WTO.
<SPEAKER ID="347" NAME="Kartika Tamara Liotard" AFFILIATION="GUE/NGL">
(NL) Vážený pan předsedající, velmi ráda bych se obšírně vyjádřila o svých názorech na reformu Světové obchodní organizace, ale místo toho položím radši Komisi několik konkrétních otázek, na které bych chtěla slyšet odpovědi. Otázky odkazují na další oblasti, které musíme vzít v úvahu v diskusi o reformě WTO kromě už zmíněných procedurálních reforem, mezi které patří například problematika transparentnosti.
<P>
V kontextu změny klimatu se vyvíjí stále větší tlak na používání biopaliv. Nechci se nyní pouštět do diskuse o tom, zda je to dobré, nebo špatné, ale chci položit následující otázky týkající se závazků Evropské unie vyplývajících z WTO. Klimatický balíček EU obsahuje více environmentálních kritérií, která musí biopaliva splňovat. Já a mnozí moji kolegové bychom však byli rádi, kdyby došlo k uplatnění sociálních kritérií, například minimální mzdy a zákazu práce dětí. Je to slučitelné s požadavky WTO? Pokud ne, nejsme tedy tlačení do pozice, že souhlasíme s prací dětí a s příliš nízkými mzdami? Mám další otázku, která se týká obchodování s geneticky modifikovanými potravinami. Pokud se nemýlím, na základě Kartagenského protokolu se mohou členské státy samostatně rozhodnout, zda schválí požívání geneticky modifikovaných organismů. Je to slučitelné s WTO, a jestli ne, jak tento problém vyřešíme? V Parlamentu se ukázalo, že většina poslanců je proti obchodování s tuleními kožešinami. Kanada nyní hrozí tím, že toto rozhodnutí napadne prostřednictvím WTO. Jak je možné, podle vašeho názoru, dosáhnout, abychom se v této oblasti přidrželi vůle většiny obyvatel Evropské unie? Myslím si, že tyto otázky jsou velmi důležité, a že je třeba vzít je v úvahu při tvorbě reformy.
<SPEAKER ID="348" NAME="Patrick Louis" AFFILIATION="IND/DEM">
(FR) Vážená paní předsedající, dámy a pánové, obchod probíhající mezi národy je dobrá věc. Volný trh je žádoucí, ale dnešní svět se změnil a pravidla Světové obchodní organizace se této změně nepřizpůsobila, v mnohých případech je potřebná jejich novelizace.
<P>
Změnil se samotný charakter mezinárodního obchodu. V minulosti byl obchod založený na komplementárnosti, usilovali jsme získat to, co nám chybělo, a vyváželi jsme nadprodukci. Dokud vládl takový systém, národy prosperovaly. V současnosti však vládne sociální dumping. Přestáváme vyrábět to, co umíme dělat dobře, abychom místo toho dováželi levnější výrobky vyrobené někým jiným, ne proto, že by to bylo pro nás ziskovější, ale proto, že jsou s tím spojené nižší náklady, nižší daně a menší sociální omezení.
<P>
Tento systém fungování WTO umožňuje, aby chudé země a chudí v bohatých zemích pracovali na bohaté v chudých zemích, kteří jsou v důsledku toho ještě bohatší. Tento systém je stále méně založený na solidaritě a na vzájemných dohodách mezi zeměmi, naopak, tento systém způsobuje rozkoly mezi národy a spory mezi vítězi a poraženými.
<P>
Je proto nutné změnit pravidla Světové obchodní organizace. Nová pravidla musí znova zohledňovat priority Společenství a oživit duch Římské smlouvy, kterou se zavedl společný celní sazebník. Toto opatření nelze považovat za přehnanou ochranu, jde o spravedlivou kompenzaci vůči sociálnímu dumpingu. Otcové zakladatelé se ne vždy mýlili. WTO musí zahrnovat výkyvy proměnlivého výměnného kurzu do svého hodnocení obchodních omezení. Je nepřijatelné, aby byl jüan i nadále na tak nízké úrovni, když má Čína tak vysoký přebytek zahraničního obchodu. Je šokující, že EADS přijde o miliardu eur vždy, když dolar klesne o 10 centů vůči ideologickému euru.
<P>
Na závěr mi dovolte říci, že budoucnost skutečně volného obchodu nám připomíná, že máme před sebou ještě mnoho práce, než si budeme moci oddychnout se založenýma rukama. Na jedné straně je třeba obnovit hranici jako podmínku politiky, tj. svobody lidí, na druhé straně je třeba, aby měnová a finanční politika přepustila přední místo reálnému hospodářství, produktivnímu hospodářství, protože právě díky tomuto samotnému hospodářství tu mohou žít lidé svobodně.
<SPEAKER ID="349" NAME="Jim Allister" AFFILIATION="NI">
Vážená paní předsedající, Světová obchodní organizace má mnoho nedostatků, ale nepochybně jejím nejabsurdnějším nedostatkem je, že Číně, Indii a Brazílii dává nespravedlivou výhodu tím, že jim přiznává příznivý status rozvojových zemí. V minulosti to byly rozvíjející se hospodářství, ale v současnosti jsou už rozhodně v plné míře rozvinuté a mohou soupeřit s těmi nejlepšími. Tato hospodářství jsou dokonce už tak úspěšná, že ve více oblastech zastávají postavení světových lídrů. My jim však nelogicky poskytujeme výhody rozvojových zemí, v důsledku toho jim umožňujeme uplatňovat nižší standardy a menší závazky.
<P>
Nelze se tedy divit, že moji voliči často vnímají WTO jako organizaci, která nehájí jejich zájmy. Tento jejich pocit ještě sílí, když vidí, jak pan komisař Mandelson dělá v zemědělské oblasti jeden ústupek za druhým.
<P>
Pane komisaři, dosáhnout dobré dohody je důležitější než jen dosáhnout dohody. A dohoda nebude dobrá, když náš zemědělsko-potravinářský průmysl smete přílivová vlna dovozu laciných výrobků ze zemí, které zvýhodňujeme víc, než by bylo vzhledem k jejich mohutné hospodářské kapacitě nutné.
<SPEAKER ID="350" NAME="Zbigniew Zaleski" AFFILIATION="PPE-DE">
(PL) Vážená paní předsedající, instituci, která nefunguje správně, je třeba zreformovat, aby se zaručilo, že bude všem zúčastněným stranám a spotřebitelům dobře sloužit. Podporujeme volný obchod, ale ten bohužel často provází pokušení podlehnout lakomství. Při liberalizaci trhu je třeba zavést kontrolní mechanismus, a právě to je smysl existence silné a správně fungující Světové obchodní organizace. Mezinárodní obchod se rozrostl do obrovských rozměrů, je velmi rychlý a různorodý, proto je nevyhnutelná dobrá koordinace. Evropský parlament nemůže jen nečinně přihlížet. Jsem proto pevně přesvědčený, že práce paní Muscardini týkající se reformy WTO přispěje k splnění těchto očekávání a jejím výsledkem bude mezinárodní orgán schopný nasměrovat obchod dobrým a jasně stanoveným směrem.
<SPEAKER ID="351" NAME="David Martin" AFFILIATION="PSE">
Vážená paní předsedající, v první řadě mi dovolte, abych paní Muscardini poblahopřál k vynikající zprávě.
<P>
Světová obchodní organizace musí ve světe ještě stále sehrávat významnou úlohu. Tuto úlohu ještě stále dobře plní, ale navzdory tomu je třeba WTO zmodernizovat a zreformovat. Myslím, že jednou z klíčových reforem je zavést do WTO parlamentní demokracii. Je třeba vytvořit parlamentní shromáždění, které bude pravidelně zasedat a monitorovat práci, která probíhá kolem jednacího stolu Světové obchodní organizace.
<P>
Stejně je třeba aktualizovat pravidla WTO, aby se při jednáních WTO věnovala větší pozornost environmentální udržitelnosti a změně klimatu a aby se jednání zaměřila i na ustanovení týkající se práce a sociální oblasti. Bylo by dobré, kdyby Světová obchodní organizace těsněji spolupracovala s Mezinárodní organizací práce.
<P>
Pokud jde o zprávu jako o celek, v plném rozsahu podporuji práci, kterou paní Muscardini odvedla ve Výboru pro mezinárodní obchod.
<SPEAKER ID="352" NAME="Czesław Adam Siekierski" AFFILIATION="PPE-DE">
(PL) Vážená paní předsedající, společný trh a obchod bez omezení představují základné předpoklady hospodářského rozvoje. Slovní spojení "bez omezení" však neznamená, že by mělo jít o obchod neregulovaný, nebo že by neměly existovat žádné zásady, které by stanovovaly podmínky obchodní výměny a které by zároveň zabezpečovaly konkurenceschopnost. Přiměřená regulace obchodu na světové úrovni je obzvlášť potřebná především v kontextu globalizace. Proto je úloha Světové obchodní organizace tak důležitá. Světová obchodní organizace je instituce se širokou základnou, která spojuje víc než 150 členských zemí. WTO bude fungovat mnohem účinněji, když budou jasně stanovené její pravomoci a když se tyto pravomoci budou týkat jen obchodní politiky.
<P>
Pokud jde o čistotu a konkurenceschopnost, je třeba především zabezpečit, aby výrobní proces plnil stanovené normy a požadavky na kvalitu, které se vztahují například na ochranu životního prostředí, pracovní a platové podmínky a na péči o zvířata. Konkurenceschopnost se neměří jen z hlediska výrobních nákladů a ceny. Na závěr mi dovolte říci, že reforma Světové obchodní organizace vyjadřuje ochotu spolupracovat v zájmu rozvoje a s cílem bojovat proti chudobě.
<SPEAKER ID="353" NAME="Avril Doyle" AFFILIATION="PPE-DE">
Vážená paní předsedající, dovolte mi popřát všem, kteří se podíleli na přípravě této zprávy, především paní zpravodajkyni.
<P>
Jestli dovolíte, budu volně citovat z důvodové zprávy, vidím, že analýza celé Světové obchodní organizace, v které se chce Výbor pro mezinárodní obchod angažovat, bude ve velmi velké míře založená na závěrech Sutherlandovy zprávy, která dlouhé roky jen ležela na polici a padal na ni prach. Poté, co výbor vypracuje vlastní zprávu, bude úlohou Komise podniknout nutné kroky v Ženevě, aby dokázala prosadit doporučovaná zlepšení.
<P>
Jakou máme záruku, že nějaké nové zprávě se nedostane víc pozornosti než výborné Sutherlandově zprávě? Budou aspekty týkající se životního prostředí a změny klimatu součástí nějakého nového balíku WTO? Pokud jde o otázky, která už byla zmíněná v souvislosti s nedostatečnou rovnoprávností rozvojových zemí, především vzhledem k současnému postavení Číny, Brazílie a Indie, budeme na této úrovni rozlišovat mezi různými úrovněmi rozvoje?
<P>
Moje poslední otázka zní takto: Bude legitimní uvažovat o regionální potravinové bezpečnosti pro všechny regiony?
<SPEAKER ID="354" NAME="Androula Vassiliou">
členka Komise. - Vážená paní předsedající, vážené dámy, vážení pánové, chci vám poděkovat za vaše návrhy a připomínky, které Komise určite zohlední ve svých úvahách o reformě Světové obchodní organizace.
<P>
I Komisi znepokojuje mnoho věcí, na které jste během diskuse poukázali. Komise též podporuje mnohé z návrhů předložených ve zprávě paní Muscardini. Musíme si však přiznat, že některé návrhy budou muset čelit silnému odporu, ale Komise je určitě podpoří.
<P>
Komise v plné míře podporuje především výzvu k zabezpečení jednotnosti mezi Světovou obchodní organizací a ostatními mezinárodními organizacemi a výzvy k větší transparentnosti a k posílení úlohy parlamentů, hlavně pokud jde o monitorování a hodnocení obchodní politiky. Komise sdílí názor, že vytvoření silné Světové obchodní organizace je v zájmu rozvojových zemí.
<P>
Chtěla bych též reagovat na připomínky paní Liotardová, které jdou nad rámec reformy WTO. V této chvíli ještě nemohu uvést podrobnosti, ale chci vás ubezpečit, že spolu s našimi partnery se už zaobíráme problematikou dětské práce a dalšími souvisejícími otázkami. Podporujeme i spolupráci mezi Mezinárodní organizací práce a Světovou obchodní organizací.
<P>
Na závěr mi dovolte říci, že určitě odevzdám vaše připomínky panu komisaři Mandelsonovi, aby byly v plné míře vzaté v úvahu při jednáních s jinými členskými zeměmi WTO.
<SPEAKER ID="355" NAME="Cristiana Muscardini">
zpravodajkyně. - (IT) Vážená paní předsedající, dámy a pánové, chci poděkovat Komisi za to, že si váží práce našeho výboru. Jsem vděčná i za pomoc, již nám poskytli zpravodajové Výboru pro rozvoj a Výboru pro hospodářské a měnové záležitosti, požádaní o stanovisko, a též za pomoc mnoha poslanců, kteří dnes vystoupili. Dovolím si v plném rozsahu využít jejich politickou a takříkajíc technickou podporu, abych dnes večer opět upozornila Komisi na to, že nesmíme ztrácet čas. Běda těm, kteří mají čas a promrhají ho! Jinak řečeno, je pravda, že kolo jednání z Dohá může v konečném důsledku najít řešení, ale toto řešení bylo v posledních letech často odkládané na pozdější dobu. Nyní, když se musíme vyrovnat s velmi vážnou potravinovou krizí, musíme mít též na zřeteli, že část zodpovědnosti spočívá v určitých postupech, i ze strany Evropské unie, které před mnoha lety předpokládaly že zemědělský a potravinářský sektor se budou vyvíjet jinak.
<P>
Jestli se chce vyhnout konfrontaci mezi skutečně chudými rozvojovými zeměmi a zeměmi, které jsou už rozvinuté, jestli chce vytvořit spravedlivý trh, přičemž trh může byt spravedlivý a volný jen na základě pravidel, potom musíme byt odvážní a smělí, protože nemůžeme souhlasit s tím, že řešení se opět přesune na později, jestli chce hájit koncepci důstojné práce a urychlit proces řešení sporů.
<P>
Výbor pro mezinárodní obchod si uvědomuje, že existují problémy související s reformou Světové obchodní organizace, kde už v průběhu doby byly zavedeny určité metody práce. Náš výbor si však též uvědomuje, že jestli se mají splnit očekávání různých zúčastněných stran, a jestli se má Světová obchodní organizace stát moderní organizací třetího milénia, musí WTO nějak najít sílu a odvahu pustit se na cestu reformy. Nyní je na Komisi, aby zohlednila naše úvahy, které tento Parlament zítra velkou většinou formálně vyjádří formou politického požadavku.
<SPEAKER ID="356" NAME="Předsedající">
Rozprava je ukončena.
<P>
Hlasování se uskuteční zítra ve 12:00.
<P>
Písemná prohlášení (článek 142)
<SPEAKER ID="357" NAME="Kathy Sinnott  " AFFILIATION="IND/DEM">
písemně. - V roce 2001 bylo cílem kola jednání z Dohá snížit obchodní překážky na celém světě, což by umožnilo zavést volný obchod mezi zeměmi s různým stupněm hospodářského blahobytu.
<P>
V roce 2005 snížila Evropská unie ceny nabízené pěstitelům cukrových plodin o téměř 40 % v souvislosti s odhodláním Světové obchodní organizace pomoci chudším zemím, například Austrálii, Brazílii a Thajsku, aby prosperovaly na tomto světovém trhu. Bohužel, toto rozhodnutí mělo mimořádně nepříznivé důsledky pro země v rámci Evropské unie, například pro Irsko, kde došlo k zničení cukrovarnického průmyslu, a na nejchudší africké, karibské a tichomořské země vyrábějící cukr, například na Maurícius, Belize a Fidži.
<P>
V současnosti, v roce 2008, v mnoha z těchto nejchudších zemí, na které měla restrukturalizace cukrovarnického průmyslu v EU nepříznivý dopad, dochází k občanským nepokojům kvůli vysokým cenám základních potravin, například rýže a kukuřice, které si už nemohou dovolit koupit, protože už nemají příjem za prodej cukru.
<P>
Dřív než se pustíme do zavádění nových opatření na odbourání ochrany obchodu, měli bychom vykonat poctivé hodnocení vlivu a stanovit, jaké důsledky může mít toto jednání ze strany EU na její chudší sousedy, aby žádné změny tohoto druhu už neměly ničivé následky.
