<CHAPTER ID="017">
Doba vyhrazená pro otázky (otázky na Komisi) 
<SPEAKER ID="242" NAME="Předsedající">
Dalším bodem programu je doba vyhrazená pro otázky (B6-0001/2008).
<P>
Následující otázky jsou určeny Komisi.
<P>
První část
<SPEAKER ID="243" NAME="Avril Doyle" AFFILIATION="PPE-DE">
Paní předsedající, můžete sněmovně poskytnout určitý návod týkající se času, tak, aby ti z nás, kteří mají otázky předložené k projednání, přesně věděli, jaký bude postup? Budete rozdělovat body rovnoměrně do tří částí nebo do dvou půlhodinových částí? Ptám se proto, že ti z nás, kdo se účastní potenciální třetí části, potřebují vědět, co se pravděpodobně bude odehrávat, vzhledem k času, ve kterém začínáme.
<SPEAKER ID="244" NAME="Předsedající">
Děkuji vám, paní Doyle, máte zcela pravdu. Vezmeme prioritní otázky a pak co nejlépe rozdělíme otázky napůl mezi paní komisařku Kunevovou a pana komisaře McCreevyho. Doufáme, že skončíme nejpozději v 19:30 a při shovívavosti našich tlumočníků to může být o trochu později. Doufám, že s tím pokud možno může být spokojený každý.
<P>
Předmět: Zajištění ochrany spotřebitelů před podvrženými léky a léky, které neodpovídají standardu
<P>
Bezpečnost a účinnost evropského řetězce zásobování léky se pro evropské spotřebitele stává významnou záležitostí a stávající slabiny v tomto systému by mohly mít potenciálně katastrofické následky na bezpečnost pacientů.
<P>

<P>
Je jasné, že evropští spotřebitelé chtějí dostávat bezpečné a dostupné léky. V Irsku však platí spotřebitelé za léky se současnou velkoobchodní marží 17,66 % více než dvojnásobné příplatky oproti průměru EU. Tento trend se odráží napříč EU, kde k propojenému růstu "paralelního farmaceutického obchodu" (PFT) přispěla roztříštěná povaha trhu.
<P>
Podle zprávy z Evropské aliance pro přístup k bezpečným lékům si do zásobovacího řetězce v EU nachází cestu podvržené léky a léky neodpovídající normám.
<P>
Mohla by Komise nastínit svůj postoj k této záležitosti, zvláště zda se hodlá s tímto problémem vypořádat přezkoumáním paralelního obchodu a prosazováním jediného pravého trhu s farmaceutickými výrobky, který je v zájmech spotřebitelů a jeví se jako nezbytný pro zajištění toho, že se do všech částí hospodářství Evropy rozšíří výhody internetového trhu, včetně cenově dostupných léků?
<SPEAKER ID="246" NAME="Günter Verheugen">
místopředseda Komise. - (DE) Paní předsedající, dámy a pánové, hlavním smyslem právních opatření politických strategií Společenství v oblasti farmacie je zajistit pacientům dodávky bezpečných, účinných, vysoce kvalitních léků, které jsou dosažitelné a univerzálně dostupné.
<P>
V minulosti byla při několika příležitostech vznesena otázka bezpečnosti léků prodávaných skrze to, co známe jako paralelní farmaceutický trh. To mne přimělo k zadání studie, abychom se dostali k jádru této věci; studie má prošetřit všechny aspekty prodejních kanálů a zvlášť otázky související s podvrženými léky a paralelním obchodem. Záměrem studie je analýza současné situace a rozvoj politických alternativ s perspektivou zacelení mezer, pokud to bude nezbytné i změnou současných právních předpisů. Studie také prošetří potenciální spojitosti mezi paralelním farmaceutickým obchodem a výskytem podvržených léků.
<P>
S politováním vám musím říci, že první část studie věnovaná paralelnímu obchodu, která je nyní dokončena, ukazuje, že takový obchod představuje značné ohrožení bezpečnosti pacientů. Odpovědných je více faktorů, včetně chyb při přebalování nebo přeštítkování, omezeného efektu stahování produktů z oběhu, složitějších distribučních kanálů, výpadků dodávek a konečně nedostatků ve vymáhání platných právních předpisů.
<P>
Komise nyní analyzuje výsledky studie, aby mohla připravit soudržnou strategii na eliminaci těchto bezpečnostních hrozeb. Prošetřují se různé politické možnosti jejich předvídatelného sociálního, ekonomického a environmentálního dopadu. Vzhledem k závažným dopadům této problematiky na politiku veřejného zdraví jí komise dává vysokou prioritu. V krátké době budou přijata rozhodnutí o tom, kudy se vydáme.
<P>
Rád bych vás také informoval, že Evropské farmaceutické fórum nabízí platformu pro snazší přijetí a sdílení osvědčených postupů s ohledem na tvorbu cen léků a náhradu nákladů na léky. Ačkoli tyto záležitosti spadají do kompetence členských států, příslušná opatření přesto musí být v souladu s právem Společenství. Práce Farmaceutického fóra, ve kterém jsou zastoupeny organizace pacientů, členové lékařských profesí a vůdčí osobnosti průmyslu, ale i ministerstva zdravotnictví všech členských států, může pomoci vyřešit hlavní problém přístupu k cenově dostupným a bezpečným lékům.
<SPEAKER ID="247" NAME="Mairead McGuinness" AFFILIATION="PPE-DE">
Děkuji vám, pane komisaři, za vaši reakci, která je jasná, ale alarmující, protože problémy s bezpečností očividně existují.
<P>
Byla bych ráda, kdybyste nastínil časové vymezení, které se týká vaší reakce, protože myslím, že si lidé obecně neuvědomují, v jakém ohrožení ze strany podvržených léků mohou být. A mohu vás požádat, abyste se - možná v písemné podobě - věnoval záležitosti, která se týká Irska v souvislosti s očkovacími látkami, které byly legitimními očkovacími látkami, ale poškodily děti, a u nichž lidé stále po 40 letech čekají na nějakou formu odškodnění?
<P>
Možná byste mi mohl napsat vyjádření, jak se s touto problematickou záležitostí vypořádávají jiné členské státy.
<SPEAKER ID="248" NAME="Günter Verheugen">
místopředseda Komise. - (DE) Rád to udělám. V odpovědi na vaší první otázku mi dovolte říci, že jsem již rozhodl, že paralelní obchod s podvrženými léky bude řešen jako přednostní záležitost. Pozměnil jsem pracovní plán Generálního ředitelství a během tohoto roku budeme vytvářet legislativní návrhy. Věřím, že mohou být hotové krátce po letních prázdninách.
<P>
Co se týče vaší další otázky, jsem rád, že uznáte, že na to nemohu odpovědět bez předchozího prošetření. Zajistím, aby se provedlo prošetření a v následujících dnech obdržíte požadovanou písemnou odpověď.
<SPEAKER ID="249" NAME="DanutBudreikait" AFFILIATION="ALDE">
- (LT) Rád bych se zeptal na ceny. V Německou stojí nosní kapky 1,5 až 2krát méně, než stejný lék v Litvě. Staráme se o to, aby všechny země, i ty, které se rozvíjí, měly zajištěn přístup k lékům. Neměli bychom se postarat o to, aby naši občané, občané EU, platili za stejný lék alespoň podobnou cenu? Můžeme s tím zde v Evropě něco udělat?
<SPEAKER ID="250" NAME="Josu Ortuondo Larrea" AFFILIATION="ALDE">
(ES) Paní předsedající, zdravotnictví je v Evropském parlamentu opakovaným tématem diskusí. Pokaždé, když projednáváme Směrnici o službách, panuje snaha do ní začlenit zdravotní služby, což jsme dosud odmítali, takže zůstaly mimo její dosah.
<P>
Dodávky léků jsou zdravotnickou službou. Existují některé státy, jako je Španělsko, které mají zavedenou skupinu míst - lékáren - což jsou jediná místa, která mohou léky vydávat.
<P>
Chci se zeptat pana komisaře, zda Komise při prošetřování, které prováděla, zaznamenala nějaké rozdíly mezi státy, kde jsou lékárny vyhrazeným, sledovaným obchodem, a ostatními státy pokud jde o padělky léků a podřadnou kvalitu.
<SPEAKER ID="251" NAME="Günter Verheugen">
místopředseda Komise. - K první otázce chci říci, že vedle analýzy bezpečných léků na paralelním trhu zkoumáme v současné době další způsoby, jak se vypořádat s paralelním trhem, zvláště s ohledem na iniciativy v cenotvorbě.
<P>
Možným způsobem postupu je také revize směrnice o transparentnosti, kam by byly vloženy specifické informace o tvorbě cen. Ze všeho nejdříve se ale snažím situaci objasnit a dozvědět se, co se přesně děje. Potom nastoupí analýza otázky, zda je to legislativa EU schopná změnit, protože celá problematika cenotvorby a náhrad za léky v Evropské unii je zcela v odpovědnosti členských států; nemáme v tom absolutně žádnou moc. Je však zřejmé, že spolupráce je nutná. Z toho důvodu je stanovování cen a refundace farmaceutik jednou z našich priorit.
<P>
Dobře si uvědomuji, že pro občany je těžké pochopit skutečnost, že stejný lék má v různých evropských členských státech naprosto odlišné ceny. I pro mne je těžké to pochopit. Fakt, že jsou tyto ceny regulovány, je pouze jedním z více faktorů. Dalším faktorem je samozřejmě to, že farmaceutický průmysl je součástí tržního hospodářství. Své ceny může nastavovat svobodně, ale situaci intenzivně studujeme a myslím, že budeme schopni představit řešení.
<P>
Ke druhé otázce mohu říci: Ano, je to pravda: V Evropské unii jsou různé systémy. Například v některých zemích mohou být určité medikamenty prodávány pouze v lékárnách. V jiných zemích si je můžete koupit v supermarketech. Situace je všude stejná pouze u léků na předpis. Tyto léky jsou dostupné pouze v lékárnách.
<P>
Předmět: Emise oxidu uhličitého
<P>
Jaké cíle si Komise nastavila na snižování emisí CO2, které vytváří svými vlastními činnostmi, svými budovami a potřebami své dopravy?
<SPEAKER ID="253" NAME="Stavros Dimas">
člen Komise. - (EL) Paní předsedající, Komise dosud řešila problém emisí oxidu uhličitého způsobených jejími aktivitami pomocí systému řízení a auditu z hlediska ochrany životního prostředí, známého lépe jako EMAS, jehož pravidla dodržuje.
<P>
Od roku 2005 Komise prosazuje EMAS v pěti z úřadů v Bruselu a v osmi ze svých budov. Během této doby zaznamenala jasné snížení tempa růstu kromě jiného ve spotřebě elektřiny u těchto úřadů, což je nepochybně pozitivní vývoj.
<P>
Pro Komisi nebyly zatím stanoveny cíle celkového snížení emisí CO2, ale v rámci EMAS Komise posuzuje a analyzuje celkový objem svých emisí CO2 a v roce 2008 stanoví cíle celkového snížení. Pokud jde o její vozový park, nastavila již Komise cíl snížení emisí CO2 v průměru o 26 % v období 2006-2012.
<SPEAKER ID="254" NAME="Chris Davies" AFFILIATION="ALDE">
Komise vydá ve středu určitá významná prohlášení a očekávám, že lidé se pak budou ptát, jestli se řídíme tím, co kážeme. Takže když slyším, že EMAS dosud plní pouze pět generálních ředitelství, není to příliš povzbuzující, ačkoli nemohu říci, že Parlament může tvrdit, že je na tom o mnoho lépe. V takové zkoušce by zajisté neobstál, i když nyní přijímáme kroky k tomu, abychom se s touto záležitostí vypořádali.
<P>
Uznává pan komisař, že jeho argumenty ve prospěch "změn celkového obrazu", které musí učinit členské státy, pokud se máme vypořádat se změnou klimatu, by mohly být těžce podryty, pokud by nebylo vidět, že Komise pracuje na drobném detailu - na svém vlastním zavedení těchto zlepšení?
<SPEAKER ID="255" NAME="Stavros Dimas">
člen Komise. - Ano, souhlasím s vámi. Měli bychom se řídit tím, co kážeme, a právě to hodláme v roce 2008 dělat. Očekávám, že Komise a její úřady si stanoví za cíl alespoň takovou úroveň snížení emisí, jakou požadujeme od členských států.
<P>
Jak víte, dali jsme si cíl snížit emise o 30 % za předpokladu, že se přidají další vyspělé země nebo o 20 %, pokud se tyto země k mezinárodní dohodě o snížení emisí nepřihlásí. Sami si nastavíme cíl na 30 % a očekávám, že tím příkladně ukážeme, co požadujeme u ostatních.
<P>
Mimochodem, před nastavením cílů a harmonogramu budeme muset provést studii, abychom určili přesné množství emisí, které Komise vytváří, a také stanovili akční plán na boj proti emisím.
<SPEAKER ID="256" NAME="Paul Rübig" AFFILIATION="PPE-DE">
(DE) Chtěl bych vědět jednu věc. Tento cíl 30% snížení jsme uložili shora dolů a nezdá se, že by dostal širokou podporu. Jak jste docela správně řekl, pokud mají být tyto cíle splněny, musí ostatní následovat příkladu.
<P>
Má otázka na vás tedy zní: Máte vy sám osobně plán na dosažení tohoto 30% snížení v oblasti vaší činnosti?
<SPEAKER ID="257" NAME="Karin Scheele" AFFILIATION="PSE">
(DE) Jak víme, Evropský parlament nastavil na základě EMAS plán snížení o 30 % do roku 2012 a rádi bychom viděli, jaká konkrétní opatření byla přijata Evropským parlamentem a jeho činiteli s rozhodovací pravomocí.
<P>
Pane komisaři, řekl jste, že uplatnění programu EMAS bude znamenat menší spotřebu elektřiny. Chtěla bych vědět, jaká konkrétní opatření byla přijata, která konkrétní opatření jsou naplánována na nadcházející roky a jakou roli mají hrát obnovitelné zdroje.
<SPEAKER ID="258" NAME="Stavros Dimas">
člen Komise. - - Zcela jsem nepochopil, že je vaše otázka na mne osobně. Obvykle nerad říkám, co dělám, ale mohu vám sdělit, že například v Bruselu nemám auto - nejezdím autem; o víkendu dávám přednost pěší chůzi, což je také dobré pro zdraví. Co se týče mého služebního vozu, udělal jsem následující věc, protože jsem očekával podobné dotazy: Požádal jsem Světový fond na ochranu přírody WWF, který má 10 top projektů udržitelnosti, aby mi doporučil vůz, který je z hlediska udržitelnosti nejlepší a jeden mi doporučili, a ten používám jako služební. Mimochodem je zcela v mezích, jejichž dosažení do roku 2012 požadujeme u automobilového průmyslu. Potom v Řecku, kde jsem členem parlamentu, mám velmi malé auto, dokonce menší než to, které služebně používám zde, a jezdím s ním velice zřídka.
<P>
Nyní, a opět bych vám to raději neříkal, ale při cestě na Bali jsem svou cestu vyrovnal nákupem jednoho z těch programů - myslím, že to byly příspěvky ze systému obchodování emisemi - a ty se pak zruší. Takže se snažím pro to dělat co nejvíce a pokud mi chcete říci něco dalšího, velice rád se budu řídit vaší radou.
<P>
Nyní k obnovitelným zdrojům: je to ohromná diskuse. Měli bychom dělat to, o čem jsme rozhodli na začátku předešlého roku - v březnu 2007 - a dosáhnout cíle 20% snížení u všech členských států. Co se týče budov a úřadů Komise, musíme se pokusit využívat obnovitelné zdroje v co největší míře, protože hlavním zdrojem emisí z Komise jsou budovy. Téměř tři čtvrtiny vychází z budov, takže když najdeme způsob, jak pro naše úřady využít zdroje obnovitelné energie, bude to velice dobré; ale je třeba to prošetřit v akčním plánu, o kterém jsem již hovořil.
<P>
Předmět: Ochrana spotřebitelů před spamy, spywarem a škodlivými programy
<P>
Evropská komise uvedla ochranu spotřebitelů v digitálním světě mezi ústředními tématy svých plánů spotřebitelské politiky na nadcházející roky. V této souvislosti uvedla, že základem jsou účinné a pohotové donucovací mechanismy, které by umožnily národním představitelům spolupracovat v potírání obchodníků, kteří využívají spam a falešné webové stránky.
<P>
Jaký pokrok Komise prodělala při vyvíjení takových mechanismů na ochranu spotřebitelů?
<P>
Co se zejména provedlo pro zlepšení možnosti spotřebitelů dožádat se nápravy a vrácení svých peněz, když padnou za oběť spamu, spywaru a jiným škodlivým programům?
<SPEAKER ID="260" NAME="Günter Verheugen">
místopředseda Komise. - Paní předsedající, Komise je znepokojena problémy s ochranou soukromí a bezpečnosti v informační společnosti, zvláště když to ohrožuje spotřebitele.
<P>
Používání spamu, špionážního a škodlivého softwaru jednoznačně porušuje evropské právní předpisy o soukromí a v některých případech jde dokonce o trestný čin. Proto potřebujeme důrazné vynucování příslušnými orgány.
<P>
Loni v prosinci uvítala paní komisařka Redingová (kterou jsem měl to potěšení zde vystřídat) rychlý a účinný zásah nizozemského regulátora, který uložil pokutu celkem 1 milion eur třem nizozemským podnikům za nelegální instalování "spyware" a "adware" do více než 22 milionů počítačů v Nizozemsku a jinde.
<P>
Vyzvala další regulátory, aby tento příklad následovali. Dne 13. listopadu 2007 přijala Komise návrhy na reformu telekomunikací, která zahrnuje opatření, jež dále posilují režim bezpečnosti a soukromí, který je oporou informační společnosti.
<P>
Návrhy v souvislosti se spamem přináší poskytovatelům internetové služby možnost podnikat vůči spammerům zákonné kroky. Očekává se, že toto opatření se v Evropě stane důležitým nástrojem v boji proti spamu.
<P>
Také účinnost antispamových donucovacích prostředků se posílí tím, že budou obsaženy v rámci Nařízení o spolupráci v ochraně spotřebitelů, které zřídí síť veřejných donucovacích orgánů v celém Společenství a zajistí minimální úroveň vyšetřovacích a donucovacích orgánů na účinné uplatnění tohoto nařízení.
<P>
Obecněji tyto návrhy zahrnují opatření na lepší informování zákazníků elektronických komunikačních služeb o možných krocích, které mohou poskytovatelé služby přijmout, aby se vypořádali s ohrožením bezpečnosti či jako odezvu na případy narušení bezpečnosti nebo integrity.
<P>
Zavedením konceptu upozornění na přestupky budou uživatelé elektronických komunikačních služeb uvědoměni o porušení bezpečnosti, když takový přestupek vyústí ve ztrátu nebo zpronevěru osobních údajů, a o preventivních opatřeních, která mohou přijmout, aby minimalizovali ekonomickou ztrátu nebo společenskou škodu, která by z porušení bezpečnosti mohla vzejít.
<P>
Pro zajištění souladu s těmito požadavky bude vnitrostátním regulačním orgánům udělena pravomoc vydávat závazné pokyny pro provozovatele k opatřením požadovaným na zajištění elektronických komunikačních sítí a služeb a dohled nad jejich řádným zaváděním.
<P>
Jedním ze stěžejních úkolů navrhovaného Evropského úřadu pro trh elektronických komunikací bude bezpečnost sítě a informací a případně asistence Komisi při zavádění opatření na evropské úrovni.
<SPEAKER ID="261" NAME="Claude Moraes" AFFILIATION="PSE">
Děkuji vám, pane komisaři, za vaši vyčerpávající odpověď. Nevím jaký je digitální ekvivalent "epidemie", ale po období Vánoc jsme nyní svědky epidemie tohoto druhu chování. Vyjádřily se tak všechny nezávislé organizace.
<P>
Nechci snižovat nic z toho, co Komise učinila; myslím to, že z toho udělala prioritu. Chtěl bych se však zeptat na tyto příklady podpory soudního stíhání, jako je uvedený holandský příklad, na příklady podpory poskytovatelům internetových služeb k volnému stíhání těchto lidí - žádný z nich, jak to vnímám, se neobrací zpět ke spotřebitelům. Existuje něco jednoduchého, co Komise může uveřejnit pro poslance Evropského parlamentu, abychom mohli říci našim zákazníkům, co děláte a jak efektivně se to zjišťuje?
<SPEAKER ID="262" NAME="Günter Verheugen">
místopředseda Komise. - Nemůžu než souhlasit. Již jsem řekl, že návrhy jsou vypracované a aktuálně je projednává Parlament a Rada. Očekávám, že vstoupí v platnost a pak budeme mít do praxe zavedeny všechny nezbytné požadavky.
<P>
Současná právní situace umožňuje proti takovým deliktům podnikat zásahy, ačkoli to záleží na daném případu. V případě trestného činu mohou lidé požádat o podporu policii nebo mohou podniknout jiné právní opatření. Jak jsem již zmínil, příklad uvedený holandským regulátorem OPTA Komise uvítala ve svém prohlášení pro tisk. Mám zde úplné znění. Pokud si přejete, mohu vám je po době vyhrazené pro otázky předat, abyste si mohli přečíst, co jsme již učinili.
<SPEAKER ID="263" NAME="Georgios Papastamkos" AFFILIATION="PPE-DE">
(EL) Paní předsedkyně, paní komisařka Reding samozřejmě není přítomna, ale jsem si jist, že místopředseda komise, pan Verheugen má dostatečný rozsah znalostí, aby zodpověděl moji doplňující otázku: Zda má Komise důkaz nebo vodítka, která spojují zdroj nevyžádaných e-mailů - spamu - se společnostmi, které nabízí služby a produkty na ochranu proti takovým nežádoucím vniknutím.
<SPEAKER ID="264" NAME="Avril Doyle" AFFILIATION="PPE-DE">
Ráda bych spojila první otázku paní McGuinnessové o ochraně spotřebitelů před podvrženými a podřadnými léky s otázkou pana Moraese o ochraně zákazníků proti spamu. Jedním z obrovských problémů, který já, stejně jako většina ostatních, máme, je množství medikamentů nabízených ve spamu spolu se všemi typy produktů, které zvětšují všechny typy částí těla, které někteří z nás ani nevlastní! S ohledem na studii paralelního trhu, na kterou jste odkazoval, bych ráda věděla, zda existují nějaké rozpracované studie o celé problematice internetu, spamu a podvržených medikamentů a zvláště o medikamentech, které neodpovídají standardu a které zákazníkům a pacientům nikde neposkytují žádnou záruku bezpečnosti nebo účinnosti. V této konkrétní oblasti jde o hrozivý nárůst.
<SPEAKER ID="265" NAME="Günter Verheugen">
místopředseda Komise. - To je celkem zajímavá kombinace. K prvnímu otázce, Komise tyto údaje bohužel nemá, protože regulační úřady spadají pod členské státy. Budou o této otázce informovat paní komisařku Redingovou a snad ve spojení s členskými státy najdeme řešení.
<P>
Z osobního pohledu mohu pouze říci, že myšlenku v pozadí vaší otázky shledávám zcela rozumnou a myslím, že bychom měli zkusit najít způsob, jak to řešit.
<P>
Ke druhé otázce, ta se dokonce váže k záležitosti, kterou jsme dnes večer neprojednávali, k otázce informací pro pacienty. Máme zde tři věci: zneužívání elektronických komunikačních systémů; máme problém s informacemi pro pacienty, které jsou velmi často zavádějící; a máme problém podvrženého a paralelního trhu. Neřekl jsem to ve své odpovědi na dotaz o podvržených lécích a paralelním trhu, takže to mohu dodat nyní.
<P>
Pracujeme rovněž na návrhu na získání jasného informačního systému pro pacienty a setkáváme se přesně s problémem, který jste zmínili, tedy že stávající předpisy a stávající restrikce, které máme, jsou takříkajíc zrušeny používáním internetu. Je to pro nás důležité - a z tohoto důvodu studujeme celý problém a vytvoříme návrhy na to, jak by měly být v Evropské unii organizovány informace pro pacienty, přestože víme, že je to extrémně obtížné. Musím však říci, že prozatím předpisy existují.
<P>
Například nabízení léků na předpis není dovoleno. Jestliže k tomu dojde prostřednictvím internetu, jedná se samozřejmě o porušení stávajících pravidel a členské státy nemají pouze právo, ale dle mého názoru mají i povinnost proti tomu něco učinit.
<P>
Takže odpověď na vaši otázku je ano. Komise si uvědomuje, že takový problém existuje a v našich nejbližších návrzích se pokusíme s touto problematikou vypořádat.
<P>
Musím zde vznést námitku: používání internetu je něco, co nemůžete řídit. Přesně to je problém, který máme a na který se pokusíme nalézt nejlepší možné řešení.
<P>
Druhá část
<P>
Předmět: Sledování dovozů nebezpečného spotřebního zboží
<P>
Na konci listopadu Komise předložila průzkum systému pro sledování nezávadnosti spotřebního zboží, který odhalil četné nedostatky v uplatňování stávajících směrnic v členských státech a také nedostatky týkající se vysledovatelnosti a povinností průmyslových subjektů, distributorů a dovozců.
<P>
Může Komise konkrétně sdělit následující? Jaká konkrétní opatření hodlá přijmout, aby bylo zlepšeno sledování prováděné členskými státy v souladu se směrnicí 2001/95/ES o obecné bezpečnosti výrobků a spolupráci se zákaznickými službami? Jaká opatření přijme, aby zajistila vysledovatelnost dováženého spotřebního zboží? Jaká opatření přijme, aby přiměla výrobce, dovozce a distributory dováženého spotřebního zboží, aby plnili své povinnosti a aby byli v náležitých případech potrestáni?
<SPEAKER ID="268" NAME="Meglena Kuneva">
členka Komise. - První výsledky inventarizace v oblasti bezpečnosti výrobků byly uveřejněny 22. listopadu 2007. Z nich vyplývá, že rámec právní úpravy je pro tento účel vhodný, a to pokud je náležitě uplatňován a když je náležitě uplatňován. Systém Rapex funguje efektivně a zajišťuje, že nebezpečné výrobky jsou stahovány z trhu v rámci celé Evropské unie.
<P>
Tato inventarizační zpráva nicméně ukazuje možnosti zlepšení, a sice v oblasti preventivních kroků a v oblasti mezinárodní spolupráce, například co se týče lepšího vynucování předpisů. Některá plánovaná zlepšení jsou již v pokročilém stadiu a směřují k tomu, aby se staly konkrétními kroky, zejména co se týče revize směrnice o bezpečnosti hraček. Komise rovněž pracuje na dočasném opatření požadujícím varování na magnetických hračkách, dokud nebudou příslušné normy zrevidovány, aby bylo ošetřeno riziko, které tyto hračky mohou představovat. Komise pomáhá orgánům členských států pro dohled na trhem zjišťovat a sdílet nejlepší postupy s cílem zlepšit kontrolní mechanismy.
<P>
V říjnu 2007 členské státy vydaly oznámení o iniciativách pro lepší spolupráci s ekonomickými subjekty a o konkrétních kampaních pro dohled nad hračkami. Komise hodlá uveřejnit srovnávací údaje o kapacitě pro vynucování předpisů v hodnotící zprávě o spotřebitelských trzích za rok 2008 v rámci iniciativy, která je nová a, doufám, i velmi užitečná. Komise rovněž nadále konkrétně posiluje kapacitu členských států pro sledování trhu účastí na financování dobře koncipovaných společných projektů pro sledování trhu. Tyto projekty v roce 2007 obdržely z finančních prostředků Společenství částku 1,3 milionu eur.
<P>
Kromě těchto kroků na zlepšení ochrany v rámci EU jsou podnikány různé kroky pro posílání ochrany na hranicích. Nedávné významné změny v celních právních předpisech EU pomohou zjišťovat rizikové zásilky pro účely kontrol. Bezpečné mechanismy pro výměnu celních informací rovněž umožní rychle jednat, když se objeví informace o nových druzích nebezpečných výrobků. Informace dostupné v systému Rapex budou pomocí tohoto mechanismu šířeny s cílem upozornit kompetentní celní orgány na konkrétní, potenciálně nebezpečné náklady. Komise rovněž souhlasí s tím, že sledovatelnost je záležitostí, v níž by měla být provedena další zlepšení. Ze statistických údajů vyplývá, že podíl výrobků neznámého původu oznámených prostřednictvím systému Rapex klesl v říjnu 2007 poprvé na 3 % v porovnání se 17 % v roce 2006.
<P>
Komise v současné době provádí analýzu s pomocí členských států s cílem zjistit, jak zajistit, aby toto zlepšení nebylo pouze přechodné, a jak dosáhnout toho, aby bylo trvalé. Toto by mělo být užitečné pro zásah v rámci sledování trhu, jakmile tato legislativa vstoupí v účinnost. Komise rovněž položila otázku, co by mohla Čína učinit v otázce vysledovatelnosti, a vítá iniciativy podniknuté v Číně a požadující, aby byly určité kategorie rizikových výrobků označeny čárovým kódem již v továrnách.
<P>
Závěrem mohu říci, že Komise zdůraznila odpovědnost dotyčných ekonomických subjektů a přivítala závazek subjektů působících v tomto oboru, že budou pracovat na opatřeních zaměřených na budování důvěry spotřebitelů, zejména prostřednictvím nástroje, který nazýváme "pakt o bezpečnosti". Komise rovněž vyšle odborníky, aby uskutečnili studii bezpečnostních obchodních opatření v dodavatelském řetězci a poskytne o tom další informace v prvním čtvrtletí roku 2008.
<SPEAKER ID="269" NAME="Giovanna Corda" AFFILIATION="PSE">
(FR) Děkuji vám za vaši odpověď, paní komisařko. Jsem ráda, že Komise hodlá podniknout řadu opatření s cílem v rámci možností snížit rizika spojená s distribucí dovážených hraček, zejména hraček z Číny.
<P>
Jedním důležitým aspektem, na který Komise poukázala, je vysledovatelnost hraček od výrobce ke spotřebiteli - a vy jste jej ve své odpovědi stručně zmínila. Avšak zůstává zde nezodpovězena jedna důležitá otázka. V případě stovek tisíců hraček, které jsou stahovány z trhu, jako se to stalo v loňském roce, můžete mi, prosím, paní komisařko, říci, co se s těmito hračkami stane? Jaký důkaz máte, že jsou zcela odstraněny z trhu? Slyšela jsem zprávy - které mne přiměly k tomu, abych dnes položila tuto otázku - že jsou dávány zpět na trh, aby byly prodány jiným dětem. Všechny děti po celém světě mají nárok, aby k nim bylo z naší strany přistupováno stejně: myslím že nikdo z nás proti tomuto nebude nic namítat. Umožňuje vám systém vysledovatelnosti sledovat tyto hračky v průběhu celého procesu až do jejich zničení?
<SPEAKER ID="270" NAME="Meglena Kuneva">
členka Komise. - Myslím, že váš dotaz je naprosto oprávněný a velmi humánní. Musíme usilovat o naplnění svého cíle: tyto hračky nesmí přijít nejen na evropský trh, za který neseme odpovědnost, avšak na žádný trh a máme určité dobře rozvinuté nástroje, které nám v tom pomáhají. Můžeme provádět sledování trhy, máme kontrolní mechanismy a svůj systém Rapex, což je systém, jehož prostřednictvím můžeme dostávat informace v rámci celého trhu, a nikoli pouze tehdy, když je nebezpečné zboží zastaveno na našich hranicích.
<P>
Avšak co je také důležité pro nás jako globálního vůdce v procesu zajišťování bezpečnosti, je to, abychom nedovolili, aby se toto nebezpečné zboží - zejména hračky - dostalo k jiným dětem - také v Číně. Nestačí jen kázat o bezpečnosti evropských dětí, což patří mezi naše pracovní povinnosti. Požádala jsem hlavní výrobce několikrát otevřeně a jasně, aby zničili tyto hračky, a rovněž jsem je pozvala na zasedání Komise v Bruselu, kde jsme jednali o tom, jak zajistit, aby byly tyto hračky zničeny. Všichni se k tomu zavázali. Zejména jsem naléhavě žádala společnost Mattel, jako významnou firmu v tomto oboru, která stahuje více výrobků než jiné firmy, aby splnila tento požadavek, a oni s tímto závazkem souhlasili. Není to právně závazné: Nemohu je přinutit zničit jejich továrny. Avšak myslím, že jsme konfrontováni s dobou, kdy legislativní rámec je pouhý rámec, a existují věci, které jsou mimo tento rámec. Musíme energicky uplatňovat opatření, která jdou nad rámec toho, co je nezbytně nutné z legislativního hlediska. Měla jsem možnost diskutovat o této otázce s UNICEF a s Američany během dialogu TACD. Jsem si plně vědoma vašich obavy a věřte, nebudu šetřit námahou na to, aby cíl v podobě zničení těchto hraček uveřejnila a usilovala o jeho splnění. Nicméně mimo Evropu k tomu nemám legislativní oporu.
<SPEAKER ID="271" NAME="Reinhard Rack" AFFILIATION="PPE-DE">
(DE) Paní komisařko, uvedla jste, že je prováděno mnoho práce na tom, aby byly nebezpečné hračky odstraněny z trhu. To je velice důležitý krok. Skutečností však je, že některé z těchto výrobků jsou zde na trhu prodávány s obecně uznávanými certifikačními značkami, mimo jiné v některých případech s dobře známou značkou CE. Podle jakýchkoli pravidel dobrého postupu platí, že pokud hračka není prokazatelně bezpečná, nebo je skutečně nebezpečná, takovéto označení není jen nemístné, nýbrž přímo podvodné. Existuje v takovýchto případech možnost zahájit trestní stíhání?
<SPEAKER ID="272" NAME="Colm Burke" AFFILIATION="PPE-DE">

<P>
- Děkuji vám, paní komisařko, za vaši podrobnou odpověď.
<P>
V souvislosti s Irskem mohu uvést, že jeden předmět, který tam byl zakoupen během Vánoc, skutečně explodoval a název výrobce nebyl rozpoznatelný.
<P>
Je možné zavést ve všech zemích takové právní předpisy, které by stanovily, že je nezákonné prodávat předmět, na němž není výrobce jasně rozpoznatelný? Myslím, že to je cesta, kterou bychom dosáhli pokroku, a rád bych požádal, aby toto bylo provedeno.
<SPEAKER ID="273" NAME="Meglena Kuneva">
členka Komise. - Pokud vám to nevadí, začnu druhou otázkou, protože zde mám jistější legislativní oporu, na jejímž základě vám mohu poskytnout odpověď. Komise již zahrnula do balíčku o vnitřním trhu pro zboží právní předpisy obsahující ustanovení požadující, aby ekonomické subjekty měly k dispozici totožnost svého dodavatele. To pomůže zlepšit zjišťování totožnosti zboží a mít jasné označení toho, kdo je výrobce, a také toho, kdo je dodavatel. Globální řetězec se stává stále delším a již neexistuje žádné zboží, o němž si můžeme být absolutně jistí, že bylo vyrobeno pouze v jedné zemi.
<P>
Rozumím vaší otázce, avšak myslím si, že také musíme zvýšit informovanost a přimět rodiče, aby byli bdělejší, protože zločinní obchodníci budou existovat vždy. Musíme zvýšit informovanost co se týče kontroly maloobchodního prodejce a nakupování pouze od odpovědného maloobchodního prodejce a rovněž co se týče kontrolování etiket na výrobku. Přestože nikdo nemůže sejmout tuto odpovědnost, kterou máme jako spotřebitelé, jsem přesvědčena, že vaše připomínka je naprosto na místě, a souhlasím s tím, že na etiketě, zejména v případě hraček, by měl být uveden nejen název výrobce, nýbrž také určité konkrétní informace.
<P>
Tento dotaz možná souvisí s tím prvním dotazem ohledně toho, co můžeme učinit v otázce falzifikace - pokud jsem váš dotaz pochopila správně. Padělané zboží je jeden okruh problémů. Problém padělaného zboží musíme řešit prostřednictvím práv k duševnímu vlastnictví a také prostřednictvím našich celních činností. Musím vám říci, že naše celní orgány zvýšily frekvenci svých kontrol natolik, že je třikrát vyšší než je celosvětová norma. Doporučení od Světové celní unie je kontrolovat na hranicích a v přístavech 3 % zboží a my v Evropě kontrolujeme 10 %. Také si myslím, že by bylo dobré zlepšit náš výzkum a vývoj tak, aby bylo sledování a kontrolování na hranicích ještě přísnější, s lepšími technickými zařízeními pro provádění kontrol a s dalšími důležitými novinkami, které mohou být zavedeny na hranicích pro zboží přicházející na naše trhy.
<P>
Ráda bych také poukázala na to, že i když zboží není padělané a jasně nese značku "CE", neznamená to, že nutně splňuje všechny požadavky této směrnice. Toto zboží musí navíc být v souladu s těmito směrnicemi o novém přístupu, které stanoví požadavky ohledně toho, jak má být zboží vyráběno, a je třeba zajistit trvalé sledování trhu z hlediska bezpečnosti, protože bezpečnost je někdy ještě důležitější nebo přinejmenším stejně důležitá a nesouvisí vždy se způsobem, jak je zboží vyráběno.
<P>
Mohlo by tomu být například tak, jako v případě problému s magnety ve hračkách, na který reagujeme, a sice že když vidíme, že se situace změnila, musíme reagovat a podniknout opatření na základě bezpečnosti, a nikoli pouze na základě požadavků, které jsme výrobci uložili, aby je plnil. Když spojíme tyto dva soubory požadavků - požadavky na výrobce a požadavky na zboží, jakmile je na trhu - pak dosáhneme lepší ochrany spotřebitelů.
<P>
Předmět: Spekulativní obchodování prodejen s potravinami
<P>
Většina členských států zažívá značné výkyvy cen potravin, velmi často z toho důvodu, že prodejny jsou schopny využívat jednotlivých období masové spotřeby, například o státních svátcích. Zejména mléko je výrobkem, jehož cena ve všech členských státech neustále roste.
<P>
Sleduje Komise komerční činnost prodejen potravin a supermarketů v obdobích vyšší spotřeby? Spolupracuje s vnitrostátními organizacemi pro ochranu spotřebitele ve snaze nalézt účinné řešení problému neúměrně vysokého zisku?
<SPEAKER ID="275" NAME="Meglena Kuneva">
členka Komise. - Vím, že tato problematika je velmi důležitá, a chtěla bych vás ujistit, že Komise nesleduje prodejny v obdobích vyšší spotřeby ani v této konkrétní záležitosti nespolupracuje s vnitrostátními organizacemi spotřebitelů.
<P>
Takže z velmi velké části spoléháme na národní činnost v této oblasti. Komise však hodlá zlepšit své nástroje pro sledování toho, jak funguje vnitřní trh z pohledu spotřebitele.
<P>
Přezkum jednotného trhu stanoví plány Komise týkající se hodnotící zprávy o spotřebitelských trzích a podrobnějšího sledování cen, avšak ráda bych zdůraznila, že se jedná o sledování.
<P>
Z uveřejněných údajů úřadu Eurostat vyplývá, že ceny mléka, sýra a vajec v Řecku jsou o 38 % vyšší než průměrné ceny stejné skupiny výrobků pro Evropskou unii. Průměrné ceny této skupiny výrobků za období 1996-2007 stouply v Řecku o téměř 52 % a v EU pouze o 24 %.
<P>
Avšak zdá se, že tento vývoj je spíše strukturální než sezonní. Zdá se, že od roku 2005 ceny mléčných výrobků v případě Řecka nevykazují sezonní výkyvy.
<SPEAKER ID="276" NAME="Manolis Mavrommatis" AFFILIATION="PPE-DE">
(EL) Paní předsedající, rád bych velmi poděkoval paní komisařce a děkuji vám velmi za tyto informace. Také zkonzultuji Eurostat, abychom nahlédli na celou hodnotící zprávu, protože je to významné a samozřejmě důležité pro moji zemi - kterou jste zmínila - avšak domnívám se, že existují podobné situace i v jiných zemích, a proto by bylo zajímavé dozvědět se, jak se vaše Komise s touto problematikou vypořádá obecně. Zda doporučením nebo směrnicí, která se bude vztahovat na všechny výrobky, a nikoli pouze na potraviny.
<SPEAKER ID="277" NAME="Meglena Kuneva">
členka Komise. - Komise podniká opatření na různých úrovních, která jsou zaměřena na snížení nárůstů cen potravin. Jedna z iniciativ je zahájit sledování cen, což jsem zmínila již dříve. To je jeden z cílům hodnotící zprávy o spotřebitelských trzích, na které pracujeme, a která bude podle mne Komisí schválena velice brzy.
<P>
Komise rovněž navrhla v rámci zemědělské politiky celou řadu opatření. Snížení rozsahu povinně neobdělávané půdy, které platí již pro plodinovou sezónu roku 2008; zvýšení kvót mléka pro rok 2008-2009, přijaté Komisí a navržené Radou, vstoupí v účinnost, bude-li přijato, od 1. dubna 2008, stejně jako snížení cel v odvětví obilnin za účelem snížení nárůstu cen obilnin a v budoucnu také ceny masa. Toto opatření vstoupilo v platnost na začátku ledna 2008.
<P>
Toto je určitý seznam toho, co jsme učinili. Avšak prostřednictvím hodnotící zprávy o spotřebitelských trzích budou hlavním tématem našich šetření ceny a součástí tohoto košíku budou ceny potraviny. Takže budeme vás řádně informovat; budeme konzultovat, co bude dalším krokem po sledování údajů, a můžeme podniknout kroky ke zjištění příčiny tohoto jevu - samozřejmě ve spolupráci s vnitrostátními orgány.
<SPEAKER ID="278" NAME="Mairead McGuinness" AFFILIATION="PPE-DE">
Je zajímavé, že když ceny potravin stoupají, Komise bude provádět kroky, aby toto prozkoumala, a já bych naléhavě vyzvala Komisi, aby předložila statistiky, které nám ukáží rozdělení konečné maloobchodní ceny mezi výrobcem - mám na mysli zemědělce - a spotřebitelem, protože tyto informace nejsou k dispozici. Myslím, že je rovněž spravedlivé oficiálně říci, že éra relativně nízkých cen potravin skončila a že si myslím, že by se Komise neměla snažit oklamat lidi prohlašováním, že se vrátíme zpět k nízkým cenám potravin. Možná to, co musíme udělat, je vzdělat lidi o nakupování kvalitních potravin za spravedlivou cenu.
<SPEAKER ID="279" NAME="DanutBudreikait" AFFILIATION="ALDE">
- (LT) V loňském roce v létě začaly ceny stoupat ve všech členských státech EU. My jsme tehdy položili otázku, zda existují nějaké kartelové dohody. V mé zemi, v Litvě, se zjistilo, že se firmy zpracovávající mléko dohodly na zvýšení cen. Nyní je pečlivě zkoumáno odvětví masa. Jsou takovéto studie prováděny i v jiných zemích EU? Nyní se objevil nový výraz - "konec levných potravin". Nepoužívají tento nový výraz zástupci potravinářského průmyslu a jak se mohou spotřebitelé chránit?
<SPEAKER ID="280" NAME="Meglena Kuneva">
členka Komise. - Cena potravin kolísá z důvodu sezonního charakteru zemědělské výroby. Tyto výkyvy se nepřenášejí v plném rozsahu na spotřebitele, protože náklady na suroviny až donedávna klesaly a protože se o tyto sezonní deficity postará skladovací technika. Zdá se, že nedávno začalo docházet k systematičtějšímu nárůstu cen potravin a zdá se, že hlavním důvodem je rostoucí poptávka ze strany vznikajících velkých ekonomik jako je Čína a Indie. Již jsme hovořili o skutečnosti, že v Indii bylo v loňském roce o pět milionů více osob s novým jídelníčkem, který je založen mnohem více na mléku, mléčných výrobcích a mase.
<P>
V loňském létě se situace zhoršila z důvodu nepříznivých klimatických podmínek v mnoha produkujících regionech a toto bylo hlavním důvodem pro výjimečně vysoký nárůst cen potravin v Evropské unii od září 2007. Komise a národní orgány pro hospodářskou soutěž trh pečlivě sledují. Praktiky narušující hospodářskou soutěž byly odhaleny v mléčném sektoru ve Velké Británii a v Řecku a firmám, které se podílely na těchto praktikách narušujících hospodářskou soutěž, byly uloženy pokuty.
<P>
Mám dojem, že pokud byly lotyšské státní orgány informovány, pak jistě pracují na případu, který jste zmínila, zejména když je to předmětem velkého zájmu veřejnosti. To, co skutečně potřebujeme, je prošetření daného sektoru, abychom zjistili, zda je v pozadí tohoto jevu nějaký kartel, jak se to již stalo ve dvou zemích EU.
<SPEAKER ID="281" NAME="Předsedající">
Byla jsem právě informována, že máme naneštěstí problém s dostupností našich komisařů. Pan McCreevy nás musí opustit v 19:20. Proto bych paní komisařko Kunevová s vaším dovolením nyní přešla ke komisaři McCreevymu, avšak kdybyste s námi mohla zůstat, abyste zodpověděla nějaké další dotazy na konci, bylo by to velmi užitečné.
<P>
Předmět: Přezkum jednotného trhu
<P>
V souvislosti s Přezkumem jednotného trhu, nedávno uveřejněným Komisí, jaká opatření hodlá Komise přijmout na podporu finančního vzdělávání spotřebitelů, finanční vstřícnosti a odpovídajících opravných prostředků pro spotřebitele, zejména v souvislosti s nedávnou krizí na nestandardním trhu v USA a se současnou finanční turbulencí?
<SPEAKER ID="283" NAME="Charlie McCreevy">
člen Komise. - Rád bych poděkoval ctihodné poslankyni za její zájem o přezkum jednotného trhu.
<P>
Současně s naším sdělením o jednotném trhu pro Evropu 21. století jsme přijali balíček opatření pro zlepšení konkurenceschopnosti a efektivnosti trhů se službami v oblasti drobných financí. Nedílnou součástí tohoto balíčku jsou iniciativy pro zlepšení důvěry spotřebitelů a pro umožnění spotřebitelům vyhledat ten nejlepší produkt pro jejich individuální potřeby. Přestože se Komise na rozšíření možností spotřebitelů nezaměřila až v poslední době, současná finanční turbulence jistě zvyšuje význam této záležitosti. Rád bych se vyjádřil ke všem třem oblastem zmíněným ctihodnou paní poslankyní: vzdělání, účast a opravné prostředky.
<P>
Finanční vzdělávání lze nejlépe poskytovat co nejblíže občanům, kteří jej potřebují, konkrétně na úrovni národních a regionálních orgánů, nevládních organizací a sektoru finančních služeb. Na konci roku 2007 jsme přijali sdělení o finančním vzdělávání, abychom zvýšili informovanost o potřebě zvýšit úroveň finanční gramotnosti spotřebitelů, a dále abychom podpořili poskytování kvalitního finančního vzdělávání v Evropské unii a poskytli určité praktické nástroje s cílem pomoci dosáhnout těchto cílů. Toto sdělení zahrnuje určité zásady, které mohou poskytovatelé finančních služeb použít jako vodítko, a oznamuje určité praktické iniciativy. Škála těchto iniciativ sahá od zveřejnění internetové databáze poskytování finančního vzdělání a průzkumu v EU až po vylepšení stávajícího internetového vzdělávacího nástroje Dolceta s cílem pomoci učitelům zahrnout finanční záležitosti do školního učiva.
<P>
Dnes je vlastnictví bankovního účtu předpokladem k tomu, aby se člověk mohl plně účastnit společenského a ekonomického života, a všichni občané EU by měli mít přístup k základnímu bankovnímu účtu. V současné době provádíme studii, abychom zjistili a analyzovali strategická opatření přijímaná členskými státy s cílem zabránit finanční izolaci. Na základě těchto informací, které - jak doufáme - obdržíme na konci tohoto měsíce, budeme uvažovat o tom, jak nejlépe zajistit, aby měli všichni občané EU přístup k základnímu bankovnímu účtu.
<P>
Závěrem bych chtěl říci, že když si spotřebitelé kupují finanční služby, musí vědět, že v případě problému, mají snadný přístup k opravným prostředkům. Přestože v mnoha zemích EU existují orgány pro mimosoudní řešení sporů, ne všechny tyto orgány jsou členy sítě FIN-NET, kterou provozuje Komise a jejímž účelem je usnadnit spotřebiteli dostupnost opravných prostředků v přeshraničních případech. Na toto pamatujeme a snažíme se zajistit, aby všechny existující orgány pro mimosoudní řešení sporů byly součástí sítě FIN-NET.
<P>
Rovněž uvažujeme obecněji o tom, jak podpořit vytvoření alternativních systémů opravných prostředků tam, kde tyto systémy již neexistují. Tyto iniciativy nevytvoří důvěru a nerozšíří možnosti spotřebitelů přes noc, avšak jsou doplňkem iniciativ, které podnikáme v jiných souvisejících oblastech jako je například informování a poradenství.
<SPEAKER ID="284" NAME="Bernd Posselt" AFFILIATION="PPE-DE">
(DE) Chápu, že pan McCreevy má nabitý program, avšak ostatní mají také důležité závazky. Chtěl bych se pouze zeptat, zda můj dotaz pro paní Kunevovou bude ještě projednán, či nikoli, jinými slovy, zda mohou jít nyní na zasedání mé skupiny, nebo zda zde mám počkat.
<SPEAKER ID="285" NAME="Předsedající">
Je nepravděpodobné, že se k vašemu dotazu dostaneme. Je to politováníhodné, že jsme se ocitli v této situaci. Váš dotaz bude téměř jistě zodpovězen písemně.
<SPEAKER ID="286" NAME="Marian Harkin" AFFILIATION="ALDE">
Pane komisaři, chci se vás zeptat trochu podrobněji na finanční vzdělávání, které je nyní novým módním pojmem. Myslím, že budete souhlasit s tím, že existuje skutečná nerovnováha sil mezi finančními institucemi a spotřebiteli, v neposlední řadě za prvé z toho důvodu, že za prvé spotřebitelé potřebují přístup k úvěrům, a za druhé z toho důvodu, že bez ohledu na úroveň finančního vzdělání, kolik lidí bude číst dokument o 25 stranách, který je například přiložen k jejich smlouvě o pojištění, a studovat tento dokument každý rok?
<P>
Řekl jste, že tato záležitost musí být řešena na místní a regionální úrovni, avšak souhlasil byste s tím, že je zapotřebí, aby zde byla větší spolupráci mezi hlavními zainteresovanými stranami, jako jsou například finanční regulátoři, vlády, spotřebitelské organizace a orgány pro řešení finančních stížností, aby v rámci vzájemné spolupráce mohly poukázat na některé problémy a záležitosti a přinejmenším aby fungovaly pro spotřebitele jako systém včasného varování?
<SPEAKER ID="287" NAME="Charlie McCreevy">
Člen Komise. - - To, čeho se zde snažíme dosáhnout ve finančním vzdělávání, je dostat toto na program dne a zajistit, aby si každý uvědomil, a to zejména v členských státech, že by to pravděpodobně byla lepší investice než investice v mnoha jiných oblastech, kdyby byla již od velmi raného stadia v rámci školních osnov zajišťována určitá základní finanční gramotnost.
<P>
Protože při putování životem, ať už člověk skončí jako vrchní finanční kontrolor velké instituce nebo má velmi obyčejnou práci ve své místní oblasti, v určité fázi, kterou budete muset projít, se zcela jistě setkáte s některými významnými finančními transakcemi jako je například nákup automobilu, dům, pračka nebo něco jiného.
<P>
Myslím, že by bylo mnohem lepší, kdyby se lidé již v raném stadiu něco naučili v rámci školních osnov, aby znali určité základní informace.
<P>
To, o čem hovořila paní Harkinová, jde o úroveň výš, a sice jaký druh informací by měl být poskytován spotřebiteli, protože ona má pravdu: množství informací, které je spotřebiteli poskytováno a 48 stran, které dostanou k přečtení, vytištěné velmi malým písmem, je zde podle mého názoru (a tento názor jsem zastával vždy) za tím jediným účelem, aby byli uspokojeni právníci, a to tak, aby pokud dojde k žalobě mohli účtovat větší a větší poplatky za to, že vám řeknou, že jste buď, vyhráli nebo prohráli. Nemám k tomuto vůbec žádnou důvěru.
<P>
Část této konkrétní oblasti nyní spadá přímo do mojí pravomoci. Často si vzpomenu na jeden konkrétní případ, se kterým jsem se setkal, když jsem byl asi před dvěma lety ve Skotsku na setkání s nějakými finančními vzdělavateli, kteří hovořili o směrnici o perspektivách v oblasti UCITS. Říkali, že směrnice o perspektivách má 81 stránek a zjednodušené perspektivy související s konkrétním výrobkem mají 78 stránek. Takže ve směrnici o spotřebitelských úvěrech, o které myslím v současné době parlament jedná, provede paní Kunevová určitá vylepšení co se týče druhu základních informací, které by měly být poskytovány spotřebitelům. Těmito konkrétními aspekty se zabývá paní Kunevová. Avšak v celé oblasti finančního vzdělávání jsem se snažil zejména podpořit to, aby členské státy zahrnuly již od raného stadia určité základní finanční vzdělávání do základních učebních osnov. Myslím, že každý by na tom byl mnohem lépe, kdyby se to dělalo takto, než aby existovaly stránky a stránky zaplněné malým písmem, které nikdo nikdy nečte.
<SPEAKER ID="288" NAME="Reinhard Rack" AFFILIATION="PPE-DE">
(DE) Pane komisaři, jsem si jist, že máte pravdu, když voláte po tom, aby se začalo na úrovni školního vzdělávání s cílem zajistit, aby spotřebitelé byli lépe schopni a) znát svá práva a b) uplatňovat je.
<P>
Problémem je však to, že stále máme generaci lidí, respektive více než jednu generaci lidí, kteří uvažují odlišně, kteří slyšeli, že finanční služby a finanční trh jsou předmětem obzvláště přísného státního dohledu a kteří jednají na základě těchto znalostí v domnění, že se mohou na takovýto státní dohled spoléhat.Ve skutečnosti se v poslední době následkem deregulace trhu mnohé změnilo.Není zde snad ještě pár věcí, které ještě lze provést v oblasti státního dohledu?
<SPEAKER ID="289" NAME="Mairead McGuinness" AFFILIATION="PPE-DE">
Paní předsedající, mohla bych panu komisaři sdělit, že tyto informace nejen uspokojují právníky, nýbrž také balamutí spotřebitele? A proto tam tyto informace jsou. Stejně jako se spoustou jiných informací, je to jako s návodem k pračce. Čteme jej, až když se rozbije a je již pozdě.
<P>
Mohla bych navrhnout, abyste se podíval na úlohu úvěrových družstev ve vzdělávání spotřebitelů, protože se domnívám, že to je problémem, zejména v Irsku? A mohu vám jemně připomenout, když jste zmínil opravné prostředky, absolutní neexistenci opravných prostředků pro pojistníky společnosti Equitable Life? Jsem si jistá, že paní Wallisová mne v tomto podpoří a možná v klidné chvíli byste k nám mohl přijít s písemnou odpovědí ohledně toho, co se událo od doby, kdy bylo o naší zprávě hlasováno a kdy jste ji podpořil.
<SPEAKER ID="290" NAME="Charlie McCreevy">
člen Komise. - První otázka se týká regulovaného trhu a domnívám se, že tazatelka extrapoluje na základě nedávných potíží - potíží, které se objevily v posledních přibližně osmi měsících - na finančních trzích a navazuje na dotaz paní Harkinové. Nemyslím si, že zde nezbytně existuje souvztažnost, avšak ve všech studiích a pracích, které různé orgány provádějí, včetně nás v Komisi, by možná byla úloha pro finanční vzdělávání.
<P>
Myslím, že původ problémů, které způsobily finanční zmatek, je v nezodpovědném půjčování v jisté části světa. To byl původ tohoto problému, avšak my jsme od toho dosti vzdáleni a je to právě efekt nakažlivosti, který problém šíří i do jiných oblastí. Avšak původ tohoto problému podle mého názoru pravděpodobně souvisí s nezodpovědným půjčováním, které určité instituce provozují.
<P>
Pokud jde o otázku paní McGuinnessové: Vzdělávání je v kompetenci členského státu a neviděl bych žádný problém v tom, aby se třeba nějaký členský stát, včetně toho, který známe nejlépe, ujal jejího návrhu. Zdálo by se to jako rozumný nápad, který by mohl být realizován právě na této úrovni.
<P>
Pokud jde o záležitost s Equitable Life, ano, tu zprávu jsem podpořil. Čekáme na další informace. Pokud vím, zpráva veřejného ochránce práv Spojeného království je stále jediným skutečným zdrojem opravných prostředků, a tato konkrétní zpráva je stále nedokončená. Zeptám se svých úředníků Komise, zda mají nějaké novější zprávy o tom, kdy bude tato zpráva Spojeného království pravděpodobně uveřejněna. Pokud si to pamatuji správně, tak v minulém roce touto dobou panovala naděje, že bude zpráva předložena do konce roku 2007, myslím do listopadu 2007, který již dávno uplynul, a možná se nám podaří o tom zjistit nějaké další informace, avšak to bude skutečně další velké datum v této oblasti.
<P>
Předmět: Trhy s finančními nástroji
<P>
Dne 1. listopadu 2007 vstoupil v platnost nový evropský rámec pro fungování trhů s finančními nástroji.
<P>
Má Komise nějaké informace o počtu evropských investičních společností a institucí, které budou pravděpodobně požívat výhod, které přináší tento nový regulatorní rámec? Jsou k dispozici nějaké konkrétní údaje pro Řecko?
<P>
Podle komisaře Charlieho McCreevyho se očekává, že náklady na kapitál budou časem klesat. Na jakých informací je tato prognóza založena? Je možné tuto předpověď upřesnit co se týče jednotlivých sektorů a je možné uvést procento očekávaného snížení v jednotlivých případech?
<P>
Má Komise informace týkající se přeshraničního obchodování s akciemi a investičními službami? Jaké jsou současné údaje o obchodu směrem dovnitř a směrem ven v tomto odvětví v případě Řecka?
<SPEAKER ID="292" NAME="Charlie McCreevy">
člen Komise. - Komise nevede konsolidované záznamy o počtu evropských investičních firem ani o počtu investičních firem v Řecku. Avšak členské státy mají od MiFID uložený požadavek, aby vedly evidenci všech investičních firem zaregistrovaných na jejich území. Údaje o řeckých společnostech by proto měla být schopna poskytnout Řecká komise pro kapitálové trhy.
<P>
Po vytvoření MiFID byly obchodní monopoly na burzy zrušeny, pro investiční firmy je snadnější poskytovat své služby napříč celým Evropským hospodářským prostorem za použití pasu MiFID a byla posílena ochrana spotřebitele. To vede ke zvýšené přeshraniční konkurenci a zvýšené konkurenci mezi obchodovacími místy, což následně zvýší likviditu a hloubku finančních trhů ve prospěch tohoto oboru i spotřebitelů.
<P>
Naše očekávání, že náklady na kapitál budou klesat, vychází ze solidní studie provedené firmou London Economics v roce 2002. Tato studie modeluje dopad finanční integrace, jejímž základním kamenem je MiFID, z hlediska jejího dopadu na tehdejší země EU-15. Hlavní závěry této studie zněly tak, že finanční integrace povede ke snížení nákladu na akciový kapitál v průměru o 50 procentních bodů napříč všemi členskými státy a ke snížení nákladů na tržní dluh pro nefinanční emitenty o 40 procentních bodů.
<P>
Studie odhadovala, že společné účinky integrace finančního trhu na ekonomiku EU povedou k následujícímu: zvýšení reálného HDP o 1,1 % v dlouhodobém výhledu v rámci celé EU; zvýšení celkových podnikatelských investic o 6 %; zvýšení soukromé spotřeby o 0,8 % a zvýšení celkové zaměstnanosti o 0,5 %.
<P>
Údaje vypracované neoficiálně Výborem evropských regulátorů trhů s cennými papíry v období před zavedením MiFID naznačují, že tehdy využíval pas pro investiční služby směřující do Řecka nebo z Řecka podle tehdejší Směrnice o investičních službách jen velmi omezený počet firem. Očekáváme, že toto se v budoucnu změní následkem toho, jak se řecké trhy otevřou díky MiFID, a toho, že řecké firmy uvidí další příležitostí v jiných členských státech.
<P>
Federace evropských burz cenných papírů vede statistiku o mezinárodním obchodování s kmenovými akciemi i o procentu akcií ve vlastnictví investorů. K prosinci 2005 bylo na aténské burze 41 % obchodovaných akcií ve vlastnictví zahraničních investorů. V listopadu 2007 dosáhl obrat mezinárodního obchodu s akciemi na aténské burze částky 970 milionů eur.
<SPEAKER ID="293" NAME="Georgios Papastamkos" AFFILIATION="PPE-DE">
(EL) Paní předsedající, děkuji panu komisaři za jeho odpověď a rád bych se ještě zeptal, zda Komise má údaje o objemu zprostředkovaných úvěrů v Evropské unii a zejména jaké procento evropského HDP tyto zprostředkované úvěry představují.
<SPEAKER ID="294" NAME="Charlie McCreevy">
člen Komise. - Nemám tyto informace k dispozici. Nejsem si jistý, zda je má můj útvar, avšak zeptám se. Pokud je má, samozřejmě je panu poslanci poskytneme.
<P>
Předmět: Irské plány místního rozvoje
<P>
V červnu tohoto roku Komise požádala Irsko o informace týkající se určitých irských plánů místního rozvoje a pravidel pro vydávání územního rozhodnutí, která by mohla být posuzována jako restriktivní.
<P>
Podle mých informací bylo odpověď poslána Komisi na konci září poté, co bylo irské vládě uděleno jednoměsíční prodloužení lhůty.
<P>
Mohla by se Komise vyjádřit k současnému stavu řízení po odpovědi irské vlády?
<SPEAKER ID="296" NAME="Charlie McCreevy">
člen Komise. - - Komise po stížnosti podané 29. června 2007 poslala irským úřadům oficiální výzvu.
<P>
V této výzvě požadovala informace o restriktivních podmínkách stanovených v celé řadě irských plánů okresního rozvoje. Komise vznesla dotazy týkající se slučitelnosti určitých požadavků na získání stavebního povolení se dvěma zásadami Smlouvy, zejména se zásadami svobody usazování a svobodného pohybu kapitálu.
<P>
Nepřímo by takováto omezení mohla rovněž ovlivňovat svobodný pohyb pracovníků, avšak tato otázka nebyla vznesena.
<P>
Po dohodnutém prodloužení lhůty na odpověď o jeden měsíc irské úřady zaslaly svoji odpověď na konci září. Můj úřad zkoumá její obsah a hodlá se spojit s irskými úřady, aby se s nimi setkal na technické úrovni za účelem dalšího vyjasnění a prodiskutování stanoviska irských úřadů.
<P>
Po těchto rozhovorech bude Komise schopna vyhodnotit, zda existují důvody pro pokračování v tomto řízení o porušení předpisů či nikoli.
<SPEAKER ID="297" NAME="Colm Burke" AFFILIATION="PPE-DE">
Odpověď irské vlády byla podána 28. září 2007. Podle mých informací tato odpověď nebyla uveřejněna. Je to velmi důležitá záležitost, která se týká 22 místních úřadů v Irsku.
<P>
Jen si říkám, zda může být odpověď uveřejněna nyní v této fázi, kdy je před Komisí, a zda měla Komise čas ji prozkoumat? Mohl by pan komisař uvést přibližný časový horizont, v němž Komise rozhodne o této záležitosti?
<SPEAKER ID="298" NAME="Charlie McCreevy">
člen Komise. - Není to naším obvyklým postupem, abychom odpovědi poskytovali k dispozici veřejnosti, avšak je pravdou, že se tyto odpovědi často na veřejnost dostanou.
<P>
Mohu potvrdit, že jsme dne 28. září 2007 obdrželi odpověď, jak uvedl ctihodný poslanec. Jak jsem řekl ve své odpovědi, máme v úmyslu uspořádat v této záležitosti setkání s irskými přestaviteli. Uvidíme, jak budeme potom dále postupovat.
<P>
Měl bych také poukázat na to, že Irsko není jediným členským státem, kde jsou takovéto potíže.
<P>
Pracovníci mého úřadu doufají, že se s irskými představiteli setkají ve velmi blízké budoucnosti, a pak budeme muset zvážit, co řeknou, a podniknout další kroky, pokud jich bude zapotřebí.
<SPEAKER ID="299" NAME="Brian Crowley" AFFILIATION="UEN">
Rád bych se jen zeptal pana komisaře - v souvislosti s pravidlem subsidiarity a zejména vydávání územního rozhodnutí - je toto oblast, do níž by měla Komise zasahovat, když je plánování činnost a právo postavit nemovitost odděleno od práva vlastnit nemovitost a využívat tuto nemovitost?
<SPEAKER ID="300" NAME="Charlie McCreevy">
člen Komise. - - To je velmi dobrá otázka, pane Crowley, avšak když Komise obdrží stížnost, jsme povinni na ni reagovat a provést šetření. Tato stížnost se týká svobodného pohybu, o kterém jsem mluvil podle článků 43 a 56 Smlouvy, a k tomuto se tato záležitost vztahuje. Proto jsme ze zákona povinni vyšetřovat takovéto záležitosti, když se zdá, že jsou v rozporu se základními principy Smluv. To je to, co musíme v tomto konkrétním případě učinit. Jak jsem řekl v odpovědi pro vašeho kolegu pana Burke, existují i další stížnosti v jiných členských státech, které mají podobný druh omezení, a těmito stížnostmi se musíme rovněž zabývat.
<P>
Předmět: Zdravotní pojišťovnictví v Irsku
<P>
Vydá Komise prohlášení o stavu zdravotního pojišťovnictví v Irsku, zejména v souvislosti s nedávno zdůvodňovaným stanoviskem požadujícím, aby Irsko zrušilo existující výjimku pro dobrovolné zdravotní pojištění z určitých pravidel EU?
<SPEAKER ID="302" NAME="Charlie McCreevy">
člen Komise. - Dne 17. listopadu zaslala Komise zdůvodněné stanovisko požadující, aby Irsko zrušilo existující výjimku pro Irské dobrovolné zdravotní pojištění (VHI) z určitých pravidel EU. Tato pravidla, zejména první směrnice o neživotním pojištění z roku 1973, ve znění pozdějších předpisů, si kladou za cíl harmonizovat určité požadavky na zahájení a vedení přímého neživotního pojišťovnictví, a proto se také týkají soukromého zdravotního pojištění.
<P>
Tato první směrnice o neživotním pojištění vyloučila VHI, kromě jiných institucí, z působnosti svých předpisů. Tato výjimka však platí pouze do té doby, dokud není kapacita instituce s výjimkou nějakým způsobem pozměněna změnou jejích stanov nebo jakoukoli změnou příslušného národního zákona. V souladu s tím se po rozšíření nebo změně kapacity stává tato instituce subjektem, na který se vztahuje celý soubor právních norem Společenství, které jinak platí pro neživotní pojištění.
<P>
Tyto právní normy například požadují, aby pojišťovny získaly oficiální povolení, než začnou provozovat svoji činnost; musí získat určitou právní subjektivitu a zavést odpovídající ochranná opatření, která musí být dostatečně kryta aktivy podniku za účelem zachování dostatečné marže solventnosti. Jedním z hlavních cílů těchto opatření je ochránit práva těch, kteří podepsali pojistnou smlouvu, a tím zajistit, aby uplatňování svobody poskytovat služby není na úkor ochrany spotřebitele. Kromě toho tyto právní normy zaručují rovné hrací pole mezi pojistiteli.
<P>
Vzhledem k tomu, že VHI bylo zpočátku vyloučeno z působnosti první směrnice, a dokud jeho kapacita zůstávala nezměněna, nemuselo dodržovat tato pravidla. Komise je však toho názoru, že se kapacita VHI skutečně změnila. Několik pozměňujících návrhů příslušného irského zákona v letech 1996, 1998 a 201 rozšířilo rozsah podnikatelské činnosti VHI daleko nad rámec rozsahu, který existoval tehdy, když byla výjimka VHI poprvé udělena. Proto původní výjimka z platnosti právních norem EU pro pojistitele již neplatí. Komise vyjádřila tento názor ve zdůvodněném stanovisku, které bylo do Irska zasláno dne 14. listopadu. Požádala Irsko, aby do dvou měsíců podniklo potřebné kroky, aby bylo VHI podrobeno těm pravidlům zákonů Společenství pro dohled a obezřetnost, z jejichž působnosti kdysi bylo VHI na základě výjimky vyloučeno.
<P>
Komise považuje toto zdůvodněné stanovisko za rozhodující krok k tomu, aby byli všichni konkurenti na irském trhu soukromého zdravotního pojištění postaveni na rovný základ podle evropské legislativy o pojištění. Toto je v zájmu pojistníků i spravedlivé hospodářské soutěže. Komise bude pečlivě sledovat kroky podnikané irskou vládou a pokud nebudou podniknuty náležité kroky, zahájí soudní řízení u Evropského soudního dvora.
<SPEAKER ID="303" NAME="Gay Mitchell" AFFILIATION="PPE-DE">
Paní předsedající, chtěl bych poděkovat panu komisaři, že se této otázky ujal. Mohl bych se jej zeptal, zda má ponětí o časovém horizontu pro získání odpovědi od irské vlády konkrétně co se týče VHI? Mohl bych se jej zeptat, zda toto bude mít nějaké důsledky pro vyrovnání? VHI má v Irsku nadále dominantní podíl na trhu ve výši 75 %, avšak tvrdí, že potřebují vyrovnání rizik, aby byli chráněni před tím, aby jim nezůstali všichni starší klienti, v jejichž případě jsou pojistné nároky vyšší. Bude mít záležitost zmíněná panem komisařem nějaké důsledky pro toto vyrovnání?
<SPEAKER ID="304" NAME="Charlie McCreevy">
člen Komise. - Odůvodněné stanovisko bylo do Irska posláno 14. listopadu 2007. Irsko má dvouměsíční lhůtu na odpověď, která končí náhodou 14. ledna, což bylo včera. Podle mých informací byla odpověď obdržena včera večer. Komise tuto odpověď nyní zkoumá.
<P>
Je také zapotřebí poukázat na to, že v důsledku korespondence, kterou jsme vedli s irským ministerstvem zdravotnictví, a korespondence, kterou jsem vedl s irským ministrem zdravotnictví v posledním roce, byl sněmovnám Oireachtas před volbami v loňském květnu předložen návrh zákona. Ten samozřejmě, jak irští poslanci vědí, padl, když byly vyhlášeny volby. V Irsku nemáme institucionální kontinuitu - což je podle mne dobrá věc - avšak tento návrh zákona byl znovu zařazen na pořad jednání sněmovny, když vznikla nová vláda. Již jsme irským představitelům naznačili, že některé pozměňující návrhy týkající se tohoto návrhu zákona v uveřejněné podobě jsou zvažovány.
<P>
Takže my budeme zkoumat odpověď, kterou jsme obdrželi včera večer (kterou jsem neviděl, avšak podle mých informací byla obdržena) a uvidíme, jaké další změny tam byly navrženy. Podle toho pak přikročíme k další fázi.
<P>
Avšak druhá otázka pana Mitchella je velmi relevantní. Zeptal se, zda toto má nějakou souvislost s debatou o vyrovnání rizik. Odpověď zní ne. Toto je v jiných oblastech, za které nesu přímou odpovědnost, jako je například směrnice o životním pojištění, která se týká solventnosti, a jiné záležitosti tohoto druhu, které jsou ve veřejné oblasti. Pan Mitchell správně říká, že podíl VHI na trhu činí přibližně 75 %, dokonce se domnívám, že tento podíl je nyní 76 % trhu. Podle mých informací mají ještě větší podíl na trhu nyní, než měli dříve. Za období přibližně posledního roku až 18 měsíců získali větší podíl a získali velké množství dalších lidí, oproti dřívějšímu stavu. To je skutečnost. Je o situaci dobře informován. Avšak můj problém se týká směrnice o neživotním pojištění a nikoli míry vyrovnání rizik. Pro úplnost lze ale zmínit - jak jistě víte pane Mitchelli -, že je zde samostatná soudní žaloba, která má být projednána u lucemburského soudu a byla podána jedním z konkurentů na irském trhu. Ta je nyní u soudu a předpokládal bych, že zřejmě někdy později v tomto roce bude v tomto soudním řízení vydáno rozhodnutí.
<P>
Předmět: On-line prodej letenek
<P>
Mohla by Komise uvést, proč namísto toho, aby uveřejnila seznam internetových stránek, u nichž bylo zjištěno, že porušují legislativu Společenství o přesné reklamě internetových stránek, dovolila, aby byly jejich názvy zatajeny, s odvoláním na právo na odpověď, a učinila tak na úkor spotřebitele, který nevědomky použije internetové stránky, kterým by se mohl vyhnout, kdyby Komise v polovině listopadu uveřejnila tyto názvy?
<SPEAKER ID="306" NAME="Meglena Kuneva">
členka Komise. - Komise používá všechny nástroje, které má k dispozici, aby zajistila účinné prosazování práv spotřebitelů v celé Evropě. Na konci roku 2006 byla zřízena nová síť pro prosazování práv spotřebitelů v rámci regulace spolupráce v oblasti ochrany spotřebitelů. Ta poskytuje rámec pro společné sledování trhu a pro vynucovací kroky, jako například zátah na internetové stránky prodávající letenky, který byl proveden v září 2007.
<P>
Byla to vůbec první akce tohoto druhu. Komise tuto akci koordinovala a v listopadu 2007 poskytla výsledky první fáze vyšetřování. V této fázi by uveřejnění názvů internetových stránek - jak navrhoval ctihodný pan poslanec - u nichž byla zjištěna určitá pochybení, bylo předčasné a nebylo by v souladu s právním rámcem v některých členských státech.
<P>
Zcela chápu vaši netrpělivost, protože všichni bychom rádi zajistili, aby byly věci vyřízeny, a to správným způsobem. Avšak právo na odpověď, což znamená právo hájit se, je uznáváno ve všech členských státech EU. Je v kompetenci vnitrostátních orgánů a soudů uplatňovat toto právo a my čekáme na výsledek soudních rozhodnutí v některých zemích. Komise proto předloží výsledek vyšetřování a vynucovacích kroků, které v současné době probíhají v členských státech, jakmile budou tato řízení ukončena. Hovořil jsem s představiteli v rámci sítě pro prosazování práv spotřebitelů a oni jsou pevně rozhodnuti pokračovat a poskytnout tyto údaje, avšak soudní řízení - v nejméně dvou zemích - nám brání v tom, abychom získali kompletní přehled a abychom jej veřejně oznámili.
<SPEAKER ID="307" NAME="Jim Higgins" AFFILIATION="PPE-DE">
Myslím, že vloni v červenci jsme všichni tleskali Degutisově zprávě, když jsme konečně řekli, že budeme mít transparentnost co se týče účtování poplatků, že všechny vybírané daně a poplatky budou ve všech reklamách uvedeny předem. A pak jsme se dočetli v The European Voice ze dne 31. října: "Stránkám pro prodej letenek hrozila ostuda ze strany EU: Komise hrozí, že odhalí názvy stovek serverů, které údajně spotřebitele informovaly zavádějícím způsobem".
<P>
Jsem na rozpacích, neboť nevím, proč nejsou tyto velké komerční podniky jmenovány, proč nejsou zostuzeny. Nadále porušují pravidla a předpisy a závazky. Nadále informují spotřebitele zavádějícím způsobem. Například minulý týden společnost Ryanair - při vší úctě k tomu, co dokázala - uveřejnila toto ve všech irských novinách: "Kupte si jeden let a druhý dostanete zcela zdarma. Nezaplatíte žádné poplatky, daně, odvody či přirážky." Tak jsem si zarezervoval svůj let a stálo mne to 153 EUR. A pak s tím letem, který měl být zadarmo, to bylo takto: poplatek za kreditní kartu: 12 EUR; daně, poplatky a přirážky: 39,96 EUR; pojištění: 14 EUR. Celková cena: let zdarma za 67 EUR. Jaké další důkazy chcete?
<SPEAKER ID="308" NAME="Meglena Kuneva">
členka Komise. - Případy jako je tento byly hlavním důvodem, proč začít jednat a zahájit tuto vynucovací akci.
<P>
Avšak musím opakovat: v mnoha členských státech je možné uveřejnit názvy leteckých společností až poté, co je ukončeno vyšetřování, a poté, co jsou ukončeny vynucovací kroky.
<P>
Protože se jedná o různé případy, doba potřebná pro jejich vyřešení může u některých případů být delší než u jiných. V současné době Komise jedná s členskými státy o tom, kolik času je zapotřebí pro dokončení těchto kroků, a Komise uveřejní - a tento závazek mi byl již sdělen - tato jména, jakmile to bude podle zákona možné, jinak by mohla být Komise zažalována.
<P>
Pokud se členským státům podaří tyto případy uzavřít podle původních předpokladů, mohou být tato jména uveřejněna v nadcházejících měsících. Původně jsem si myslela, že se nám to podaří učinit v únoru, avšak po podrobnějších diskusích a porovnání s právním řádem a vzhledem k tomu, jak dlouho to trvá z hlediska zákonů, domnívám se, že může dojít k prodlevě v délce jednoho a půl měsíce.
<P>
Avšak myslím, že máte úplnou pravdu a jestli dovolíte, použiji váš případ, který jste zmínil, jako další důvod, proč je zapotřebí zintenzivnit příslušné kroky. Narazili jsme od počátku tohoto roku na nekalé obchodní praktiky, a aniž bychom zacházeli příliš do podrobností o těchto případech, myslím, že toto je také dobrý příklad porušení právních předpisů o nekalých obchodních praktikách.
<SPEAKER ID="309" NAME="Manolis Mavrommatis" AFFILIATION="PPE-DE">
(EL) Paní předsedající, paní komisařko, byl jsem jeden z prvních, ne-li úplně první, kdo tuto otázku položil před tím, než došlo k listopadové záležitosti, a před dotyčným oznámením.
<P>
Ve své odpovědi jste mi řekla, že v přiměřené době, přibližně do dvou měsíců, budeme mít jména nebo výsledky vašeho průzkumu. Poté jsem se v jednom rozhovoru, který jste poskytla, dočetl, že jste řekla čtyři měsíce. Také, když bylo jméno Ryan oznámeno nebo spíše když se objevilo v novinách - jak náš kolega pan Higgins zcela správně řekl - jako jedna z dotyčných společností a podle vašeho průzkumu existuje 433 leteckých společností a turistických agentur, které mají tento druh levných letenek, takže nakonec společnost Ryan uvedla, že není jediná. Některé jiné velké, dobře známé společnosti používaly svá jména, která bych v Parlamentu nerad zmiňoval, a vy jste před touto záležitostí zavírala oči. Proto si myslím, že je vhodné, abyste tato jména brzy uvedly, aby mohlo dojít ke zklidnění veřejného mínění i konkurence mezi společnostmi, ať už velkými či malými.
<SPEAKER ID="310" NAME="Meglena Kuneva">
členka Komise. - Nebudu popírat, že jsem mnohokrát čerpala inspiraci od Parlamentu a jeho poslanců, takže jsem ráda, že v tomto případě se to týká konkrétního vyšetřování letenek. My jsme si dokonce vybrali letenky pro svůj první zátah zcela úmyslně.
<P>
Nechci aby to znělo tak, že se nějak obhajuji. Činím to, co jsem povinna činit ze zákona. Dbám rady právní služby Komise a nemohu činit nic dalšího, dokud soudní řízení v některých členských státech neskončí. Pokud řízení v jednom členském státu trvá čtyři měsíce, nemohu nic dělat. Kdybych jednala předtím, než je toto řízení ukončeno, bylo by to porušení vnitrostátních právních předpisů, čímž bych ohrozila pověst Komise. Proto čekám s uveřejněním dotyčných jmen, dokud nebudou tato řízení ukončena.
<SPEAKER ID="311" NAME="Předsedající">
Autoři otázek, které nebyly zodpovězeny pro nedostatek času, obdrží písemnou odpověď (viz příloha).
<SPEAKER ID="312" NAME="Předsedající">
Rád bych paní komisařce Kunevové poděkovala za to, že zde počkala.
<P>
Tím končí doba vyhrazená pro otázky.
<SPEAKER ID="313" NAME="Brian Crowley" AFFILIATION="UEN">
Paní předsedající, omlouvám se vám a tlumočníkům za to, že vás ještě zdržuji. Chtěl bych jen uvést do záznamu svoji námitku proti tomu, jakým způsobem byl opět způsoben zmatek v době vyhrazené pro otázky. Ti z nás, kteří ji využívají jako politického nástroje k tomu, abychom získali odpovědi od institucí, nemají slov k tomu, jak špatně je s námi zacházeno jako s poslanci této sněmovny. Předložím tuto záležitost na Konferenci předsedů, avšak doufám, že se tím bude zabývat také předsednictvo a že zajistí, aby každodenní fungování komory nezasahovalo naprosto pokaždé do naší doby vyhrazené pro dotazy.
<SPEAKER ID="314" NAME="Předsedající">
Děkuji vám, pane Crowley. Myslím, že víte, že dnešek byl náročným dnem z různých důvodů. Měli jsme téměř hodinu a půl a učinili jsme maximum, abychom vyhověli přáním všech. Jak zřejmě víte, také doufáme, že situaci zlepšíme ve spolupráci s pracovní skupinou pro reformu, avšak děkuji vám za vaše připomínky a děkuji našim tlumočníkům.
<P>
(Zasedání bylo přerušeno v 19:55 a pokračuje ve 21:00.)
