<CHAPTER ID="003">
Návrh souhrnného rozpočtu Evropské unie na rok 2009 ve znění pozměněném Radou (všechny oddíly) (rozprava) 
<SPEAKER ID="007" NAME="Předsedající">
Dalším bodem je zpráva paní Haugové a pana Lewandowského, předložená jménem Rozpočtového výboru, o návrhu souhrnného rozpočtu Evropské unie na rozpočtový rok 2009 ve znění pozměněném Radou (všechny oddíly) (16257/2008 - C6 0457/2008 -.
<SPEAKER ID="008" NAME="Jutta Haug">
zpravodajka. - (DE) Paní předsedající, komisařko, nezdá se, že by úřadující předseda Rady byl již přítomen. V každém případě je druhé čtení evropského rozpočtu na zítřejším pořadu jednání. Se vší pravděpodobností nezabere hlasování příliš času. Skutečnost, že zbývá hlasovat jen o málo věcech a o ještě menším počtu se vedou spory, je výsledkem konstruktivní spolupráce všech příslušných poslanců - jak ve výborech odborníků, tak v Rozpočtovém výboru -, za což bych chtěla co nejupřímněji poděkovat. Těší mě to tím víc, že vím, že to nelze považovat za samozřejmost. Poděkování patří rovněž celému Rozpočtovému výboru za základy, které jeho členové položili, za práci odvedenou pracovníky výboru i za podporu osobních asistentů, takže: díky!
<P>
Dále bych chtěla poděkovat Komisi za její ochotu ke spolupráci. Jejich komunikace s námi možná ne vždy všechny potěšila, ale byla vždy užitečná, a co víc, promlouvala ke mně na více úrovních, což se nedá říci o předsednictví Radě. Francouzské předsednictví se mnou, hlavní zpravodajkou, nebylo dosud schopné ani jednou promluvit. Ani jedinkrát! Dokonce jsem dodnes neobdržela ani odpověď na dopis, který jsem napsala před trialogem z 13. listopadu - což je velmi podivné, velmi zneklidňující.
<P>
Podivné ani zneklidňující však nebylo chování Rady na dohodovacím jednání. Její chování a přístupy byly takové, jaké jsme si zvykli očekávat. Zaprvé, veškerá revize se zakazuje, jakkoli nepatrná, za jakýchkoli podmínek. Zadruhé, platby mají být v každém případě sníženy, i kdyby propast mezi platbami a závazky měla být propastná. Zatřetí, nevyčerpané finanční prostředky z běžného finančního roku by měly být nejlépe okamžitě odevzdány. V každém případě poputuje zhruba 4,9 miliardy zpátky do pokladnic národních ministrů financí. My v Parlamentu máme radost, že jsme dokázali přesvědčit Komisi, aby slíbila převod 700 miliónů EUR pro rozvoj venkova. Rovněž si myslíme, že závazná společná prohlášení o zjednodušování postupu a zrychlování realizace Strukturálních fondů EU, stejně jako slib, že v případě potřeby bude bezodkladně předloženo více prostředků na platby, budou prospěšné při zvládání úkolů v nadcházejícím finančním roce.
<P>
Tyto úkoly nebudou zrovna snadné. Dopad krize finančních trhů a její následky na reálné hospodářství pocítí všechny členské státy. Proto je Parlament za všech okolností připraven uvolnit prostředky na vytvoření nebo zachování pracovních míst, prostředky pro poskytnutí hospodářského impulsu - ještě navíc ke škále nástrojů, které má už nyní Evropská unie k dispozici. Jsme připraveni udělat vše, co je potřeba, co nejrychleji - samozřejmě nikoli svévolně, ale pokud je jasné, na jaké projekty mají být prostředky poskytnuty a jak jsou vhodné, nikoho nenecháme na holičkách.
<P>
Parlament je rovněž připraven revidovat střednědobý finanční program. Nejprve však Rada potřebuje společný postoj.
<P>
Zítra možná budeme hlasovat při druhém čtení, mám však nejasný pocit, že budeme hlasovat jen o rozpočtovém rámci. Doplňky k němu po nás budou krůček po krůčku požadovány během roku.
<SPEAKER ID="009" NAME="Janusz Lewandowski" LANGUAGE="PL">
Paní předsedající, druhé čtení rozpočtu evropských orgánů bude de facto opakováním čtení prvního a na mě zbývá vysvětlit, proč tomu tak bude.
<P>
V případě Rady respektujeme naši džentlmenskou dohodu a oceňujeme umírněnost Rady, co se týče rozpočtových výdajů na rok 2009, byť jsme si vědomi, že bude třeba dalších zdrojů ve vztahu k poradní skupině. V případě dalších orgánů stojí za pozornost, že zvýšená potřeba financování Účetního dvora je dána zálohami na jejich nové oddělení (v konečném účtování bude metoda financování nového oddělení pro evropské daňové poplatníky výhodná) a že Evropský soudní dvůr bude potřebovat financovat svůj nový zrychlený postup, což vyžaduje peníze na zaměstnání dalších pracovníků.
<P>
Co se týče Evropského parlamentu, pilotní projekt jsme testovali tento rok. Tento projekt přinesl povzbudivé výsledky, a to díky vynikají spolupráci administrativních služeb Parlamentu, za něž patří osobní poděkování generálnímu tajemníkovi, panu Rømerovi. Tento test nebyl nedůležitý, neboť nadcházející rok bude pro Evropský parlament výjimečný vzhledem k blížícím se volbám, potřebě financovat volební kampaň a zcela novým předpisům týkajícím se statutu poslanců, společně s větší transparentností ve vztahu k penzijnímu fondu a novým pravidlům najímání asistentů a vyplácení jejich mezd. Fakt, že otázka poslanců a jejich asistentů se projednává, je ve volebním roce dobrou zprávou.
<P>
Bude to samozřejmě zahrnovat další výdaje pro rozpočet Evropského parlamentu. Navzdory tomu jsme vyvinuli snahu a dosáhli jsme cíle, na němž pracujeme už řadu let, jmenovitě zajištění toho, aby rozpočet Evropského parlamentu - nehledě na jeho specifické požadavky - nepřesáhl 20 % administrativních výdajů Evropské unie. Celkově to vypadá, že čtvrteční hlasování bude krátké, a to díky dobré spolupráci koordinátorů a vynikající spolupráci sekretariátu Evropského parlamentu - především musím zmínit Mariannu Pariovou a Richarda Westera. Jména těchto lidí by měla být při podobné příležitosti zmíněna.
<SPEAKER ID="010" NAME="Dalia Grybauskaitė">
členka Komise. - Paní předsedající, ráda bych zdůraznila, že vyjednávání kolem rozpočtu na rok 2009 byla velmi specifická, velmi důležitá a složitá jako nikdy předtím. Hlavní pozornost je v tomto rozpočtu věnována růstu a pracovním místům. Tento rok se příprava rozpočtu rovněž soustředí na financování nástroje potravinové pomoci rozvojovým zemím. Společně jsme dokázali uzavřít vyváženou dohodu o zajištění této miliardy EUR.
<P>
Mít rozpočet ještě nestačí. Musíme s ním správně a včas operovat. V tomto ohledu, uvážíme-li, že soudržnost je klíčovým faktorem pro stimulaci hospodářského růstu, zdůraznil Parlament důležitost účinné realizace rozpočtu a potřebu zlepšení a zjednodušení. Na tom jsme se shodli během našich vyjednávání. Komise sdílí tento cíl a 26. listopadu představila návrhy na zrychlení realizace a zjednodušení řízení strukturálních fondů.
<P>
Minulý týden Evropská rada plně schválila tento přístup a nyní doufám, že stejně hladce budou schváleny i potřebné změny v souvisejících právních aktech.
<P>
Při pohledu do blízké budoucnosti si musíme uvědomit, že budeme muset brzy čelit dalším výzvám, abychom vyřešili finanční a hospodářskou krizi v Evropě. Plán obnovy evropského hospodářství, představený Komisí, zahrnuje prvky, které budou mít dopad na rozpočet Společenství na příští rok. Evropská rada minulý týden tento plán obnovy podpořila. Komise proto představila návrh na přezkoumání víceletého finančního rámce v souladu s interinstitucionální dohodou.
<P>
Ten musí být v příštích měsících schválen jak Parlamentem, tak i Radou, a já jako obvykle počítám se spoluprací, především ze strany Parlamentu.
<P>
Na závěr bych ráda připomněla, že vyjednávání o rozpočtu na rok 2009 vyžadovalo kompromisy na všech stranách. Rovněž ukázalo, že výsledků lze dosáhnout v duchu poctivé spolupráce mezi institucemi. To by nebylo možné bez konstruktivní a odpovědné role Parlamentu v průběhu celého procesu vyjednávání. Rovněž chci zdůraznit zásadní roli předsednictví při řešení stanovisek členských států.
<P>
Nakonec bych ráda vyjádřila svůj vděk parlamentnímu vyjednávacímu týmu, obzvláště jeho předsedovi, panu Borgovi, zpravodajům pro rok 2009, paní Haugové a jejímu letošnímu novátorskému přístupu, panu Lewandowskému a rovněž všem politickým koordinátorům COBU, kteří Parlamentu výrazně pomohli.
<P>
Přeji nám zítra kladné hlasování a vám všem šťastný nový rok, který předčí očekávání.
<SPEAKER ID="011" NAME="László Surján" LANGUAGE="HU">
Slyšeli jsme o potížích, kterým bylo třeba čelit. Věřím, že jsme je pod vedením Jutty Haugové úspěšně odstranili. Paní Haugová si zaslouží naše díky za práci, kterou odvedla, a za skutečnost, že každá politická skupina cítí, že se podílí na rozpočtu.
<P>
Sestavování rozpočtu je politika vyjádřená čísly. Zajímalo by mě, jaká je zpráva, kterou podle Evropské lidové strany vysílá tento rozpočet. Podle našeho názoru musíme dát Evropanům větší bezpečnost a Evropská unie je schopna a připravena tak učinit. Asi třetina rozpočtu je vyhrazena položkám, které zvyšují pocit bezpečnosti. Pozměňovací návrhy vznesené Evropskou lidovou stranou a Evropskými demokraty navýšily rozpočet zhruba o jednu miliardu, čímž zvýšily jeho profil; mám na mysli finance na podporování malých podniků, zachování pracovních míst a vytváření nových tam, kde je to možné, rozvíjení nerozvinutých oblastí, energetickou bezpečnost a plánování projektů, jako je Nabucco. Bezpečnost potravin je rovněž velmi důležitá, zvláště dnes, a stejně tak ochrana hranic schengenského prostoru a předcházení ilegální imigraci.
<P>
Pochopitelně, jakkoli dobrý tento rozpočet je, k dokonalosti má daleko. Za jeho chyby jsou částečně odpovědné členské státy. Je nepřijatelné, aby členské státy nevyužívaly zdroje, které jim EU nabízí, protože miliardy eur leží v evropských pokladnicích ladem. Některé členské státy zavádějí umělé překážky, čímž ztěžují přístup k veřejným zakázkám ještě více než my sami. Snahy Evropské komise zjednodušit tyto postupy jsou chvályhodné, ale nesmíme členským státům dovolit vytvářet podmínky nebo zavádět změny, které těmto snahám brání.
<P>
Chyba však není jen na straně členských států. EU není schopna rychle reagovat na výzvy měnícího se světa. Jistě, vyřešili jsme problém potravinové pomoci, ale za cenu jakých diskusí! A nyní, kdy bychom se měli posunout kupředu, také čelíme obtížím při řešení hospodářské krize. Myslím si, že v nadcházejícím období, v příštím roce, budeme muset zavést značná zjednodušení, a to jak v existujících právních rámcích, tak i v zájmech vyšší flexibility. Děkuji vám za pozornost a doufám, že sestavíme dobrý rozpočet.
<SPEAKER ID="012" NAME="Catherine Guy-Quint">
jménem skupiny PSE. - (FR) Paní předsedající, komisařko, dovolte mi prosím, abych si povšimla nepřítomnosti Rady a inovace ze strany francouzského předsednictví, které nás poctilo nepřítomností, což se stalo poprvé. Chci říci, Jutto, vy máte za to, že se s vámi francouzské předsednictví nesešlo z pohrdavosti. Já si jednoduše myslím, že jejich nepřítomnost značí pohrdání, které chová předsednictví, nebo alespoň každopádně jeho ministři, k rozpočtu Evropské unie.
<P>
Nebudu se podrobně vracet k návrhům našich zpravodajů, ale ráda bych přece jen prodlela u několika myšlenek. Opakuji, letos znovu, že rozpočet je nepřiměřený a víceletý finanční rámec je nevhodný. Chybí finance na hospodářské plány obnovy, výzkum, celoživotní vzdělávání, sítě, pomoc malým a středním podnikům a mikropodnikům. Je těžké realizovat politiku územní solidarity a obzvláště Fondu soudržnosti, v důsledku čehož leží miliardy eur v nevyužitých položkách plateb ladem. Příliš mnoho peněz je určeno na pomoc tržnímu zemědělství, což zůstavuje marže nevyužité kvůli právním základům, které zakazují nové závazky. Jsou problémy s využíváním částek určených na rozvoj venkova a životní prostředí. Peníze se sypou do bezpečnosti a soudních politik, což je na hony vzdáleno veřejným závazkům Rady, zatímco občanské a informační politiky prakticky bankrotují a neumožňují skutečnou komunikaci s Evropany.
<P>
Nicméně poslední kapkou, co se týče neschopnosti myslet realisticky, jsou sliby dané v rámci vnější činnosti. Potřeby se kontinuálně navyšují, střety a chudoba ovládají svět - Somálsko, Dárfúr, Asie, tajfuny, cyklóny, hladomor, válka v Palestině, v Kosovu, nyní v Gruzii - a určené zdroje se nemění. Každým rokem je naše nulová šance čím dál "nulovější".
<P>
Zlomeček naděje přineslo až vytvoření miliardového fondu, který je nezbytný, abychom se mohli pokusit oživit základní zemědělskou výrobu v nejchudších zemích. V důvěře ve finanční výhled jsme doufali, že budeme pokračovat v realizování tradičních politik a nalezneme v dostupných maržích dost peněz, abychom mohli reagovat na tyto různé naléhavé případy, k nimž je nutno připočíst ještě boj se změnou klimatu. To znamená přehlížet skutečnost, že dohoda o rozpočtu se vyjednává s Radou a že Rada, nebo bych spíš měla říci 27 vlád členských států, čelí kromě známých vlastních problémů finanční krizi, která ohrožuje evropské hospodářství, ale která se projevuje jako 27 národních rozpočtových krizí.
<P>
Proto jsme nuceni přijmout rozpočet, který nenaplňuje očekávání členských zemí, rozpočet, v němž propast mezi závazky a platbami dává vzniknout vzrůstajícím obavám o opravdovost rozpočtového procesu. Touha přispět co nejmenším dílem k příjmům Unie vede členské státy k zaujímání neproduktivních postojů. Zaprvé drží platby na naprostém minimu, odtud položky plateb pod 0,9 % HDP, se závazky, na které nikdo nedohlíží, a neusnadňují realizaci evropských politik ve svých zemích, aby se vyhnuly spolufinancování, a tudíž nechávají nevyužité položky téci zpátky do pokladnic toho kterého státu.
<P>
Obvyklé politiky Unie jsou i nadále nepochybně realizovány tak dobře, jak se jen dá čekat. Komise realizuje inovační činnosti, které jsou často propagovány našimi pilotními projekty, a přípravné činnosti. Evropský rozpočet je nicméně charakteristický tím, že slibuje hory doly, ale neinvestuje nic do prováděcích postupů, a to s ochotou všech členských států.
<P>
Znovu letos čelíme dvěma novým naléhavým výzvám. Tou první je boj proti změně klimatu, v čemž jsou závěry Komise sice skromné, ale alespoň nějaké; letos je třeba do něj investovat a příští rok tyto investice zvýšit. Druhou výzvou je ohlášený dvousetmiliardový hospodářský impuls. Pouze 5 miliard EUR z této částky je třeba na nové investice. Finanční výhled proto musí být poněkud přezkoumán.
<P>
Včera nám úřadující předseda sdělil, že toto přezkoumání bylo uznáno, ale podle Rady bylo zablokováno. Jaká je tedy situace? My ve Skupině sociálních demokratů v Evropském parlamentu jsme připraveni.
<P>
Nakonec chci říci, že naprosto není možné pokračovat tímto směrem, neboť politická Evropa se nám rozpadá před očima. Přišel čas přezkoumat finanční výhled, abychom znovu nastolili rovnováhu mezi evropskými příjmy a výdaji, abychom změnili některé neměnné politiky a začali financovat politiky dynamické, abychom uspokojili skutečné potřeby lidí po celém světě.
<P>
Nakonec bych ráda popřála Komisi hodně štěstí. Je na vás, abyste realizovali tento rozpočet přesně a bez promrhání jediného eura. Je na vás, abyste obrátili nevěřící Tomáše a přesvědčili je o přidané hodnotě, kterou Unie poskytuje, a to jak v oblasti politiky, tak i rozpočtu.
<P>
(Potlesk)
<SPEAKER ID="013" NAME="Anne E. Jensen">
jménem skupiny ALDE. Paní předsedající, ráda bych začala poděkováním našim dvěma zpravodajům, paní Haugové a panu Lewandowskému, za jejich nadmíru kompetentní a profesionální práci na rozpočtu. Rovněž bych ráda poděkovala našemu předsedovi, panu Bögemu, a komisařce Grybauskaitéové, protože byli při hledání řešení tak skvělí. Rozpočet je samozřejmě vysoce neflexibilní. Rámec rozpočtu je neflexibilní - nevyčerpané peníze ze zemědělského rozpočtového rámce se prostě nepřesouvají do ostatních částí rozpočtu, a Komise už téměř učinila zvykem, že je tato flexibilita - tato rigidita zpochybňována. Neměli bychom za to být Komisi nevděční. Myslím, že je dobře, když se zkoušejí nové způsoby, a ráda bych řekla, že my ve Skupině Aliance liberálů a demokratů pro Evropu z celého srdce podporujeme tento rozpočet a řešení potravinového nástroje, onu miliardu, která se našla na výrobu více potravin v rozvojových zemích. Těší nás, že bylo možno najít řešení, které nezahrnovalo rozsáhlé škrty v dalších programech, ale že jsme našli prostředky v nástroji pružnosti a v rezervě na mimořádnou pomoc.
<P>
Rovněž mě těší ujištění komisařky, že Komise nezamýšlí prošetřovat programy strukturálních fondů a že tyto mohou být zjednodušeny. V následujících několika letech před sebou máme historický úkol, a to sice zajistit nezbytný vývoj v nových členských státech. Myslím, že jde jednoznačně o nejdůležitější aspekt rozpočtu.
<P>
Jistě, v průběhu jsme si stěžovali na nedostatek energetických iniciativ v rozpočtu, ale pak, v hodině dvanácté, přišlo v důsledku finanční krize memorandum, v němž se psalo, že i evropský rozpočet bude využit k pokusu o nastartování růstu. Navrhli jsme vyčlenit pět miliard na různé iniciativy v rámci energetického sektoru a jménem své skupiny bych chtěla prohlásit, že jsme připraveni hledat řešení - jsme připraveni nalézt prostředky a také rychle pracovat, ale máme-li sledovat, jak jsou jednotlivé programy vybudovány - více peněz na TEN-e sítě, více peněz na výzkumné programy a více peněz na CIP, jinými slovy, programy, které dobře známe -, měli bychom se rovněž postarat, že to uděláme správně a rozumně. Těším se však na konstruktivní spolupráci v těchto otázkách a ráda bych poděkovala Komisi za tuto iniciativu. Je možná trochu škoda, že přišla tak pozdě, ale rádi budeme na těchto problémech konstruktivně pracovat.
<SPEAKER ID="014" NAME="Helga Trüpel">
jménem skupiny Verts/ALE. - (DE) Paní předsedající, paní komisařko, dámy a pánové, rozpočet na rok 2009 není nic menšího, ale také nic většího než kompromis. Ani se nejedná o žádné překvapení, jak jsme právě slyšeli. Finanční výhled nepovoluje příliš velké propasti; struktura evropského rozpočtu je na to při dnešním stavu příliš rigidní a neflexibilní.
<P>
Rozpočet na rok 2009 nicméně vysílá jisté důležité signály. Například se nám podařilo poskytnout 1 miliardu EUR na potravinovou pomoc; to jest pro ty nejchudší z chudých a, doufejme, na udržitelnou zemědělskou politiku v nejchudších zemích. Rovněž utratíme o něco víc na malé a střední podniky - velmi důležité pro hospodářský vývoj - a také na boj se změnou klimatu.
<P>
Avšak nové priority jsou nezbytné. Potřebujeme přezkoumat evropský rozpočet a ráda bych adresovala tento proslov členským státům včetně vlády mé země, Německa. Krizi musíme řešit z krátkodobého, ale také střednědobého a dlouhodobého hlediska. Evropský rozpočet pochopitelně nemůže nahradit státní rozpočty nebo státní tvorbu politiky, ale každý, kdo se neadaptuje na krize, má jistotu, že půjde ke dnu.
<P>
Nedávno jsem viděla v televizi přenos z tiskové konference, kde ředitel General Motors požadoval po Kongresu Spojených států další půjčky. Říkal toto: "Musíme vyrábět zelená auta a musíme investovat do zelených technologií" a měl pravdu. Tento manažer si stav věcí uvědomil bohužel poněkud pozdě a zásoby neprodaných amerických kamionů vzrůstají. Je vskutku pravda, že naše hospodářství potřebuje restrukturalizovat. Evropa musí vyrábět nové, ekologické, technologicky vyspělé výrobky, pokud má mít naději na hospodářský úspěch během příštích pár let, a to jak na vnitřních, tak na světových trzích.
<P>
Musíme radikálně snížit emise. Musíme snížit závislost na ropě. Musíme investovat více peněz do obnovitelné energie a mnohem více do výzkumu. To vytvoří možnosti pro nové výrobky, a tedy i pro nová pracovní místa. Rozhodně musíme změnit svou zemědělskou politiku; ta musí být propojena s výrobou ekologické energie. I to dá evropským zemědělcům nové možnosti.
<P>
Rovněž musíme utratit více na dobře míněnou rozvojovou pomoc - nikoli jako charita, ale protože je to inteligentní, strategická politika, abychom zavedli spravedlivý obchod po celém světě a skutečně vyvinuli strategický přístup ke zmenšení rozdílů v blahobytu v celosvětovém měřítku. Rovněž si musíme uvědomit, že musíme propojit růst s ochranou životního prostředí a bojem proti změnám klimatu. Potřebujeme nový model uvažování o růstu, a to platí nejen pro Evropu, ale také pro rozvíjející se ekonomiky, jako jsou Indie, Čína a samozřejmě také Spojené státy.
<P>
Upřímně doufáme, že nová Obamova administrativa přinese změnu amerického myšlení a přehodnocení nástupce Kjótského protokolu. To vše se však také musí projevit v evropském rozpočtu, a proto je třeba stanovit nové priority. Musíme odpovědět na otázku, odkud přicházejí peníze. Moje skupina - skupina Zelených / Evropské svobodné aliance - je toho názoru, že je třeba více ekologických daní. Spotřeba CO2 musí být zdaněna a petrolejová daň musí být nakonec zavedena. To by mělo zásobit velkou část evropského rozpočtu.
<P>
Vše, co slyšíme od Komise nyní - to jest každých pár měsíců - však naznačuje, že vnitřní logika diktuje, že musíme přezkoumat evropský rozpočet, a tím veřejnosti předvést, že jsme skutečně pochopili, že chceme stav věcí změnit, že potřebujeme nové priority, že chceme utratit více na výzkum a vývoj a že potřebujeme nové pohonné technologie.
<P>
Rovněž musíme zavést v této oblasti více výzkumu; to nelze obejít. Jak jsme o tom už dříve mluvili, obiloviny patří na stůl, a ne do nádrže - něco, co si Evropská unie musí také vyjasnit. Během hospodářské krize musíme dát více peněz do školství: do programu Erasmus Mundus pro studentskou mobilitu a meziuniverzitní výměny a do celoživotního vzdělávání. To je jediný způsob, jak dát mladým lidem v Evropě nové možnosti na budoucích trzích práce a rovněž v jejich osobních životech.
<P>
Musíme více investovat do kulturní rozmanitosti - v tom je bohatství Evropské unie a občané nám poděkují, když uvidí, že evropské peníze skutečně tečou i do jejich regionů. Chceme-li se chovat zodpovědně, musíme rovněž dělat více v oblasti preventivní vnější politiky, a ne reagovat až tehdy, když už je pozdě. Také za to neseme politickou odpovědnost. Je důležité reagovat včas; a proto potřebujeme více prostředků na nástroj stability.
<P>
S vidinou blížících se červnových voleb musíme ukázat evropské veřejnosti, že jsme to pochopili, že máme odvahu a že jsme připraveni změnit evropskou politiku včetně veškeré skromnosti, co se týče evropského rozpočtu. Doufám a věřím, že to občané ocení, až přijde čas voleb.
<SPEAKER ID="015" NAME="Wiesław Stefan Kuc">
jménem skupiny UEN. - (PL) Paní předsedající, vítám skutečnost, že k rozpočtu zbývá jen pár pozměňovacích návrhů. Je těžké soudit, kdo má pravdu, a to nebudeme vědět dřív než na konci roku 2009. Je štěstí, že poté, co jsme schválili rozpočet, budeme schopni zavést změny na samém začátku roku, tak jako každý rok.
<P>
Včera řekl předseda francouzského předsednictví, prezident Sarkozy, že se větší pozornost věnuje menším tématům. To by mohlo znamenat totéž, jako prohlášení komisařky Grybauskaiteové, že v budoucnosti bychom měli navrhnout zcela nový rozpočet, a nejen změnit okruhy rozpočtu, ale zajistit, aby byly lépe integrovány.
<P>
Současný roztříštěný rozpočet, který obsahuje mnoho okruhů, není moc čitelný. Dlouho trvá, než se navrhne, a vede k mnoha diskusím. Je aktuální de facto jen pár dnů, ne-li hodin. To byl případ rozpočtu na rok 2008, kde byly opravy představeny na první schůzi Rozpočtové komise. Bylo by výhodnější zavést širší okruhy a definovat, k jakým účelům by mohly být zdroje využity. To by přineslo daleko větší flexibilitu při realizaci rozpočtu a poskytlo by to Evropské komisi i Evropskému parlamentu lepší možnosti, jak kontrolovat financování během doby, kdy byl v platnosti, a okamžitě reagovat na potřeby, které by se mohly objevit.
<P>
Nedávné zvýšení financování, které provedla Rada v roce 2008, nebo zvýšení rozpočtového financování na příští roky o 200-250 miliard EUR dokazuje, že tyto celoroční diskuse o detailech rozpočtu na následující rok nemají smysl.
<SPEAKER ID="016" NAME="Esko Seppänen">
jménem skupiny GUE/NGL. - (FI) Paní předsedající, komisařko, souhrnný součet platebních položek v návrhu rozpočtu na příští rok je nižší, než kdy byl. Bude dostatek peněz na platby, pokud se budeme držet stejné platební politiky jako v posledních letech. Komise plně nerealizuje rozpočet.
<P>
Včera Parlament rozhodl, že vrátí členským státům skoro pět nebo šest miliard eur, které nebyly využity na letošní platby, ačkoli byly v rozpočtu určeny k vyčerpání. Miliarda eur přibyla na potravinovou pomoc na příští rok. Protože tento návrh předložila Komise, cena potravin je poloviční, a EU bude muset brzy zasáhnout do své vlastní výroby. Na světě je milion hladovějících lidí a tato pomoc bude samozřejmě poskytována, jak bude třeba, ale argumenty za návrhem Komise během půl roku zastaraly.
<P>
Minulý týden Komise využívala PR a propagandu ve spojitostí s přípravou rozpočtu, aby propagovala svůj program hospodářské obnovy členských států. Jde o rozpočtové žonglérství a podfuk. Pětimiliardový příspěvek EU znamená, že peníze se přesunuly z jednoho článku do jiného, aniž by se členské státy zavázaly k novým penězům pro potřeby EU. To nejsou opravdová opatření k nápravě škod, které způsobila globalizace. Potřebujeme rozsáhlou akci jako lék na chorobu zvanou "sranda prachy", ale EU ji jednoduše nedodává. Evropská komise a Rada Evropské unie nejsou připraveny o takové akci rozhodnout.
<SPEAKER ID="017" NAME="Nils Lundgren">
jménem skupiny IND/DEM. - (SV) Paní předsedající, jako obvykle zde máme dokument, který je ukázkovým případem parlamentárního řemeslného výrobku od těch, kdo připravovali rozpočet. Zároveň se nacházíme v absurdní situaci, když jsme uprostřed dělání něčeho, co bychom dělat neměli. Debatujeme o tom, jak máme utratit peníze. Parlament nezastupuje daňové poplatníky, nesnaží se snížit výdaje, ale strachuje se, že se neutrácí dost peněz. Nejenže že se dvě třetiny peněz vynakládají na věci, do kterých bychom se coby parlament neměli plést, ale rovněž se využívají ke zcela špatným účelům. Peníze stále jdou na zemědělskou politiku, rozvoj venkova a regionální politiku, to znamená na věci, za které nesou odpovědnost samy členské státy a které by ony samy měly zaplatit.
<P>
Také se hojně mluvilo, a zcela správně, o tom, že rok 2009 je rokem krize v Evropě, ve Spojených státech a de facto na celém světě, a měli bychom se zeptat: co máme dělat? Zde? A moje odpověď zní, že zde s tím nic nezmůžeme. Země EU využívají možná 40 až 45 % svých prostředků na veřejné výdaje. Jedno procento jde sem a používá se na nesprávné věci. Sami sebe odsouváme tímto přístupem na okraj. Děkuji vám.
<SPEAKER ID="018" NAME="Sergej Kozlík" AFFILIATION="NI">
Chtěl bych ocenit text usnesení všeobecného rozpočtu Evropské unie na rok 2009 předložený rozpočtovým výborem a zpravodajkou Juttou Haugovou. Jeho znění důrazně a komplexně vyjadřuje rizika rozpočtu Evropské unie na příští rok.
<P>
Za otevřené pokládám především rozpočtové pokrytí dopadů plánu Evropské unie na řešení dopadů finanční krize. Rozsah krize a konkrétní směřování jsou zatím otevřené. Důležité budou především iniciativy zaměřené na trvale udržitelný rozvoj, růst zaměstnanosti a podporu malého a středního podnikání, ale také podpora soudržnosti mezi regiony, které je klíčovým faktorem stimulace hospodářské růstu v Evropě.
<P>
V roce 2009 se dá očekávat zrychlené čerpání prostředků strukturálních fondů a fondů soudržnosti, především v nových zemích. Proto je na místě zdůraznění závazku rozpočtových orgánů včas poskytovat dodatečné platby včas. Potencionálním zdrojem těchto plateb by mohla být 7,7miliardová rezerva proti platebnímu stropu víceletého finančního rámce. V tomto kontextu je zásadní přijmout opatření na zjednodušení mechanizmů strukturálních fondů a fondů soudržnosti s cílem zlepšit schopnost jejich čerpání v zemích EU.
<SPEAKER ID="019" NAME="Salvador Garriga Polledo" AFFILIATION="PPE-DE">
(ES) Paní předsedající, komisařko, dámy a pánové, rády bych věnovala zvláštní poděkování zástupci francouzského předsednictví, panu Sorelovi, který vytvořil skvělý příklad spolupráce s Rozpočtovou komisí tím, že se účastnil všech rozprav, které jsme měli.
<P>
Práce Parlamentu na návrhu rozpočtu EU se letos opět blíží uspokojivému závěru. Potřebujeme mnohaletou zkušenost ve vyjednávání mezi Komisí, Radou a Evropským parlamentem. Známe omezení každé instituce a dosáhli jsme dohody o základech, takže zítřejší hlasování by mohlo být prezentováno jako institucionální úspěch Evropské unie.
<P>
Všechny ty roky vzájemné známosti nám však rovněž říkají, že dohoda o základech letos troskotá na těch základech, které bychom za normálních podmínek požadovat mohli.
<P>
Problém je, že tento návrh rozpočtu byl naplánován před mnoha měsíci, v březnu nebo v dubnu, aniž by byl brán v potaz obrovský rozsah hospodářské a finanční krize. Není to proto neobvyklé, neboť některé členské státy udělaly totéž, neplánovaly s dostatečným předstihem.
<P>
Náš rozpočtový postup je v zásadě velmi rigidní a nedovoluje dělat v něm za chodu úpravy. Parlament předložil některé návrhy při prvním čtení, které měly pomoci hospodářské obnově a poskytnout záchrannou síť pro občany, převážně formou opravných prostředků předložených skupinou Evropské lidové strany (Křesťanských demokratů) a Evropských demokratů a rovněž skupinou Aliance liberálů a demokratů pro Evropu. Některé byly Radou přijaty, jiné však ne.
<P>
Teprve na konci postupu, když už bylo dosaženo smíru, přichází konečně Rada a Komise s dobrými nápady, jak využít rozpočet EU k nastartování hospodářského růstu. Když se improvizace spojí s naléhavostí, nejpravděpodobnějším výsledkem je zklamání.
<P>
Nakonec bude odpověď na hospodářskou krizi zformována spíše na státní úrovni než na úrovni Společenství a rozpočet EU se bohužel nestane mocným hospodářským nástrojem, kterým měl být.
<P>
Nerozumím tomu, proč v době hospodářského vzestupu v letech 2005-2006 byly schválené finanční výhledy okleštěny a omezeny tak, že roční rozpočtová politika nemohla být využita jako vyrovnávací zbraň.
<P>
Jsme ochromeni ročními stropy a víceletý finanční rámec je v roce krize k ničemu.
<P>
Závěrečná myšlenka. Dva programy Společenství nejvíce zasažené dohodou o finančním výhledu z roku 2006 - transevropské sítě a rozvoj venkova - jsou nyní těmi, které mají nastartovat evropský hospodářský růst z Bruselu.
<P>
Moje otázka zní: kdo by měl nyní nést zodpovědnost za jejich drastické okleštění v roce 2006?
<SPEAKER ID="020" NAME="Göran Färm" AFFILIATION="PSE">
Paní předsedající, dámy a pánové, coby rozpočtový zpravodaj Výboru pro průmysl, výzkum a energetiku musím říci, že jsme se v Komisi shodli už v rané fázi, ještě předtím, než krize začala, že musíme dát ekologickým a energetickým opatřením, především malým a středním podnikům, vyšší prioritu Ke stejnému závěru jsme nyní došli i v Rozpočtové komise a rád bych poděkoval zpravodajům za jejich výjimečně konstruktivní spolupráci v souvislosti s letošním rozpočtem. Také bychom chtěli zdůraznit nezbytnost soustředění se na investice do společného růstu a infrastruktur.
<P>
Před chviličkou jsem poslouchal pana Lundgrena ze skupiny IND/DEM. Samozřejmě to naprosto nepochopil. Nikdo si nemyslí, že bychom mohli mít tak velký evropský rozpočet, že by sama EU mohla mařit snahy o zlepšení hospodářské situace. To, co bychom měli dělat, jsou věci společného charakteru, které jednotlivé členské státy nezvládnou, přebudovat EU na společný trh, skutečný společný trh. Nyní, když jsme odstranili překážky, které stály obchodu v cestě, musíme rovněž vytvořit společnou infrastrukturu, společnou energetickou infrastrukturu a společný výzkum, abychom se mohli ujmout celosvětového vedení. Pochopitelně jde právě o tohle; nikoli o obírání členských států.
<P>
Poprvé jsem v této rozpravě o rozpočtu hovořil v roce 1999. O čem jsme tehdy mluvili? No, o tom samém, o čem mluvíme dnes - o pracovních místech, o růstu, o zjednodušení a zvýšené účinnosti, o zvýšené flexibilitě rozpočtu, abychom zlepšili schopnost EU rychle reagovat na nové výzvy. Naneštěstí se však pořád příliš zabýváme starými otázkami. Iniciativa Komise ve spojení s plánem obnovy je proto vítána, i když byla sestavena velmi narychlo.
<P>
V každém případě je nyní nejdůležitější, abychom dosáhli reálnější a stabilnější změny v rozpočtové politice EU. Výsledky otevřené spolupráce Komise v dlouhodobém měřítku ukazují, o co doopravdy jde: o stabilní a dlouhodobou investici do politiky růstu, životního prostředí a klimatu. To také znamená, že se můžeme vymanit ze současného stavu věcí pomocí kontinuálních účelových snah o přezkoumání rozpočtového plánu. Potřebujeme nyní novou strukturu dlouhodobého rozpočtu. To je to nejdůležitější, co může nyní Komise udělat. Děkuji.
<SPEAKER ID="021" NAME="Nathalie Griesbeck" AFFILIATION="ALDE">
(FR) Paní předsedající, komisařko, dámy a pánové, letos byl náš Parlament opět donucen rozpočtovým postupem hořce vyjednávat celkový objem rozpočtu na rok 2009 stejně jako priority, které jsme si nastavili, abychom dosáhli cílů jak v oblasti růstu a zaměstnanosti, v rámci dobře promyšleného hospodářství, ale také v kontextu celosvětové krize, v oblasti vnější politiky a v oblasti politik, k nimž se odkazuje v položce 3, "Svoboda, bezpečnost a právo".
<P>
Jak jsme vždycky říkali a opakovali, víceletý finanční rámec je těsný a rozhodně vyžaduje zásadní reformu, neboť v budoucnu nám ještě citelněji než nyní neumožní uspokojit základní potřeby rozšířené Evropy se 27 členy.
<P>
V tomto kontextu je rozpočet, který nám byl navržen zpravodaji, v zásadě tak dobrý, jak jen to jde, a já jsem ráda, že Komisařka dnes ráno oznámila, že bylo dohodnuto nezbytné přezkoumání víceletého rámce. Vítám její stálou přítomnost a rovněž lituji nepřítomnosti ministra pro rozpočet, která byla stručně oznámena na obrazovce na začátku sezení. Ministr očividně nepovažuje za vhodné s k nám připojit.
<P>
Obzvláště mě těší, pokud jde o rozpočet, snahy vyvíjené v souladu s bojem proti globálnímu oteplování, podpora středních a malých podniků, boj s energetickou závislostí stejně jako opatření přijatá pro humánnější a humanističtější Evropu, která by byla lépe vybavena k tomu, aby zvládla zásadní výzvy migračních politik.
<P>
Přesto bych chtěla vyjádřit své obavy ohledně plateb přidělených rozvoji venkova a ráda bych znovu odsoudila důraz, jaký se klade na tuto politiku upřednostňující venkovská území.
<P>
Mnohokrát děkuji paní Haugové, jejímu týmu, panu Lewandowskému a předsedovi Rozpočtového výboru.
<SPEAKER ID="022" NAME="Zbigniew Krzysztof Kuźmiuk" AFFILIATION="UEN">
(PL) Paní předsedající, v této rozpravě existují tři otázky, na které bych chtěl upozornit.
<P>
V časech prohlubující se finanční, a tudíž i hospodářské krize v Evropské unii je tento rozpočet zoufale malý. Závazky dosahující jen 1 % hrubého národního důchodu, platby dosahující 0,9 % a obzvláště marže 3,2 miliard dokazují, že největší členské státy nechtějí financovat nejdůležitější cíle Evropské unie.
<P>
Zadruhé, Evropská unie bezstarostně přijímá další závazky, s nimiž finanční výhled nepočítal. Nedávno byla další miliarda určena pro prevenci hladomoru ve třetím světě, zatímco půl miliardy bylo přislíbeno na rekonstrukci Gruzie. Tento výdaj, který je naprosto oprávněný, bude muset být financován na náklady jiných důležitých činnosti, k jejichž financování se Komise zavázala mnohem dříve.
<P>
Nakonec, co se týče snah o překonání hospodářské krize, jednotlivé členské státy, obzvláště ty méně bohaté, jako je Polsko, upnuly své naděje k zahájení dalšího financování projektů ze strukturálních fondů. Doufám, že tento výjimečně skromný rozpočet nám nicméně umožní takto financovat velké investiční projekty.
<SPEAKER ID="023" NAME="Pedro Guerreiro" AFFILIATION="GUE/NGL">
(PT) Jak jsme zdůraznili v říjnu, to, co mělo značit rozpočet EU na rok 2009 byla politická opatření a spojené rozpočtové položky, abychom účinně odpověděli na prohlubující se hospodářskou krizi.
<P>
Avšak namísto zaměřování a zvyšování prostředků na podporu hospodářské a sociální soudržnosti a posilování kupní síly pracovníků se v rozpočtu na rok 2009 navrhuje snížení plateb na nebývale nízkou úroveň (o 4 miliardy méně než v rozpočtu na rok 2008). Dokonce nedosahují ani čísel, které byly v plánu víceletého finančního rámce na roky 2007-2013, který sám byl už naprosto nedostačující. Vyjádřeno v relativních pojmech, jde o nejnižší rozpočet EU od doby, kdy Portugalsko vstoupilo do Evropského hospodářského společenství.
<P>
Navrhovaný rozpočet EU na rok 2009 údajně podporuje evropský plán hospodářské obnovy a to, co se vydává za evropskou solidaritu. Ve skutečnosti to je každý sám za sebe, jinými slovy taková politika, která ještě zvýší rozdíly mezi zeměmi, které jsou hospodářsky vyvinutější, a mezi zeměmi soudržnosti.
<P>
Naléhavě potřebujeme rozpočtová opatření, která by účinně podpořila malé a rodinné zemědělství, rybolovy, textilní a oděvní průmysly, loďařský průmysl a malé, střední a mikro-podniky. Taková opatření by měla ochránit výrobní odvětví ve všech členských státech, především v zemích soudržnosti, zaměstnanost s příslušnými právy a slušné platy pro pracovníky.
<SPEAKER ID="024" NAME="Jeffrey Titford" AFFILIATION="IND/DEM">
Paní předsedající, "arogance" je slovo, které se mi vybaví při čtení této zdlouhavé zprávy, neboť jím zapáchá. Např. v odstavci 25 se naříká nad tím, že prostředky, které jsou v tomto okruhu k dispozici, "při své současné výši neumožňují Unii zhostit se své role globálního hráče". Ten samý odstavec říká, že EU má "kapacitu na to, aby se zhostila své role globálního partnera". Kdo kdy chtěl, aby EU hrála takovou roli? Proč se zvyšuje pocit její vlastní důležitosti? Nikdo v mé zemi rozhodně neměl šanci rozhodnout o vyvinutí EU v globálního hráče. Říkali nám, že to je společný trh, který nám zajistí levné víno a hezkou dovolenou.
<P>
Rovněž chci poznamenat, že tento "globální hráč" chce vlastní obchodní značku pro užívání ve všech komunikacích s masami a chce rozsáhlou informační kampaň pro volby v roce 2009. "Informační kampaní" rozuměj "vymývání mozků", protože EU se bezpochyby bude označovat za to nejlepší, co se lidstvu přihodilo od dob penicilinu, a ne za groteskního nepřítele demokracie a svobody myšlení, kterým ve skutečnosti je.
<P>
Výše zmíněná arogance je cítit ze všeho, čeho se dotkne. Neexistuje lepší případ než nedávné neuctivé a hanebné chování prezidenta Klause, hlavy státu, na setkání poslanců v Praze. Takže říkám, že EU nemá žádný demokratický mandát na budování říše, jak se navrhuje v tomto rozpočtu.
<SPEAKER ID="025" NAME="Jean-Claude Martinez" AFFILIATION="NI">
(FR) Paní předsedající, o Vánocích dostávají kluci červená autíčka, aby si mohli hrát na hasiče, a holčičky dostávají panenky Barbie, aby si hrály na vše ostatní.
<P>
Podobně mají Komise a Rada ministrů malý rozpočet, aby si mohly hrát s veřejnými financemi. Hrajeme si tedy na to, že pořádáme s rozpočtem čajový dýchánek, a naléváme trochu Galileu, trochu Kosovu a trochu Palestině. Trošku zbude i pro ovoce do škol.
<P>
Finanční a hospodářská vlna tsunami devastuje automobilový průmysl, nemovitosti, služby a my si hrajeme s 116miliardvým rozpočtem, který odpovídá rozpočtu Španělska pro 42 nebo 45 miliónů lidí, a má nám vystačit pro 400 miliónů občanů. 2bilionový rozpočet Spojených států ani zmiňovat nebudu.
<P>
Náš světadíl je na cestě do recese a my rozdáváme hrstku drobků. Také pořád drmolíme o pravidlu 1 % hrubého národního důchodu a o deficitech, které nesmějí překročit 3 %.
<P>
Z toho plynou dvě ponaučení. Zaprvé, když neumíte odhadnout cenu jednoho barelu nafty, který padá ze 100 a 40, zatímco Goldman Sachs odhadují 200, a když neumíte sestavit předpověď ani na pár měsíců, jak můžete mít víceletý finanční rámec na sedm let? To je vědecká absurdita.
<P>
Druhá lekce zní: celá rozpočtová historie dokazuje, že právní stropy, ve Spojených státech Grammův-Rudmanův-Hollingsův zákon o snížení rozpočtového deficitu, pravidlo 1 % domácího důchodu jsou všechno, opakuji, nesmysly. Veřejné finance jsou řízeny empiricky, nikoli dogmaticky. Potřebujeme rozpočtový energetický plán, abychom změnili hospodářské klima. Tomu se říkalo velká evropská půjčka. Potřebovali jsme prostor, abychom to změnili, a k tomu jsme potřebovali ambice.
<SPEAKER ID="026" NAME="Předsedající">
Ráda bych připomněla všem poslancům, aby nemluvili příliš rychle, protože tlumočníci nestíhají.
<SPEAKER ID="027" NAME="Reimer Böge" AFFILIATION="PPE-DE">
(DE) Paní předsedající, dámy a pánové, ráda bych začal poděkováním zpravodajům, panu Lewandowskému a paní Haugové, a také koordinátorům a zaměstnancům sekretariátu a skupiny. Konkrétně druzí zmínění byli někdy vytěžováni za hranicemi svých možností, jak už je pro ně každoročně zvykem. Rovněž děkuji francouzskému předsednictví za dobré, čestné vyjednávání. Uvědomuji si, že předsednictví by bylo připraveno jít trochu dále, kdyby to většina Rady dovolila. Také bych rád zdůraznil, že Komise se v jednáních angažovala nesmírně konstruktivně. Komisařko - mohu-li to zde otevřeně prohlásit -, jelikož se nám podařilo dosáhnout dobrého pracovního vztahu, neměl bych nic proti, kdybyste kandidovala i příští rok.
<P>
Dámy a pánové, rozpočet na rok 2009 je rozdělen do tří stupňů. O prvním stupni se bude hlasovat zítra. Budeme financovat základní potřeby EU 133,7 miliardami eur v závazcích a 116 miliardy aur v platbách a dokázali jsme zprovoznit potravinový nástroj formou pohotovostní operace: pozměněním interinstitucionální dohody za využití nástroje pružnosti a přerozdělením v okruhu 4. Je dobře, že toto je zprovozněno, ale zároveň je třeba objasnit, že přezkoumání stávajících rozvojových nástrojů, a to jak v oddělení rozvojové spolupráce, tak i v Evropském rozvojovém fondu, je rovněž součástí balíčku, máme-li dosáhnout lepšího řešení a lepších výhledů v dlouhodobém měřítku, a to včetně bezpečnosti dodávek potravin v rozvojových zemích. Rovněž to objasňuje klíčovou důležitost a naléhavost zásadního přezkoumání konkrétně okruhu 4 - "EU jako globální partner".
<P>
O druhém stupni bude nutno diskutovat, až vejde v platnost finanční prospěch přijatého prohlášení; to jest zrychlení a zjednodušení platných pravidel s ohledem na strukturální fondy a realizaci rozvoje venkova. Splníme-li všichni své domácí úkoly v této oblasti v prvním čtvrtletí, mělo by to vyústit a vyústí to v dodatečné rozpočty se zvýšenými platbami do strukturálních a zemědělských fondů, které taktéž podpoří hospodářský vývoj. Pokud pak během roku nedokážeme překročit 120 miliard v platbách, bude to mít administrativní a politické následky. Cokoli jiného by bylo neobhajitelné.
<P>
Třetí stupeň se týká balíčku hospodářské obnovy. Čísla v evropském rozpočtu, o kterých se bavíme, mají pochopitelně tendenci navazovat, a tak bych rád v tomto ohledu řekl dvě věci. Zaprvé, je správné a důležité, aby se Evropská investiční banka zainteresovala, ale neměl by vzniknout nový stínový rozpočet vedle rozpočtu evropského v dlouhodobém měřítku - to je nepřijatelné. Zadruhé, jsme připraveni zajistit navrhované přezkoumání na základě správných projektů a nezbytných postupů včetně, ve spojení s prioritami propojování nových sítí v zájmu solidarity, jak byl stanoven Lisabonskou smlouvou v energetické politice, a zavádění vysokorychlostního připojení ve znevýhodněných venkovských oblastech - coby dodatek ke všem dalším nezbytným opatřením, které už jsou na programu.
<SPEAKER ID="028" NAME="Costas Botopoulos" AFFILIATION="PSE">
(FR) Paní předsedající, komisařko, dámy a pánové, nejprve bych rád řekl, že dnešní nepřítomnost zástupce francouzské vlády ukazuje odvrácenou stranu francouzského předsednictví, které je jinak ze všech stran vychvalováno pro své politické úspěchy. Tato odvrácená strana předsednictví, která s námi ostatními nehraje, rovněž ostře kontrastuje s reakcí našeho výboru a zpravodajky, paní Haugové, která s námi naopak velmi čile hraje rozpočtovou hru.
<P>
(EL) Dámy a pánové, mohu říci, že rozpočet, o němž dnes diskutujeme a o kterém se bude zítra hlasovat, zahrnuje jeden úspěch, který ještě zbývá realizovat, a tři velké problémy. Tím úspěchem je pochopitelně to, že jsme dokázali, byť za pět minut dvanáct, dostat do rozpočtu potravinovou pomoc, což bylo opravdu třeba a dokazuje to, že Evropa chápe problémy dneška.
<P>
Jsou zde nicméně tři velké problémy:
<P>
Zaprvé, tento rozpočet je odtržen od reality a nevyhovuje současným těžkým podmínkám v době hospodářské krize, která, jak bych rád připomněl Parlamentu, nezačala v září 2008, jak mnoho řečníků uvedlo, neboť jsme její předzvěsti viděli už rok předtím. Máme velmi nízké závazky a závazky, u nichž není vůbec jisté, že budou realizovány. Druhý problém (který už několik mluvčích zmínilo) se objevil v souvislosti se strukturálními fondy. Je neuvěřitelné, že se z loňského rozpočtu vrátilo tolik peněz ze strukturálních fondů a že se neděje nic, abychom zajistili, že se s tím vypořádáme alespoň v následujícím roce. Celý systém potřebuje přezkoumat. Třetím problémem jsou pochyby, které cítíme tváří v tvář hospodářské pomoci, těm slavných 200 miliardám, z nichž 30 pochází z rozpočtu Společenství. Naneštěstí nic nenasvědčuje tomu, že bychom tyto peníze našli, ale najít je musíme, protože je potřebujeme.
<SPEAKER ID="030" NAME="Jan Mulder" AFFILIATION="ALDE">
(NL) Paní předsedající, i já bych rád začal poděkováním všem zúčastněným za roli, kterou hrají v letošním rozpočtovém postupu. Znovu se nám podařilo připravit rozpočet na rok 2009. Obvyklý rituál - ve formě celodenní schůzky - zase jednou prošel v Radě.
<P>
Jedna z věcí, které mě zarazily, když jsem se k tomu v mysli vracel, je důležitost, jakou některé skupiny přisuzují jistému procentu platebních úvěrů. Nějak nechápu, proč je důležité, jde-li o 0,88, 0,92 nebo 0,9. Důležité je, že to je přiměřené. Z toho, co víme, může HDP příští rok klesnout a v tom případě by to číslo bylo vyšší než 0,9, na němž jsme se nyní dohodli. Skutečně by to uspokojilo různé parlamentní skupiny? To je mimo mé chápání. Platební procenta tudíž musí být přiměřená, nikoli vyšší či nižší. V nejhorším případě by šlo během roku připravit dodatečný rozpočet,
<P>
Rád bych vás upozornil na jeden zkušební projekt, v jehož rámci se vypracovává studie ohledně odůvodnění mimořádných přídavků po roce 2013. Rád bych, aby si toho Komise urychleně začala všímat, protože začneme-li o tom debatovat příští rok, je podle mě důležité, abychom věděli, proč tyto přídavky vydávat. Zastupují skutečné platby za zpoplatněné služby, ano, nebo ne?
<SPEAKER ID="032" NAME="Seán Ó Neachtain" AFFILIATION="UEN">
- (GA) Pane předsedající, vítám doporučení navržená pro návrh rozpočtu Evropské unie na příští rok. Podporuji konkrétně doporučení ohledně mírového procesu v Severním Irsku. Finanční podpora je poskytována programu PEACE III a Mezinárodnímu fondu pro Irsko.
<P>
Rovněž mám radost, že rozpočet bude finančně podporovat mírový proces na Balkáně a v Palestině. Evropská unie rovněž pomůže s rekonstrukcí Gruzie, čímž ukáže, že jde o největší mírový proces na světě. Rovněž finančně podporuje chudé země a my se snažíme tento zvyk zachovat. Evropská unie musí být v čele, aby splnila rozvojové cíle tisíciletí do roku 2015.
<SPEAKER ID="033" NAME="Søren Bo Søndergaard" AFFILIATION="GUE/NGL">
(DA) Pane předsedající, jedním z nejdůležitějších úkolů jakéhokoli parlamentu je zkoumat finance. To přirozeně vyžaduje, aby měl parlament možnost zkoumat odlišné položky rozpočtu. Je proto zcela nepřijatelné, aby Rada nadále setrvávala ve svých uzavřených postojích vůči Parlamentu. Slyšeli jsme dnes, jak francouzské předsednictví nedokázalo reagovat ani na jediný přístup ze strany parlamentních zpravodajů zodpovědných za rozpočet na rok 2009, a coby zpravodaj Výboru pro rozpočtovou kontrolu pro udělení absolutoria Radě za rok 2007 mohu dodat, že Rada byly stejně neochotná reagovat na mé přístupy. Rada tudíž není uzavřená jen, co se týče budoucnosti, ale také, co se týče minulosti. To není jen problém francouzského předsednictví; je to problém v Radě všeobecně. Jejich argumentem je odkazovat k tzv. "gentlemanské dohodě" mezi Radou a Parlamentem, která pochází z roku 1970. Promiňte? 1970? To se Evropská unie jmenovala Evropské společenství. Tehdy se ES skládalo z hrstky zemí a Parlament nebyl volen, ale jmenován. Tato "gentlemanská dohoda" proto náleží minulosti a nemá dnes žádnou hodnotu. Coby Parlament musíme vyžadovat otevřenost, plný přístup k informacím a spolupráci ze strany Rady.
<SPEAKER ID="034" NAME="Patrick Louis" AFFILIATION="IND/DEM">
(FR) Pane předsedající, dámy a pánové, už čtrnáct let po sobě odmítá Evropský účetní dvůr schválit rozpočet Evropské unie.
<P>
Zatímco účetním postupům Komise se dostává ze strany Dvora chvály - což je nicméně tou nejmenší záležitostí -, všimnete si, že jen 8 % účtů Evropské unie je řádně schváleno. Jsme si vědomi toho, že tímto tempem nepřežije tak silnou kritiku žádný soukromý podnik. Znamená to, že 92 % evropského rozpočtu, to jest více než sto miliard eur, zůstává ovlivněno nadměrně vysokou úrovní nesrovnalostí a nepravidelností.
<P>
Jen jsem citoval ze zprávy. Tyto nepravidelnosti jsou doprovázeny mnoha nezodpovědnými činy. Když se zamyslíte např. nad tím, že komunikační agentura má rozpočet 15,4 miliardy eur na to, aby vyslala do vesmíru volební urnu s nápisem "Volit můžete kdykoli", lidé si mohou oprávněně myslet, že si z nich děláte dobrý den.
<P>
V současné atmosféře, kde se v domácnostech a členských zemích musí utahovat opasky, v čase, kdy čistý příspěvek Francie činí 7 miliard eur, musíme přestat brát francouzské a evropské daňové poplatníky jako Ježíšky Evropské unie, protože v červnu se změní v čerty.
<SPEAKER ID="035" NAME="Andreas Mölzer" AFFILIATION="NI">
(DE) Pane předsedající, pro neustálé omílání dogmatu o samoregulaci trhu nejenže opomněla EU nastavit jasné hranice, předepsat zákony a zavést dozor, ale také se opakovaně nedokáže emancipovat od amerických finančních trhů. Proto zanedbává svou povinnost chránit Evropany před negativními dopady globalizace.
<P>
Celá léta nám říkali, že nejsou peníze na sociální a zdravotní oblasti, a přitom se milióny a milióny eur sypou do prestižních projektů, jako je např. Agentura EU pro základní práva, jejíž rozpočet se navzdory ostré kritice Účetní dvora téměř zečtyřnásobil. Nyní, v době, kdy občané pociťují další zklamání z EU tváří v tvář hrozbě masové nezaměstnanosti, se Brusel vyzbrojí novým, dvousetmiliardovým plánem hospodářské obnovy, který považuji za švindl.
<P>
V závěrečné analýze bude množství vynaložených prostředků pravděpodobně méně důležité než přiměřenost skutečně prosazených opatření.
<SPEAKER ID="036" NAME="Ville Itälä" AFFILIATION="PPE-DE">
. Pane předsedající, rád bych poděkoval našim zpravodajům, paní Haugové a panu Lewandowskému, stejně jako koordinátorům za jejich skvělou a velmi zodpovědnou práci. Rovněž bych rád poděkoval panu Bögemu, předsedovi, jehož energický příspěvek měl velký podíl na tom, že jsme dosáhli tak dobrých výsledků.
<P>
Žijeme v závažné době. Hospodářská krize je za dveřmi a musíme myslet na to, jak může Evropský parlament vyslat ten správný signál veřejnosti. Chci poděkovat zpravodaji, panu Lewandowskému, že nevyčerpal celé navýšení o 20 %. Je to známka skutečnosti, že jsme si vědomi naší zodpovědnosti vůči daňovým poplatníkům. Když uvážíme, že příští rok je volební a že přistoupí nové členské státy, byla to velká výzva a výsledek je skvělý.
<P>
Chtěl bych zmínit jedinou věc ohledně zprávy paní Haugové, která se týká nového okruhu v rozpočtu, totiž tu o strategii pro Baltské moře. Proběhla jistá diskuse a jsem rád, že bylo přijato rozhodnutí, protože to představuje možnost: je to krok ke zlepšení stavu Baltského moře.
<P>
Zatímco Komise připravuje strategii pro Baltské moře na příští rok, je rovněž důležité, že pro ni existuje i příslušný okruh v rozpočtu. Strategie jsou bezvýznamné, pokud existují jen na papíře, takže potřebujeme vytvořit také obsah těchto strategií a jakmile Komise dokončí svou práci, bude pro nás pochopitelně mnohem snazší vytvořit obsah relevantní k okruhu rozpočtu.
<P>
Neboť také víme, že Švédsko, země, která se ujme předsednictví, učiní strategii pro Baltské moře svou prioritou, je správný čas, abychom ji zahrnuli do rozpočtu. Proto chci všem poděkovat za pozornost, kterou věnovali této otázce a jedné z priorit příštího roku.
<SPEAKER ID="037" NAME="Vicente Miguel Garcés Ramón" AFFILIATION="PSE">
(ES) Pane předsedající, dámy a pánové, dospěli jsme ke konci složitého a komplikovaného rozpočtového postupu. Zítra se bude hlasovat a doufám, že výsledek bude příznivý.
<P>
Svět prožívá vážnou krizi, jehož epicentrem je finanční systém, který už nakazil reálnou ekonomiku. Je proto třeba, aby změny politiky přeorientovaly náš hospodářský model, zastavily rozpad naší výrobní struktury a předešly růstu nepříznivých sociálních a klimatických dopadů, které se nyní objevují.
<P>
Musíme přijmout svůj díl zodpovědnosti a zajistit, aby byl rozpočet na rok 2009 dobrým nástrojem, který nám pomůže překonat krizi a pokračovat cestou k vytvoření občanské a sociální Evropy, Evropy, jejíž současnost se vyrovná její minulosti. Chceme Evropu přístupnou všem a jako příklad uvádím pilotní projekt na usnadnění integrace Romů a jeho zahrnutí do rozpočtu. Chceme vnitřně i navenek solidární Evropu a začít musíme u našich jižních a východních sousedů.
<P>
Rád bych zmínil rozpočtový rozměr Barcelonského procesu, nyní Unie pro Středomoří, do něhož vkládáme velké naděje. Chceme Evropu, která dokáže nasytit své lidi a vést celosvětovou válku proti morovým ranám hladomoru a sociálního vyloučení. Cílem toho všeho je pěstovat udržitelný, nenásilný rozvoj národů celého světa.
<P>
Dámy a pánové, jestliže ho zítra přijmete, započne platný život rozpočtu Unie na rok 2009. Potom musí být řádně představen, realizován, a pokud bude třeba, přezkoumán. Důkladně na to dohlédneme.
<P>
Chci využít této příležitosti a popřát vám vše nejlepší do dalšího roku.
<SPEAKER ID="038" NAME="Daniel Dăianu" AFFILIATION="ALDE">
Pane předsedající, debaty o rozpočtu probíhají v době, kdy se stupňuje nervozita kvůli hospodářské krizi, která zachvacuje členské státy. Tato krize nutí Komisi, Radu a Parlament k tomu, aby se zamysleli nad tím, jak mohou evropské rozpočtové zdroje bojovat s hospodářským poklesem.
<P>
Nepoměrně rychlejší vyplácení strukturálních fondů v nových členských státech je v nových podmínkách zásadní a záměry Komise v tomto ohledu jsou více než vítány. Tyto úmysly se však musí změnit v konkrétní činy a rozpočet EU musí být připraven pro případ, že bude třeba dalších platebních položek, jak zpráva správně zdůrazňuje. Mimochodem, to závisí právě na zjednodušení postupů.
<P>
Pro nové členské státy z neevropské oblasti je svoboda užívání stimulace rozpočtu z vlastních zdrojů značně omezená kvůli finanční krizi a je pravděpodobné, že v roce 2009 převládne úvěrová krize na mezinárodních trzích.
<P>
Dárcovské státy by si mohly užívat nižší platby ze strukturálních fondů EU, s výhledem na přeorientování těchto fondů k jiným účelům, ale nenechme se oklamat. Utrpí-li nové členské státy v krizi újmu těžší, než může pokrýt jejich vnitřní krizová záruka, pocítila by tyto dopady celá Unie.
<SPEAKER ID="039" NAME="Zdzisław Zbigniew Podkański" AFFILIATION="UEN">
(PL) Pane předsedající, dnešní rozprava o rozpočtu je důležitější, než kdy v minulosti byla. Velmi záleží na rozpočtu Unie, jeho velikosti, jak bude rozčleněn, obzvláště v dobách vážné hospodářské krize a s vidinou rýsující se krize potravinové.
<P>
Kromě bezpečnosti hospodářství, potravin a energetiky se musíme zaměřit také na rozvoj zaostalých oblastí, jaké jsou ve východní části Evropské unie. Rovněž musíme zlepšit náš způsob obcování se zdroji včetně řízení restrukturalizačních programů. V rozpočtu očividně chybí prostředky na kulturu, školství, vědu a boj s chudobou. Je to dáno předpovědí omezených zdrojů v rozpočtu a dokazuje to, že 1 % HDP nestačí na zvládnutí dotyčných úkolů.
<P>
Navrhovaný rozpočet je rozsáhlý, detailní, a proto ve výsledku nepříliš čitelný. Je nejvyšší čas, abychom se nad tímto problémem zamysleli a do budoucna přijali odlišný formát.
<SPEAKER ID="040" NAME="Kyriacos Triantaphyllides" AFFILIATION="GUE/NGL">
(EL) Pane předsedající, návrhu rozpočtu na rok 2009 je důkazem, že konzervativní politické priority nastavené Evropskou unií neodpovídají potřebám evropských národů. V čase akutní hospodářské krize, kdy nezaměstnanost roste, platby nečiní ani 50 % závazků pro finance Evropské unie. Nejenže se vývojový sektor nevyužívá jako nástroj ke zvládnutí těchto problémů, ale v některých případech operují finance v před-krizových podmínkách. Naproti tomu bezpečnostním sektoru, ve Frontexu, jehož činnost podle nezávislých studií omezuje konvenční práva a svobody jednotlivců, nedochází k žádnému krácení rozpočtu. Ve výzkumném sektoru jsou dotace na kosmický výzkum, jehož cílem globální kontrola, zatímco na druhé straně se převážné většině činností spjatých se sociální integrací, sociálním vyloučením a mladými lidmi se dotace krátí. V zemědělství se rozpočet na rok 2009 řídí dohodnutým finančním rámcem, jehož hlavním rysem je snižování výdajů. Pro rozvoj zemědělství budou platby pro rok 2009 stejné jako závazky vytvořené v roce 2007 nebo nižší, a to v době, kdy se malé a střední podniky zmenšují. Tato skutečnost jde proti samotnému názvu rozpočtu, jímž je zachovat přírodní zdroje.
<SPEAKER ID="041" NAME="Hans-Peter Martin" AFFILIATION="NI">
Pane předsedající, tento rozpočet musí rozesmutnit zainteresované Evropany a jak doufám, rozzuří je, až přijde čas červnových evropských voleb, neboť je jiným vyjádřením bohapustého selhání Unie, která je želbohu ve stavu paralýzy, takže nedokáže vyřknout zprávu: ano, pochopili jsme!
<P>
Pochopení by znamenalo vzít každý velký kus, podrobit ho střízlivé analýze - k těmto účelům jsou zde konzultanti a instituty hospodářského výzkumu - a přezkoumat je na pozadí nastavených cílů. To by vedlo k závěru, že jedna třetina, možná jedna polovina z těch 114 nebo 116 miliard by mohla být bez problému využita ke zvládnutí této obrovské krize. Namísto toho se zdroje dál rozhazují a utrácejí ve špatných oblastech a nadto pro vykrmování neuvěřitelného úředního šimla a politické kasty. To je pro Evropu tragédie.
<SPEAKER ID="042" NAME="Simon Busuttil" AFFILIATION="PPE-DE">
(MT) Na začátek bych rád poblahopřál zpravodajům ke skvělé práci. Rád bych promluvil o rozpočtové oblasti justice a vnitřních věcí, obzvláště o imigraci, kde bych rád zdůraznil dva body. Zaprvé jsme zvýšili rozpočet agentury Frontex už třetí rok za sebou a věřím, že to je pozitivní znamení. Zvýšili jsme ho ne proto, že bychom byli s prací Frontexu spokojeni, ale právě proto, že jsme nespokojeni. Chceme, aby toho tato agentura dělala víc a byla efektivnější. Proto jsme rozdělili dost peněz tak, abychom např. zajistili, že námořní mise Frontexu budou prováděny na permanentní bázi. Zadruhé, označili jsme dalších
<P>
5 000 000 eur na Evropský fond pro uprchlíky, abychom založili evropský program vnitřního přemisťování mezi zeměmi Evropské unie, tak, aby lidé, kteří přijedou do zemí, které už nesou příliš těžké a nepřiměřené břemeno, mohli být přemístěni do jiné země. Mluvím zde o přesidlování nebo o přemisťovacím programu. Tento fond a tyto peníze nám umožní poprvé zprovoznit tento program a doufám, že začne fungovat, protože je nutné pomoci zemím, které nesou ono nepřiměřené břemeno. Proto doufám, že nyní, když jsme investovali dost peněz do těchto dvou oblastí rozpočtu na příští rok, budeme konečně moci pokročit.
<SPEAKER ID="043" NAME="Brigitte Douay" AFFILIATION="PSE">
Pane předsedající, komisařko, zaprvé bych rád poděkoval našim zpravodajům, kteří dokázali dát v těžkých podmínkách dohromady tento rozpočet na rok 2009, poslední před červnovými volbami.
<P>
Politika soudržnosti, jíž je přiděleno 36 %, je jedna z hlavních politik Společenství, opravdový nástroj solidarity a hospodářské a sociální spravedlnosti, které je nutno posilovat, zefektivnit a lépe propagovat. Je to vskutku jasné vyjádření solidarity v evropské oblasti, které je nejviditelnější na místě, co nejblíže regionům a občanům, v oblastech, kde žijí a kde může Evropská unie promlouvat přímo ke každému z nich. Paní Guy-Quintová právě zdůraznila problémy spojené s užíváním ročních rozpočtů, obzvláště rozpočtů strukturálních fondů.
<P>
Co se týče soudržnosti, všichni zainteresovaní vědí, jak těžké je realizovat evropské finance na místě. Sestavování dokumentů je dlouhý proces, který může vést k chybám, které poškozují příjemce, obraz Evropské unie i budoucnost této politiky. Zjednodušující postupy, poskytování lepších informací, zlepšování školení dotyčných státních a místních operátorů v této nové politice soudržnosti a sdílení zkušeností a osvědčených metod by rozhodně mohlo propagovat lepší využití těchto prostředků. Nakonec, v době krize a rostoucího euroskepticizmu může hladké fungování politiky soudržnosti a správné využívání evropských fondů obnovit důvěru a vypěstovat pocit účasti mezi Evropany, jestliže se cítí součástí tohoto procesu, za předpokladu, že se nám podaří zlepšit viditelnost a lépe vysvětlit výhody této politiky tam, kde se realizuje. Taková je odpovědnost všech institucí Unie, v nejlepším možném partnerství.
<SPEAKER ID="044" NAME="István Szent-Iványi" AFFILIATION="ALDE">
(HU) Pane předsedající, už po léta je vážným, opakujícím se problémem našeho rozpočtu velká propast mezi alokovanými financemi a skutečnými platbami. Letos tento rozdíl dosáhl neúnosné meze, čímž ohrozil důvěryhodnost a smysl celého rozpočtového postupu. V roce 2009, v době hospodářské a finanční krize, něco takového zkrátka nemůžeme dovolit. Je společnou zodpovědností Komise a členských států, aby urychlily a zjednodušily platby, a tím zvýšily důvěryhodnost rozpočtu Evropské unie.
<P>
Zadruhé, chci poděkovat svým kolegům poslancům za to, že podpořili četná důležitá doporučení, která jsem k rozpočtovému balíčku předložil. Tento balíček obsahoval pět hlavních priorit: nejmodernější ochranu životního prostředí (včetně 10 % zvýšení na program LIFE), inovační rozvoj podnikání, boj proti korupci, progresivní sociální politika a zásadní rozšíření největšího studentského výměnného programu Erasmus Mundus. Děkuji mnohokrát za vaši podporu, neboť tyto otázky považuji za důležité.
<P>
A konečně, každý rok jsem povinován upozornit na skutečnost, že financování cílů naší zahraniční politiky je nepřiměřené. V rozpočtu na příští rok je to ještě očividnější. Jen díky kreativnímu účetnictví jsme dokázali zajistit zdroj financí na nejdůležitější cíle. Z této nešťastné situace vede jediná cesta: důkladné, komplexní přezkoumání v polovině období. Nedojde-li k němu, bude těžké brát vážně ambice Evropské unie být globálním hráčem.
<SPEAKER ID="045" NAME="Paul Rübig" AFFILIATION="PPE-DE">
(DE) Pane předsedající, komisařko, dámy a pánové, Evropský rozpočet začíná nulou; 0,89 % HDP se má příští rok utratit na platbách - 116 miliard eur. Státní rozpočty obvykle mívají před desetinnou čárkou dvoumístné číslo. Myslím, že jsme v posledních letech ukázali, že s maximální úsporou peněz daňových poplatníků lze dosáhnout mnoha věcí.
<P>
Avšak momentálně se nacházíme v rozpočtové krizi a nevěřím, že oněch 5 miliard, které navrhuje Komise, bude na nezbytný impuls stačit. Proto bychom se měli společně s Radou snažit upustit od předávání peněz tam a zpět a převádění financí zpátky členským státům. Tato sněmovna by měla jednomyslně přijmout balíček týkající se transevropských sítí, výzkumu a vývoje, Evropského technologického institutu, programů Eureka a Erasmus a školství. Měli bychom společně zasednout, abychom rychle a účinně sestavili balíček, který by reálně ovlivňoval malé a střední podniky.
<P>
Proto také Parlament trvá na zavedení odděleného rozpočtu pro Small Business Act a konkrétně na rozpočtové položce pro změnu klimatu. Konkrétně v oblasti energetické účinnosti bychom mohli okamžitě spustit intenzivní program, který by nám umožnil zahájit mocnou ofenzívu vůči extrémní nezaměstnanosti, kterou nám příští rok chystá, a tím zachovat zaměstnanost.
<P>
Koneckonců dvě třetiny našich pracovníků jsou zaměstnány v malých a středních podnicích - kde vzniká polovina našeho HDP - a milióny nových pracovních míst by se dalo vytvořit v těchto podnicích ve spojení s činnostmi v oblasti energetické účinnosti.
<SPEAKER ID="046" NAME="Vladimír Maňka" AFFILIATION="PSE">
- (SK) Rád bych poděkoval Juttě Haugové, panu Lewandowskému a koordinátorům za jejich vynikající práci. Určitě si i oni uvědomují, že v rozpočtu na rok 2009 nás v příštím roce čekají změny a budeme muset pružně reagovat na vývoj hospodářské krize.
<P>
V oblasti politiky soudržnosti bude mimořádně důležité, abychom dokázali flexibilně zabezpečit potřebné zdroje. Musíme být připraveni na včasné poskytování dostatečných plateb z rozpočtových zdrojů, obzvláště v případě rychlejší realizace strukturálních politik.
<P>
Pro národní ekonomiky nových členských států s relativně nízkou hospodářskou úrovní právě politika soudržnosti vytváří potenciál na urychlené dohánění vyspělých zemí. Obzvláště dnes, v době hospodářské krize, je důležité, abychom tento nástroj využívali efektivně. Analytici v některých členských státech vypočítali, jaké negativní dopady mají zpožděné platby na nezaměstnanost, na produktivitu práce a hospodářský růst v těchto oblastech. Kdybychom dokázali čerpat finanční prostředky tempem, které jsme předpokládali ve víceletém finančním rámci, v nových členských státech bychom dnes dosáhli produktivity práce vyšší o více než 2 %, hospodářského růstu vyššího o více než 2 % a zaměstnali bychom o 1 % více lidí. Z tohoto úhlu pohledu musíme považovat podporu soudržnosti za klíčový faktor stimulace makroekonomických ukazatelů v EU.
<P>
Na čerpání finančních prostředků negativně působí rozdílný stupeň byrokracie v jednotlivých členských státech. Je proto nevyhnutelné, abychom v EU plošně snížili byrokracii při čerpání evropských fondů.
<P>
Dámy a pánové, určitě si přejete, abychom mohli čelit dnešním globálním problémům z hlediska solidarity a v rámci celého společenstva. Proto musíme zaručit dostupnost zdrojů, které budeme pro politiku soudržnosti v budoucnosti potřebovat.
<SPEAKER ID="047" NAME="Jean Marie Beaupuy" AFFILIATION="ALDE">
(FR) Pane předsedající, komisařko, mnoho z mých kolegů poslanců zdůraznilo, právě nyní, nepřiměřené zvyšování rozpočtů, zvláště co se týče strukturálních fondů. Je proto zásadně důležité, abychom tuto situaci řešili přiměřenými, praktickými opatřeními. Jsem rád, že je do tohoto rozpočtu zahrnuta suma 2 miliónů na pilotní projekt Erasmus pro místní a regionální volené úředníky, projekt, který jsem osobně předložil před pár měsíci.
<P>
Zahrnuté tohoto do rozpočtu se řídí specifickými návrhy z mé zprávy o správě věcí veřejných, která byla přijata loni v říjnu, a to velkou většinou v této sněmovně.
<P>
Abychom realizovali naše regionální politiky účinně, nestačí jen přijímat opatření a rozpočty. Je nezbytně nutné, aby se zvolení úředníci, kteří řídí lokální a regionální projekty, stali skutečnými hnacími motory pro splnění cílů Göteborské a Lisabonské strategie. S tímto programem Erasmus pro lokální a regionální volené úředníky můžeme nejen posílit lidská pouta, ale také poskytnout prostředky pro rychlejší a efektivnější využívání strukturálních fondů.
<P>
Mnoho asociací volených úředníků už mě informovalo, že jsou programem Erasmu pro místní volené úředníky nadšeni. Navíc s podporou generálního ředitelství pro regionální politiku budeme moci spustit tento nový nástroj, a tedy jednat podle hesla 'Mysli globálně, jednej lokálně'.
<SPEAKER ID="048" NAME="Valdis Dombrovskis" AFFILIATION="PPE-DE">
(LV) Pane předsedající, komisařko, dámy a pánové, s ohledem na návrh rozpočtu na rok 2009 bych rád zdůraznil, že nejdůležitější není, co jsme udělali, ale co teprve uděláme. Návrh rozpočtu EU na rok 2009 už počítá s položkami plateb o 3 % menšími než letos a navíc Evropská komise představila návrh na další snížení položek plateb - o 3,5 miliardy letos a o 1,1 miliardy v dalším roce. Pochybuji, že snižování plateb v rozpočtu EU je uspokojivou odpovědí na finanční a hospodářskou krizi. V evropském plánu hospodářské obnovy, s opatřeními pro strukturální fondy a fondy soudržnosti, zjednodušením postupu financování rozvoje venkova a zrychlením získávání financí, postupuje vyplácení financí EU a zvýšení podílu spolufinancování EU se ještě nepromítlo v množství položek plateb, nastaveném v rozpočtu EU na rok 2009. Pravda však je taková, že to, jestli lze považovat rozpočet na příští rok za úspěšnou odpověď EU na finanční a hospodářskou krizi, bude záviset právě na těchto opatřeních a na otázce, jak daleko se zajde se zvyšováním plateb. Doufám, že orgány EU ukáží svou schopnost reagovat rychle na výzvy a neutopí se v moři byrokracie jako obvykle. Obecně bychom měli uvítat návrh Evropské komise na vyčlenění 5 miliard na zvýšení konkurenceschopnosti Evropské unie. Nicméně zdroj financování - prostředky ze společné zemědělské politiky - je obtížně srozumitelný. Je-li 5 miliard na společnou zemědělskou politiku Evropské unie, proč Evropská komise nedělá nic proto, aby zajistila spravedlivou soutěž v rámci vnitřního zemědělského trhu a alespoň částečně vyrovnala nepřijatelné rozdíly v úrovních přímých plateb zemědělcům v různých členských státech EU? Děkuji vám za pozornost.
<SPEAKER ID="049" NAME="Marusya Ivanova Lyubcheva" AFFILIATION="PSE">
(BG) Pane předsedající, komisařko, nejprve musím poblahopřát zpravodajům a koordinátorům a zdůraznit jejich skvělou snahu v řízení postupu přijetí rozpočtu.
<P>
Byl podniknut velice vážný pokus o dosažení maximální úrovně závazků a vyrovnání při nepřekračování stropů, jak jsou nastaveny ve víceletém finančním rámci. Výzev pochopitelně neubývá. Mohli bychom považovat tento rozpočet za první odpověď EU na mezinárodní finanční a hospodářskou krizi. Proto je to tak těžké.
<P>
Je pro nás zcela přirozené, že pohlížíme na rozpočet prizmatem klíčových priorit, které jsou pro realizaci politiky Evropské unie. Bohužel, v případě priority 1B, která se vztahuje k udržitelnému rozvoji, soudržnosti růstu a zaměstnanosti, nebude k dispozici dostatek zdrojů na realizaci velkých projektů členských států s vysokou prioritou. Je konkrétně úkolem fondu soudržnosti, aby umožnil podporovat hospodářsky slabší země a řešit jejich problémy s infrastrukturou, zvýšit jejich konkurenceschopnost a dosáhnout vyšší úrovně místního rozvoje.
<P>
Tento fond pomáhá zvyšovat životní úrovně, obzvláště v nových členských státech. Nebudou-li těmto zemím poskytnuty finance, bude jejich pokrok značně pomalejší, obzvláště v době krize. Proto chci podrobit neschopnost rozpočtu v tomto ohledu pomoci vážné kritice. Jak je rozpočet realizován, je rovněž důležité. Úvodní rozprava o zjednodušení postupů k dosažení vyšší proveditelnosti a minimalizace rizika zneužití a nekalé činnosti musí být urychlena. Rovněž musíme zmenšit propast a zvýšit úroveň plateb.
<P>
Návrh na přezkoumání víceletého finančního rámce není vůbec špatný nápad a nabízí další zdroje pro růst vyčleněné do období 2009-2010. Zamýšlený účel spojený s dosažením nízkých hladin uhlíku při vyrábění energie je dobrý, ale sotva zásadní. Musíme prokázat daleko vyšší míru flexibility.
<P>
Chci skončit s konstatováním, že bychom měli přijmout rozpočet, ale s preventivními opatřeními na překonání finanční a hospodářské krize. Ačkoli bude těžké jí dosáhnout, je shoda důležitá a potřebná. Musíme ji podpořit.
<SPEAKER ID="050" NAME="Kyösti Virrankoski" AFFILIATION="ALDE">
(FI) Pane předsedající, nejprve bych chtěl poděkovat zpravodajům, paní Haugové a panu Lewandowskému, za jejich vynikající práci. Rovněž bych chtěl poděkovat komisařce Grybauskaitėové a jejímu nejbližšímu asistentovi, panu Romerovi, za skvělou spolupráci, kterou prokazovali celý rok, a stejně tak i předsednictví za jeho konstruktivní podílení se na přípravě rozpočtu.
<P>
Chci se zmínit jen o jedné věci, a to o strukturálních fondech. Letos jsme vrátili peněžní prostředky členským státům, v takové nebo jiné formě, coby nevyužité položky. V opravném rozpočtu číslo 2 jsme přesunuli 2,8 miliard a v opravném rozpočtu číslo 9 jsme vrátili 4,5 miliardy v nevyužitých platbách.
<P>
Na tomto pozadí je ohromující, že Komise navrhuje pětimiliardový balíček obnovy, a přitom ani nevyužila finance určené na strukturální politiku. Důvodem je kontrola a monitorovací systém, který je nesmírně komplexní. V mnoha zemích je stále ještě neschválen.
<P>
Evropský parlament předložil návrh společného usnesení v dohodě, která by uznala potřebu zjednodušení a existenci strukturálních nedostatků. Komise a Rada se tímto usnesením nechtěly řídit. Avšak Evropská rada právě navrhla zaujmout virtuálně stejné stanovisko a velmi urgentní potřeba zjednodušení a větší efektivity potřebuje zdůraznit.
<SPEAKER ID="051" NAME="Margaritis Schinas" AFFILIATION="PPE-DE">
(EL) Pane předsedající, tento rozpočet je posledním v tomto volebním mandátu a prvním, o kterém se bude hlasovat poté, co na dveře zaklepala finanční krize. Má proto zvláštní důležitost: je to rozpočet, který si Evropané důkladně prohlédnou.
<P>
Pro mě osobně má tento rozpočet hořkosladkou chuť, protože jsou v něm úspěchy, ale také stinné stránky. Já osobně mezi úspěchy určitě řadím skutečnost, že jsme dokázali, byť jen okrajově, zvýšit platby ve vztahu ke stanovisku Rady, že jsme našli relativně víc prostředků na konkurenceschopnost, životní prostředí a bezpečnost a že jsme poprvé zaujali stanovisko k vypořádání se s ilegální imigrací na jižních hranicích Evropské unie, kde do zemí, jako je ta moje, utíkají každý rok statisíce zoufalých lidí, kteří klepou na evropské dveře u jižních hranic. Ze všech těchto důvodů máme důvod ke spokojenosti.
<P>
Přesto jsem velmi zklamán, že tento první krizový rozpočet nedokázal vyslat zprávu, že Evropa má vůli i schopnosti. Bez dvou set miliard se stále snažíme přijít na to, jak utratit pět miliard, které některé členské státy chtějí vrátit místo toho, aby byl vynaloženy na konkurenceschopnost. Je to promarněná příležitost. Myslím si, že jsme toho letos mohli dokázat víc. Stále doufám, že známé firmy v Radě, které si rády nechávají zpětně uhradit přebytek národním ministerstvům, učiní ještě jeden pokus, abychom alespoň příští rok měli ambicióznější přístup.
<SPEAKER ID="052" NAME="Emanuel Jardim Fernandes" AFFILIATION="PSE">
(PT) Pane předsedající, blahopřeji zpravodajce, paní Haugové, k její skvělé práce a také několika kolegům za jejich příspěvky. Nejprve bych rád promluvil o rybářském sektoru a jeho pozitivních a negativních dopadech.
<P>
Celkové množství přidělených plateb je skoro stejné jako loni. To je negativní stránka, vzhledem k tomu, že předchozí rozpočty představovaly minimum nezbytné k realizaci společné rybářské a námořní politiky s nezbytnými zdroji. Snížení položek plateb a neadekvátní reakce na potřeby a specifické aspekty nejokrajovějších oblastí jsou rovněž negativy.
<P>
Zvýšení vnějšího hospodářského tlaku kvůli finanční krizi a podstatné měnění cen paliv zhoršuje už existující tlaky, což je důsledek nezaplněných vozových parků a eroze zdrojů.
<P>
Ačkoli Komise navrhuje restrukturalizovat rybářský sektor v souladu se současnou makroekonomické situaci, je třeba konkrétních opatření, abychom zajistili přežití evropského rybářského loďstva a živobytí těch, kteří se tak snaží, abychom měli přístup k jedné z nejdůležitějších potravin.
<P>
Vítám přijetí, coby přípravné činnosti, iniciativy, kterou jsem předložil, o ustanovení orgánu na kontrolu cen ryb, který by přišel na 4 milióny eur. Rovněž vítám zvýšenou podporu řízení rybolovných zdrojů, nepovinné příspěvky do mezinárodních projektů, posilování dialogu v zásadně důležitém rybářském sektoru, jak jsme poznamenali během návštěvy Výboru pro rybolov v Madeiře, nejokrajovější oblasti Portugalska, pilotní projekt vytváření sítí a výměny osvědčených postupů a závěry šestého rámcového programu. Údržba položek pro spolupráci v oblasti bio-ekonomického rozvoje, pro Agenturu Společenství pro kontrolu rybolovu a pro přípravnou činnost na evropské námořní politice jsou rovněž pozitivem.
<P>
Nakonec musím uvítat vytvoření rozpočtové položky Komisí, až dosud bez položek, pro ad hoc finanční nástroj, abychom přizpůsobili rybářské loďstvo současným hospodářským důsledkům cen paliva. To je důvod...
<P>
(Předsedající řečníka přerušil)
<SPEAKER ID="053" NAME="Péter Olajos" AFFILIATION="PPE-DE">
(HU) Jak už jsem uvedl během prvního čtení v říjnu, coby navrhovatel stanoviska Výboru pro životní prostředí, veřejné zdraví a bezpečnost potravin, vítám rozpočet EU na rok 2009 z několika důvodů. Na jednu stranu, důležitou a pozitivní skutečností je už to, že příští rok bude k dispozici 14 miliard eur na ochranu životního prostředí, zachování přírody a mezi nimi především i na cíle programu Společenství LIFE+. Na druhou stranu stojí za zmínku, že toto množství je o nějakých 10 % vyšší než loni, což je dobré znamení toho, že dnes nikdo nezpochybňuje důležitost této oblasti, obzvláště co se týče změny klimatu. Naposledy zmíněný předmět je navíc jedním z rozpočtových priorit i pro příští rok. To vše je samozřejmě spojeno s hlasováním dnes odpoledne, v němž budeme rozhodovat o klimatickém balíčku.
<P>
Ačkoli mohou tyto směrnice naše očekávání zklamat v několika ohledech, jsou ambiciózní v porovnání s návrhy předloženými Komisí loni v lednu. Dosáhnout cílů, které jsou v nich vytyčené, bude vyžadovat peníze a politickou vůli. Ta částka je možná malá, ale je důležité zdůraznit, že pilotní projekty, které budou příští rok startovat, mají hodnotu 7,5 miliónu. Podstatná práce, která zahrnuje navrhování a zveřejňování veřejných soutěží, se dá čekat na začátku příštího roku, ale Komise už při několika příležitostech naznačila, za jak důležitou požaduje realizaci těchto projektů a zaručila plnou spolupráci. Od říjnového plenárního zasedání je Evropský úřad pro bezpečnost potravin (EFSA) jediným orgánem, který nedokázal výrazně pokročit. Proto jsme povinováni dále doporučovat zachování 10 % zásoby, ale doufám, že i tento problém se brzy vyřeší. Taková jsou moje pozorování a doporučení, která se de facto shodují s těmi předloženými při prvním čtení. Apeluji na své kolegy poslance, aby hlasovali pro i ve druhém čtení. A rád bych využil této příležitosti a poblahopřál Juttě Haugové ke zprávě. Děkuji vám.
<SPEAKER ID="054" NAME="Maria Martens" AFFILIATION="PPE-DE">
(NL) Pane předsedající, nejprve bych ráda poblahopřála zpravodajce, paní Haugové. Náš pracovní vztah byl vskutku velmi dobrý a Výbor pro rozvoj je spokojen. Tři věci pro nás byly důležité. Zaprvé, na potravinovou krizi by se mělo reagovat a jsme rádi, že návrh Komise byl přizpůsoben a že bylo dosaženo kompromisu, který nalezl podporu Parlamentu a Rady, výsledkem čehož je dostupnost 1 miliardy na potravinovou krizi.
<P>
Nakonec záleží na tom, aby se nalezlo udržitelné řešení, což je bezpečnost potravin pro rozvojové země samy, a to je také podstatou našeho zkušebního projektu. Velkým problémem je zde fakt, že malí zemědělci nemají přístup k mikroúvěrům. Je pro těžké získat dobré osivo a hnůj a investovat do zavlažování, nemohou-li platit dopředu. Jsme proto rádi, že se naše návrhy na zkušební projekt mikroúvěrů pro malé zemědělce setkaly se širokou podporou, a věříme Komisi, že tento zkušební projekt realizuje.
<P>
Zadruhé, co se týče hodnocení, setkáváme se v posledních dnech s častou kritikou rozvojové spolupráce. Abychom získali podporu, nejenže musíme vysvětlovat naše záměry, ale hlavně, čeho jsme dosáhli. Bohužel jsou zprávy Komise stále příliš fixované na záměry. Proto jsme žádali větší kapacitu ve výboru, abychom zlepšili výsledky hodnocení. Vítáme podporu těchto návrhů, kterou nám vyjádřil Parlament.
<P>
Zatřetí, pane předsedající, nadále se přimlouváme za zvýšení v rozpočtu v Kapitole 4, zahraničních výdajích. Chceme-li si uvědomit naše ambice a zodpovědnosti, které jsou oprávněné, co se týká Kosova, Středního Východu atd., kde je hlavní otázkou nejen rozvojová spolupráce, ale také řešení konfliktu, pak je očividné, že je třeba více peněz a flexibility.
<SPEAKER ID="055" NAME="Mairead McGuinness" AFFILIATION="PPE-DE">
Pane předsedající, mám dva stručné komentáře. Chtěla bych zpravodajce poděkovat za její práci.
<P>
Ohledně rozvojové pomoci, myslím si, že je důležité zdůraznit, že proces hledání jedné miliardy byl stresující, je pozitivním faktem, že Evropa se snaží problém odstranit. Stojí nicméně za vzpomínku, že ceny komodit vlastně poklesly, stejně jako ceny energie, takže by tato 1 miliarda měla dokázat mnohem víc, než v kolik jsme doufali, když bude řádně utracena. Myslím, že musíme pečlivě dohlédnout, abychom zajistili, že tyto peníze dorazí tam, kam mají a kde je jich třeba, jmenovitě do terénu, na výrobu potravin tam, kde mohou být vyrobeny.
<P>
Můj druhý komentář se rovněž vztahuje k zemědělskému sektoru, ale zabývají se budoucností spíše než tímto konkrétním rozpočtem. Mám jisté obavy o komentáře komisařky o tzv. nedostatku přidané hodnoty vynakládání financí na zemědělství. Vím, že na tuto rozpravu bude čas v budoucnu, ale musí to být rázná a řízná rozprava. Věřím, že evropským zemědělcům nejlépe poslouží společná politika, ne taková, kde mohou být členské státy vybíravé, protože občané ztratí na kvalitě jídla a bezpečnosti.
<SPEAKER ID="056" NAME="Czesław Adam Siekierski" AFFILIATION="PPE-DE">
(PL) Pane předsedající, schválení rozpočtu vždy doprovází střet mezi našimi očekáváními a skutečností. Rámec rozpočtu není příliš flexibilní a zdroje je těžké rozdělovat. Ačkoli to odráží stabilitu financování specifických činností, také to znamená, že je těžké reagovat na neustále se měnící skutečnost.
<P>
Současný rozpočet z hlediska dnešní situace neumožňuje splnit přání mnoha poslanců, jako je potřeba čelit rostoucí hospodářské krizi nebo financování nových technologií, které by se využívaly ke zlepšení ochrany životní prostředí a k boji proti změně klimatu. Rozpočet nesplňuje očekávání mladých lidí, školáků a studentů, co se týče finanční podpory výměn v oblasti vzdělávání, přístupu ke vzdělání a studiu v zahraničí.
<P>
Nakonec bych rád řekl, že následné rozpočty a finanční výhledy dosud byly zaměřeny na navazování na předchozí rozpočty a cíle spíše než na soudobé a budoucí výzvy. Proto potřebujeme pravidelně přezkoumávat finanční výhledy, neboť sedm let je v oblasti rozpočtového plánování příliš dlouho.
<SPEAKER ID="057" NAME="Reinhard Rack" AFFILIATION="PPE-DE">
(DE) Pane předsedající, rád bych se věnoval tomu, co před chvíli řekl můj rakouský kolega, pan Rübig. Vynakládáme méně než 1 % evropského HDP na Evropu a přitom požadujeme od EU, aby se vyrovnávala s čím dál tím větším počtem úkolů za čím dál tím větší počet členských států. To nedává smysl! Ve světle tohoto je opravdu neuvěřitelné, že se ekonomice tak dlouho dařilo, ale přitom se nesáhlo nejen k hospodářskému využití našich financí, ale v podstatě ani k tomu, že by ministerstva financí požadovala peníze zpátky a směrovala je na konci roku do svých státních rozpočtů.
<P>
Je zde mnoho nových úkolů, na něž bychom měli vynakládat naše peníze. Jsou tu i úkoly, na něž jsme roky nic nevyčleňovali kvůli rozpočtovým prostředkům. Výdaje na evropskou informační politiku by měly být výrazně navýšeny, pokud skutečně chceme přivést Evropany blíže Evropě. Mnoho úkolů je i ve výměnách v oblasti vzdělávání a kvalifikace, do kterých by se Evropa mohla zapojit.
<SPEAKER ID="058" NAME="Jutta Haug">
zpravodajka. - (DE) Pane předsedající, ráda bych poděkovala všem poslancům, kteří se účastnili diskuse v této sněmovně, kteří přednesli projevy, i když byl rozpočet na rok 2009 v některých případech pouze příležitostí k projevu, nikoli jeho předmětem. Především bych ráda poděkovala všem poslancům, kteří s námi byli od začátku do konce a zapojili se do diskuse.
<P>
Evropský plán hospodářské obnovy, který nám představila Komise, byl zmíněn v mnoha projevech a nasadil do mnoha hlav velké brouky. Nemohu než zopakovat, co už jsem říkala mnohokrát předtím: hybnou silou ekonomik členských států je evropská politika soudržnosti. Její řádná a poctivá realizace nám umožní získat náskok a nepochybně zmenší riziko hospodářských problémů v příštím roce. Samozřejmě bychom si nevystačili s našimi 116 miliardami v platbách, ale celý Parlament je připraven zajistit související platby v doplňkových a opravných rozpočtech.
<P>
Co řekla komisařka, je samozřejmě pravda: rozpočet je vždy kompromisem. V tomto ohledu se rozpočet na rok 2009 od svých předchůdců nijak neliší. Museli jsme Radě poskytnout tyto nízké platby, Komise musela nám poskytnout 700miliónové přerozdělení na místní rozvoj a museli jsme omezit své priority. Podařilo se nám nicméně mnoho z těchto priorit zachovat: více plateb pro boj se změnou klimatu, více plateb pro sociální složku, co se týče vytváření více a lepších pracovních příležitostí a, a větší podpora středních a malých podniků. Toho jsme dosáhli a jsem za to vděčná všem svým kolegům poslancům. Děkuji vám mnohokrát!
<P>
(Potlesk)
<SPEAKER ID="059" NAME="Janusz Lewandowski" LANGUAGE="PL">
Pane předsedající, v rozpočtové sekci, za kterou jsem odpovědný, je nejasná jen jedna věc, a to budoucnost Lisabonské smlouvy, která mění kompetence Parlamentu a může mít vliv na rozpočet. Z hlediska toho, že ostatní problémy byly vyřešeny, bych rád podpořil svého předřečníka, který požadoval přezkoumání finančního výhledu. To jsme totiž jednoznačně potřebovali už v druhém roce současného výhledu, pokud chceme být schopni financovat mezinárodní cíle a závazky Evropské unie.
<P>
Je nešťastné, že dohodovací řízení s Radou znamenalo vyjednávání zahrnující milióny eur v době, kdy se přislíbily miliardy v mlhavém krizovém balíčku. Z hlediska toho bude rozpočet, který zítra pravděpodobně schválíme, vystaven větším změnám než kdy předtím.
<SPEAKER ID="060" NAME="Předsedající">
Rozprava je ukončena.
<P>
Mluvčí byli tak ukáznění, že jsme skončili včas, což je dobrá zpráva pro budoucí ukázněnost rozpočtovou.
<P>
Hlasování se uskuteční zítra, ve čtvrtek 18. prosince 2008.
<P>
Písemná prohlášení (článek 142)
<SPEAKER ID="999" NAME="Gábor Harangozó  " AFFILIATION="PSE">
písemně. - Měli bychom se zabývat - stejně jako náš zpravodaj - negativními dopady na Evropany, které se objeví v souvislosti s globální recesí. Náš zájem by se měl soustředit především na nejznevýhodněnější občany, na ty, které účinky finančního chaosu postihnou nepochybně nejkrutěji. Unie by měla maximalizovat své snahy o zjednodušení přístupu k dostupným zdrojům - v rámci stropů dohodnutých ve víceletém finančním rámci na roky 2007-2013 - pro příjemce v terénu, a my bychom tudíž měli zlepšit a zjednodušit opatření, abychom urychlili realizaci strukturálních fondů a fondů soudržnosti. Nízké úrovně plateb v realizaci politiky soudržnosti ve skutečnosti nereflektují reálné potřeby při vypořádávání se s výzvami současné hospodářské krize. Politika soudržnosti je nejlepším nástrojem solidarity v Unii a její role, tj. bojovat s negativními dopady globální krize těchto rozměrů, je životně důležitá.
