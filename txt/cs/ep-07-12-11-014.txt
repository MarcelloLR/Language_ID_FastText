<CHAPTER ID="014">
Návrh souhrnného rozpočtu Evropské unie na rok 2008 ve znění pozměněném Radou (všechny části) (rozprava) 
<SPEAKER ID="208" NAME="Předsedající">
Následujícím bodem je zpráva, kterou vypracovali Kyösti Virrankoski a Ville Itälä jménem Rozpočtového výboru o návrhu souhrnného rozpočtu Evropské unie na rok 2008 ve znění pozměněném Radou (všechny části) a o pozměňovacích návrzích č. 1/2008 (13659/2007 - C6-0341/2007) a č. 2/2008 (15716/2007 - C6-0435/2007) k návrhu souhrnného rozpočtu Evropské unie na rok 2008.
<SPEAKER ID="209" NAME="Ville Itälä">
zpravodaj. - Pane předsedající, jako zpravodaj bych rád vřele poděkoval předsedovi Rozpočtového výboru, panu Bögemu. Je jeho zásluhou, že výsledek, po dohodovacím řízení, je tak dobře vyvážený. Rád bych také poděkoval panu Virrankoskimu, mému kolegovi zpravodaji, za jeho skvělou spolupráci během rozpočtového procesu. Jsem zejména rád, že pan Virrankoski umožnil pilotní projekty na podporu udržitelnosti Baltského moře.
<P>
Mým hlavním cílem v roli zpravodaje pro rozpočty Parlamentu a ostatních orgánů bylo udržet jakékoliv navýšení na co nejnižší úrovni. Proto jsem tento rozpočet pojmenoval "rozpočtem daňových poplatníků". Tohoto cíle bylo dosaženo a navýšení bylo udrženo pod 4 %.
<P>
rapporteur.(FI) Rád bych pouze připomenul, že odstavec 48 v návrhu usnesení se týká článku 29 o statutu poslanců Evropského parlamentu. Administrativa v tomto ohledu požaduje, abychom zaslali dopis všem vládám členských států, ve kterém se zeptáme, jak by podle jejich přání měli poslanci postupovat, pokud budou znovu zvoleni, ohledně statutu nových poslanců. Doufám, že můj pozměňovací návrh v této věci projde a že tato záležitost bude řešit prostřednictvím kvestorů, protože to je správný způsob, jak v tomto případě postupovat.
<P>
Protože k této otázce proběhla také veřejná diskuse, rád bych řekl, že tento článek 29, o kterém rozhodla Rada, znamená, že vlády členských států přijímají rozhodnutí, zda v případě opakovaně zvolených poslanců uplatnit stará nebo nová pravidla. Není tomu tak, že si poslanci sami mohou svobodně vybrat. Protože je to navíc věc kvestorů, je jenom správné, aby také rozhodli, zda má být tento dopis odeslán.
<SPEAKER ID="211" NAME="Předsedající">
Pan Virrankoski má nyní slovo po dobu dalších dvou a půl minut navíc, také ve funkci zpravodaje.
<SPEAKER ID="212" NAME="Kyösti Virrankoski">
zpravodaj. - Pane předsedající, promiňte, ale mám dvě a půl minuty nebo pět minut?
<SPEAKER ID="213" NAME="Předsedající">
Moje poznámka ze sekretariátu mi říká, že jsou dva zpravodajové a každý z nich má dvě a půl minuty.
<P>
Dámy a pánové, nejedná se o společnou rozpravu se dvěma zprávami a jedním zpravodajem hovořícím o každé ze zpráv, jak tomu je při jiných příležitostech. Toto je jedna zpráva se dvěma spoluzpravodaji, a tak se oba dělí o uvedených pět minut.
<P>
V každém případě se, pane Virrankoski, prosím ujměte slova a pokuste se přednést shrnutí. Jak všichni poslanci vědí, jsem poměrně flexibilní, pokud se jedná o řečnickou dobu, a tak bych vás rád požádal, abyste zahájil rozpravu, protože jsme již tímto přerušením ztratili jeden a půl minuty.
<SPEAKER ID="214" NAME="Kyösti Virrankoski">
zpravodaj. - (FI) Pane předsedající, souhrnný součet pro rozpočet Evropské unie na následující rok je 129 149 700 000 EUR na závazky a 120 346 800 000 EUR na položky plateb. Přestože se jedná o nárůst o 5,71 %, platby tvoří pouze 0,96 % hrubého národního důchodu, tj. 9,3 miliardy EUR podle víceletého finančního rámce.
<P>
Bezpodmínečnou prioritou Parlamentu byl okruh 1: udržitelný růst a konkurenceschopnost. Parlament udělal mnoho pro to, aby prosadil financování dvouletého projektu Systému satelitní navigace Galileo a Evropského inovačního a technologického institutu. V tom jsme uspěli. Rada souhlasila s přezkumem víceletého finančního rámce, aby mohl být projekt Galileo financován naprosto celý z rozpočtu EU. Ve financování byl schodek 2,4 miliardy EUR, když soukromý sektor odstoupil. Parlament trval na dorovnání schodku penězi z rozpočtu EU. Nadále už nepřicházelo vůbec v úvahu pokračovat tímto vágním a roztříštěným způsobem. Bylo třeba učinit volbu v tomto rozpočtovém postupu: buďto pokračovat se všemi potřebnými zdroji, nebo to okamžitě ukončit.
<P>
Naštěstí pro Evropu se Rada rozhodla pokračovat. Za to jsme vděční kvalifikované práci portugalského předsednictví. Potřebné fondy jsme získali tak, že jsme vzali 1,6 miliardy EUR z letošních nevyužitých výdajů na zemědělství a 200 milionů EUR z nástroje pro flexibilitu a zbytek jsme získali stanovením priorit a přerozdělením výdajů z okruhu 1a. Záchrana projektu Galileo byla obrovským vítězstvím Parlamentu v tomto rozpočtovém postupu.
<P>
Dalším významným úspěchem bylo prosazení vnějších činností EU. Na to se získalo 70 milionů EUR z nástroje pro flexibilitu. To vše je potřeba pro takové operace, jako jsou přípravy na policejní služby v Kosovu a trvající obtížné úkoly týkající se Palestiny, a přípravu na tyto operace.
<P>
Rozpočtový výbor vytvořil zvláštní rezervu na posílení řízení na základě činností. To je něco, k čemu se budeme vracet v usnesení.
<P>
Zvláštním problémem je řízení strukturálních fondů. Více než polovina operativních programů nebyla ještě schválena. Je důležité, aby byly okamžitě schváleny.
<P>
Nakonec bych rád poděkoval zejména zástupcům portugalského předsednictví za jejich skvělou práci. Stejně tak děkuji komisařce, paní Grybauskaitėové za její konstruktivní přístup a iniciativu. Chci také poděkovat předsedovi Rozpočtového výboru, panu Bögemu, všem koordinátorům a všem poslancům. Mé díky patří také osobám zastávajícím funkce v Rozpočtovém výboru a těm v mé vlastní skupině, kteří byli schopni vytvořit dobré výsledky při sestavování rozpočtu, i když pracovali pod vším tím tlakem nabitého programu.
<P>
S těmito slovy tedy přenechávám rozpočet Parlamentu, aby jej zvážil během svého plenárního zasedání.
<P>
(Potlesk)
<SPEAKER ID="215" NAME="Předsedající">
Velice vám děkuji, pane Virrankoski, a prosím promiňte to nedorozumění, kvůli kterému jste možná trochu spěchal se svým projevem vzhledem k nedostatku času.
<SPEAKER ID="216" NAME="Emanuel Santos">
úřadující předseda Rady. - (PT) Pane předsedající, dámy a pánové, jsem potěšen, že se mohu zúčastnit vaší rozpravy o rozpočtu na rok 2008 ve druhém čtení. Pozorně jsem naslouchal prvním dvěma projevům a rád bych vyjádřil své poděkování za slova oceňující naši společnou práci.
<P>
Rozpočtový proces na rok 2008 byl jako obvykle neobyčejně složitý a jsem potěšen, že mohu konstatovat váš záměr v rozpočtu na rok 2008 plně respektovat dohodu dosaženou mezi našimi dvěma orgány na našem dohodovacím jednání o rozpočtu dne 23. listopadu 2007. Tato dohoda měla dva různé, ale stejně důležité cíle: zaprvé definovat rámec pro stanovení rozpočtu na rok 2008 a umožnit tak, aby Evropská unie řádně fungovala a aby její politiky byly správně uplatňovány; zadruhé zajistit financování projektu Galileo, jednoho z nejdůležitějších projektů realizovaných Evropskou unií v posledních letech na politické, průmyslové a finanční úrovni. V tomto kontextu mi prosím dovolte vyjádřit velkou hrdost na vedoucí úlohu, kterou společně sehrály Evropský parlament a Rada, jako rozpočtový orgán, s podporou Komise, v celkové dohodě dosažené o projektu Galileo.
<P>
Dne 23. listopadu 2007 se nám podařilo dosáhnout dohody o rozpočtu Společenství, který je v souladu s tak nezbytným projektem, a tak urychlit schválení všech jeho ostatních legislativních a technických aspektů. Toto rozhodnutí o financování bylo nepochybně rozhodným krokem ve vyslání projektu Galileo na jeho definitivní oběžnou dráhu.
<P>
Kromě toho bych také rád vyjádřil spokojenost Rady s dohodou, které jsme dosáhli v případě rozpočtu pro společnou zahraniční a bezpečnostní politiku na rok 2008. Jedná se o nesmírně důležitou politickou prioritu Evropské unie. Věřím také, že rozpočet na rok 2008 jako celek představuje vyvážený kompromis mezi potřebou zajistit nezbytnou rozpočtovou disciplínu a stabilní finanční řízení na straně jedné, a naši povinností splnit očekávání občanů Evropy na straně druhé.
<P>
Dovolte mi prosím dodat, že tento uspokojivý výsledek byl umožněn pouze díky součinnosti mezi úsilím všech zapojených a skvělému a konstruktivnímu ovzduší, které, podle našeho názoru, charakterizovalo celý tento proces od jeho začátku.
<P>
Proto bych nemohl zakončit svůj projev, aniž bych nevyužil této příležitosti k osobnímu poděkování předsedovi Rozpočtového výboru, panu Reimeru Bögemu, jak za jeho upřímnost, tak za ducha dialogu, který prokázal během jednání, a také oběma zpravodajům, panu Virrankoskimu a panu Itälämu, za jejich konstruktivní interinstitucionální spolupráci. Rád bych také vyjádřil svoji vděčnost mým kolegům v "rozpočtové" Radě a všem těm, kdo s nimi spolupracovali, za pevnou podporu, kterou poskytli předsednictví. Zvlášť bych chtěl poděkovat paní komisařce, Dalii Grybauskaiteové, která bezezbytku sehrála svoji roli neutrální mediátorky, a v neposlední řadě bych také rád poděkoval zaměstnancům uvedených tří orgánů, kteří se účastnili těchto jednání, za jejich velmi cenný a profesionální přínos. Mnohokrát děkuji všem.
<SPEAKER ID="217" NAME="Dalia Grybauskaitė">
členka Komise. - (LT) Blahopřeji všem. Ráda bych vám připomněla, že během předkládání návrhu souhrnného rozpočtu na rok 2008 přidělila Evropská komise největší podíl výdajů na investice do rozvoje hospodářského růstu. Jedná se o nebývalý případ v evropské finanční historii, kdy finance přidělené na rozvoj hospodářské konkurenceschopnosti tvoří největší podíl rozpočtu.
<P>
Je to nová, historická vlastnost rozpočtu EU a odráží politické priority Evropské unie - konkurenceschopnost, hospodářský růst, soudržnost a harmonii společnosti.
<P>
Významným prvkem jednání o rozpočtu na rok 2008 byla potřeba učinit rozhodnutí o dvou inovačních transevropských projektech - projektu Galileo a rozvoji Evropského technologického institutu.
<P>
Rozpočtová jednání byla skutečně složitá. Díky konstruktivnímu postoji, který zaujal jak Evropský parlament, tak Komise, však bylo možné dosáhnout kladných výsledků.
<P>
Ráda bych poděkovala Evropskému parlamentu a zejména zpravodaji pro rozpočet, panu Virrankoskimu, za to, že vzal v úvahu vysvětlení Komise týkající se určitých rezerv. Při prvním čtení byly tyto rezervy pro položky odstraněny. Ráda bych ale poukázala na to, že stále ještě existuje několik nevyřešených problémů, na které Komise Parlament upozornila.
<P>
členka Komise.Existují však ještě určité rezervy, kvůli kterým bude plnění rozpočtu těžší a složitější, a já doufám, že je bude možné odstranit v co nejkratší době.
<P>
Zvláštním zdrojem našich obav jsou dvě rezervy a já bych na ně plenární zasedání ráda upozornila. Jedna rezerva snižuje o 17 milionů EUR přípravu na platy zaměstnanců v sídle v politické oblasti vnějších vztahů, a to by donutilo Komisi ponechat volná místa a zablokovat nábor zaměstnanců od začátku ledna. To však ve skutečnosti znamená, že by bylo 22 milionů EUR v této kombinované rezervě na platy zaměstnanců, a já skutečně doufám, že Parlament bude schopen znovu zvážit svůj postoj k tomuto na plenárním zasedání.
<P>
Pokud se týká všeobecné rezervy 5 milionů EUR na platy zaměstnanců, Komise je pevně odhodlána předložit požadovanou studii o provedení rámce AMB a zprávy požadované Parlamentem o navazujících krocích nebo provádění analytického zkoumání a o provádění článku 44 interinstitucionální dohody.
<P>
Pokud se však týká požadovaného akčního plánu reorganizace koordinačních a podpůrných činností, chci se jménem Komise vyjádřit jasně. Evropský parlament bude plně informován o všech různých krocích v následném postupu, který bude realizován po analytickém zkoumání. V této věci vám můžeme dát závazek Komise. Chci však také zdůraznit, že tato Komise nemůže zahájit zásadní reorganizační kroky během svého posledního roku, a proto nebude k této záležitosti připraven žádný akční plán. O zásadní reorganizaci může rozhodnout až následující Komise.
<P>
Komise je odhodlána postupně provádět výsledky pokračujícího hodnocení řady činností identifikovaných během analytického zkoumání. Dostáváme se k přístupu realizovanému krok za krokem. Začali jsme pracovat na komunikačních činnostech, síti delegací, vyváženosti a struktuře kategorií organizační struktury Komise. Slíbili jsme to a také to uděláme.
<P>
Doufáme, že Parlament vezme v úvahu naše závazky a naši způsobilost je plnit v této záležitosti a během hlasování ve čtvrtek zváží své návrhy.
<P>
členka Komise. - (LT) Na závěr bych ráda poděkovala Evropskému parlamentu, zejména předsedovi Rozpočtového výboru, panu Bögemu, a zpravodaji pro rozpočet, panu Virrankoskimu, a také Radě, zejména panu Santosovi, za jejich velmi efektivní spolupráci a jejich konstruktivní roli. Skutečně doufám, že se dnešní diskuse ukážou být užitečnými a plodnými a že přispějí k výsledkům hlasování rozpočtu Evropské unie na rok 2008.
<SPEAKER ID="220" NAME="Richard James Ashworth">
jménem skupiny PPE-DE. - Pane předsedající, tento rozpočet na rok 2008 je dobrým výsledkem, a proto musím poblahopřát svým kolegům v Rozpočtovém výboru, zejména našemu předsedovi, panu Bögemu, a našim dvěma zpravodajům, panu Virrankoskimu a panu Itälämu, kteří podle mého odvedli nesmírně dobrou práci. Stejně jako paní komisařka věřím, že tento rozpočet odráží adekvátnějším způsobem dnešní měnící se priority Unie a je přiměřenější pro úkoly, před kterými stojíme.
<P>
Vítám skutečnost, že představuje 0,96 % hrubého národního produktu a jsem také rád, že financování agentury Frontex mnohem více odpovídá úkolu, před kterým tato organizace stojí.
<P>
Existují však dvě oblasti zájmu. Mojí první oblastí je projekt Galileo a, zatímco jistě není mým úkolem komentovat technické přednosti tohoto projektu, mohu a určitě také musím komentovat finanční obory, jejichž uplatňování jsem svědkem. Znepokojovalo mě, že se ukázala velmi malá chuť soukromého sektoru investovat do tohoto projektu. Zdálo se mi, že existuje malé nebo žádné zajištění pro případy překročení nákladů a časových lhůt u projektu, které jsou téměř nevyhnutelné, a skutečně mě znepokojuje, že vize obchodního modelu po ukončení fáze vývoje ponechává ještě mnohá přání nesplněná.
<P>
Druhý bod, který chci uvést, je, že na tento rozpočet vrhá stín zpráva Účetního dvora. Musím říci, že po 13 chybách je to něco, co je třeba brát velmi vážně. Je to něco, co nesmírně poškozuje vnímání Evropské unie u veřejnosti.
<P>
Dva body jsou naprosto jasné. Ve svých komentářích se obracím na předsednictví, členské státy a Komisi. Musí se s větší naléhavostí věnovat dosažení kladného DAS, protože - opakuji svá slova - to velmi, velmi poškozuje vnímání Unie. Za druhé a k tomuto bodu jsem přesvědčen, že je načase, aby Parlament byl asertivnější při zajišťování plnění podmínek interinstitucionální dohody.
<SPEAKER ID="221" NAME="Catherine Guy-Quint">
jménem skupiny PSE. - (FR) Pane předsedající, paní komisařko, pane předsedo, dámy a pánové, souhrnný rozpočet EU odráží závažné tendence ekonomik, které jsou poznamenány stávajícími finančními vyhlídkami. V položkách plateb bude 120 miliard EUR, což představuje 0,96 % celkového hrubého národního důchodu členských států. Toto vše je poměrně skromné a daleko od skutečných potřeb politického projektu oznámeného těmi, kdo přijímají rozhodnutí v Radě, v Komisi a také tady v Parlamentu.
<P>
V Parlamentu často citujeme příčiny tohoto stavu: národní egoismy, které rozhoupávají společnou loď, nadměrná opatrnost Komise při provádění našich rozpočtových pokynů nebo obecná neschopnost EU přijít s inovačními, realistickými projekty. V tomto roce, vedeni našimi skvělými zpravodaji - včetně pana Virrankoskiho - jsme opět museli najít řešení pro rozvoj politik, které jsou podle nás zásadní, a nové pilotní projekty, které naši spoluobčané očekávají. V tomto roce jsme opět byli svědky štíhlého finančního rámce pro mezinárodní akci EU, což nám nijak neusnadňuje přijímání našich závazků vůči Palestině a Kosovu.
<P>
Tento rok se ale jednomu projektu podařilo překonat tuto tvrdost a neohebnost: projektu Galileo. Ráda bych poděkovala zejména paní komisařce Grybauskaitė, panu Romerovi, předsedovi, panu Bögemu, a panu Virrankoskimu, a také všem členům Rozpočtového výboru, jak poslancům, tak administrativním pracovníkům, jejichž pevné přesvědčení a vyjednávací strategie byly odměněny dohodou o financování uzavřenou s Radou. Mám chuť říci: "Naštěstí tam byla Komise a Parlament", ale nemohu opomenout roli, kterou sehrálo portugalské předsednictví a pan Santos, který uvedl věci do pohybu svými znalostmi a schopností naslouchat. Měli bychom mít na paměti, že další v řadě po těchto vyjednáváních je to Evropa jako celek, která zajistila úplné financování projektu Galileo prostřednictvím fondů Společenství. S Evropským technologickým institutem je celková částka tohoto balíčku 2,7 miliardy EUR, aniž by byly ohroženy politiky EU.
<P>
Tento příklad společné politické poptávky je vzácnou položkou v rozpočtové historii Evropského parlamentu. Socialisté to interpretují jako znamení naděje nejenom pro autonomii satelitní navigace EU od roku 2013, ale také jako známku schopnosti Parlamentu využít svých pravomocí a dostát svým povinnostem při přípravě rozpočtové budoucnosti EU.
<SPEAKER ID="222" NAME="Anne E. Jensen">
jménem skupiny ALDE. - (DA) Pane předsedající, paní komisařko, pane úřadující předsedo Rady, jménem skupiny Aliance liberálů a demokratů pro Evropu bych také ráda vyzdvihla skvělý výsledek vyjednávání, který můžeme oslavit v souvislosti s čtvrtečním přijetím rozpočtu na rok 2008. Blahopřeji svému kolegovi, panu Virrankoskimu, jako zpravodaji pro rozpočet Komise. Podařilo se mu vykonat to, co mnozí považovali za nemožné, jmenovitě najít kompromis zahrnující přezkum víceletého rozpočtového rámce a finanční výhled, aniž bychom museli zapojit hlavy států nebo vlád či aniž bychom museli procházet rozsáhlým dramatem vyjednávání na konci prosince.
<P>
Výsledky vyjednávání, které máme před sebou, zajišťují miliardy potřebné k financování systému satelitní navigace Galileo, aniž bychom museli snížit finance pro jiné nezbytné programy. Jsou to dostupné peníze na zemědělství, jsou to peníze z nástroje pro flexibilitu a jsou to peníze, které by jinak zůstaly nevyužity, které nyní budou vynaloženy s cílem zajistit, aby Evropská unie mohla pokračovat v důležitých investicích do projektu Galileo. Tyto prostředky dají EU plně k dispozici základní infrastrukturu a důležité dovednosti. Díky využití nástroje pro flexibilitu se našly peníze navíc také pro Palestinu a Kosovo.
<P>
Celkově jsme v tomto případě dospěli k historicky dobrému řešení. Potřebujeme flexibilnější rozpočet Evropské unie, ve kterém budeme moci každý rok zajistit financování základních potřeb. To nemusí nezbytně znamenat nákladnější rozpočet, ale striktnější uplatňování pravidel a zaměření na relevantní problémy. K tomuto skvělému řešení přispělo mnoho lidí. Paní Grybauskaitėová nás vedla jak prozíravě, tak s autoritou. Parlament zaujal sjednocený postoj a postaral se o podporu pro přání Komise. Ráda bych poděkovala předsedovi Rozpočtového výboru, panu Bögemu, za jeho rozhodné a schopné vedení, a také koordinátorům ostatních skupin za jejich skvělou spolupráci. Poděkování náleží také panu Itälämu za jeho poctivé úsilí a portugalskému předsednictví za práci, kterou vykonalo pro dosažení skvělého výsledku. Je to vítězství jak pro Evropskou unii, tak pro zdravý rozum.
<SPEAKER ID="223" NAME="Wiesław Stefan Kuc">
jménem skupiny UEN. - (PL) Pane předsedající, dnes diskutujeme o návrhu rozpočtu Evropské unie na rok 2008 naposledy. Zdá se, že odpovídá našim očekáváním, i když se ta nejprudší diskuse, jak tomu obvykle je, soustředila na jeho výši. Nicméně se musíme pohybovat v rozsahu sjednaného rámce a přizpůsobit mu jednotlivé postoje.
<P>
Snažili jsme se vzít v úvahu všechny pozměňující návrhy, ale někdy se ukazovalo, že to není možné, protože si vzájemně odporovaly. Jsem obzvláště potěšen, vzhledem k tomu, že plníme povinnosti Evropy jako globálního partnera, naší snahou co nejvíce zvýšit zdroje na akci této povahy. Z dnešního projevu pana Saliha Mahmouda Osmana, laureáta Sacharovovy ceny, vyplývá, že svět s největší pravděpodobností s Evropskou unií počítá.
<P>
V této souvislosti bych rád řekl, že skupina Unie pro Evropu národů, jejímž jménem mluvím, bude hlasovat pro návrh předloženého rozpočtu. Rád bych svým kolegům velmi poděkoval za náš úspěch. Všichni jej chválí. Ještě jednou děkuji.
<SPEAKER ID="224" NAME="Helga Trüpel">
jménem skupiny Verts/ALE. - (DE) Pane předsedající, paní komisařko, dámy a pánové, také pro skupinu Verts/ALE je zásadní otázkou, zda je evropský rozpočet skutečně orientován na budoucí potřeby a zda reaguje na impozantní úkoly nadcházejících let, zejména pokud se jedná o naši odpovědnost v oblasti zahraniční politiky, ale také ve vztahu k výzkumu a vývoji, vzdělávání a samozřejmě boji proti změně klimatu.
<P>
Není naším přesvědčením že rozpočet jako celek je dostatečně dobrý na to, aby se vyrovnal s těmito závažnějšími úkoly. Nicméně je pro nás uspokojivé, že bylo nyní přijato rozhodnutí ve prospěch projektu Galileo. Představuje něco jako předmostí, ze kterého můžeme vyjít dál směrem ke změně rozpočtu a uzpůsobit jej adekvátnějším způsobem budoucnosti, a je také historickým krokem, který Evropská unie učinila, když v doméně průmyslové politiky odstartovala tak ambiciózní projekt.
<P>
Věřím, že je velice důležité, zejména ve světle lisabonské agendy, aby Evropa neupustila od tohoto nového technologického rozvoje, tohoto navigačního systému, ve prospěch Spojených států a Číny, ale aby naším cílem bylo hrát naši vlastní sebevědomou roli ve světě a na globálním trhu.
<P>
Z tohoto důvodu jsem přesvědčena, že musíme v nadcházejících letech být ještě víc aktivní při konstruování těchto změn a že musíme najít správné odpovědi na globální otázky. Jsem také potěšena, že se nám podařilo přerozdělit zdroje z evropského programu, abychom mohli financovat projekt Galileo. Podle mého názoru znamená vydávání stávajících finančních prostředků na lepší technologie, které jsou také méně škodlivé pro životní prostředí, další krok vpřed.
<P>
Ráda bych ještě poděkovala svým kolegům, členům výboru, panu Bögemu a dvěma zpravodajům za jejich tvrdou práci na tomto rozpočtu. Pevně věřím, že se jedná o krok správným směrem.
<SPEAKER ID="225" NAME="Esko Seppänen">
jménem skupiny GUE/NGL. - (FI) Pane předsedající, zítra přijmeme rozpočet Evropské unie na další rok, rozpočet, v jehož rámci platby jistě nepřesáhnou strop 1 %, nemluvě o skutečnosti, že to bude 1,24 % hrubého národního důchodu. V tomto ohledu je výsledek uspokojivý pro ty v naší skupině, kteří chtějí ušetřit peníze daňových poplatníků ze svých vlastních zemí. Na druhou stranu je v naší skupině mnoho těch, kteří by si byli přáli, aby se rozpočet Komise řídil politikou, kterou Parlament přijímá stejně jako využívá své zdroje, což zavání slabší rozpočtovou disciplínou. Vždycky se snaží najít nové oblasti pro výdaje, i když se tam třeba peníze nevyužívají dobře.
<P>
V naší skupině jsou také dva přístupy k projektu Galileo. Někteří chtějí, aby byl financován z rozpočtu EU; jiní projekt Galileo naprosto odmítají vzhledem k jeho obrovským nákladům. Existuje obava, že to bude slabá hodnota za zdroje typu veřejných peněz. Protože se soukromé společnosti stáhly, závisí budoucnost projektu Galileo na financování Evropskou unií. Naše skupina má negativní náhled na militarizaci projektu Galileo, který byl původně plánován výlučně pro civilní využití.
<P>
Máme také negativní náhled na dodatečné financování zahraniční, bezpečnostní a obranné politiky z rozpočtu EU. Jsme stoupenci koncepce, podle které je EU mírovou organizací a že by neměla být militarizována a neměla by se stát zástupcem supervelmoci. Protože tím se stane, pokud Rada chce vložit více peněz do financování společné bezpečnostní a obranné politiky. Nechceme mít nic společného s využíváním fondů z rozpočtu EU na podporu politického dědictví starých přechodných států v Africe nebo na ilegální akce Spojených států amerických, které v Iráku a Afghánistánu jednali jako trýznitel.
<P>
Vzhledem k tomu všemu bude naše skupina volit v duchu projevu přátelství, proti zprávě o rozpočtu vypracované panem Virrankoskim.
<SPEAKER ID="226" NAME="Nils Lundgren">
jménem skupiny IND/DEM. - (SV) Pane předsedající, rád bych poděkoval a vzdal hold zpravodajům, panu Virrankoskimu a panu Itälämu. Vykonali velmi kompetentní a odpovědnou práci a přitom byli i schopni udržet rozpočet na nižší úrovni, než jakou jsem považovat zpočátku za možnou. Samozřejmě ale museli pracovat v rozmezí hranic, které jim byly stanoveny, a já bych poukázal na to, že tyto hranice jsou nepřiměřené.
<P>
V první řadě je příjmová strana v podstatě předurčenou částkou. Asi 1 % hrubého národního důchodu jde do EU. Tak by tomu ale v racionálním systému být nemělo. Správný přístup je nejprve rozhodnout, co má EU dělat, pak se podívat, kolik to bude stát, a nakonec na to dát dohromady peníze. Co by se dělat nemělo, je nejprve dát dohromady peníze a pak si lámat hlavu, za co by se mohly utratit. To je dost špatný způsob postupu, a každý to ví. Takže to změňme!
<P>
Zadruhé víme, že nejméně 75 % peněz, které EU utrácí, se vynakládá na naprosto nepotřebné a škodlivé věci. Z toho důvodu máme obrovskou částku finančních prostředků, které máme vynaložit na užitečné projekty. Zhruba polovina se v praxi stále utrácí na zemědělskou politiku a další čtvrtina až třetina na něco, čemu se říká "strukturální fondy na strukturální straně ". Evropská unie by ve skutečnosti nic z toho dělat neměla.
<P>
Co by Evropská unie naopak dělat měla, je rozvoj a monitorování regulačních systémů pro vnitřní trh a spolupráce v oblasti životního prostředí. To stojí úžasně málo. Pokud k tomu v budoucnu přejdeme, budeme schopni snížit příspěvek EU a stále ještě nám budou zbývat peníze na jiné věci, které by Evropská unie měla dělat. Podle mého názoru mezi ně patří projekt Galileo, který má být nyní financován. To je úspěch. Měli bychom intenzivně investovat do základního výzkumu, protože to by nám umožnilo vyvíjet nukleární energii. To je pro Evropskou unii ten pravý úkol. Ne agenti pro boj s lesními požáry, strukturální přizpůsobení globalizaci a jiné programy, které jsou pouhými propagandistickými výdaji.
<SPEAKER ID="227" NAME="Sergej Kozlík" AFFILIATION="NI">
. - (SK) Vážený pane předsedající, ctěný Parlamente, vážení hosté. Mnohé společné politiky financované za účasti rozpočtu Evropské unie nejsou dobré. Nepodporují efektivní vývoj produkčních struktur Evropské unie, ani zvyšování jejich konkurenceschopnosti.
<P>
Typický z tohoto pohledu je sektor zemědělství, do kterého plyne téměř 40 % prostředků Evropské unie. Z pohledu ostatního vývoje se společná zemědělská politika Evropské unie ukazuje jako velmi nepružná a rigidní. Je historicky deformovaná kompromisy založenými na postupných ústupcích, zejména vůči velkým členským státům.
<P>
Doposud provedené reformy více méně pouze konzervovaly neúčinnou distribuci zdrojů. Nadále jsme svědky situace, kdy 80 % evropských zdrojů čerpá 20 % podniků koncentrovaných ve starých členských státech, což vytváří nerovné a diskriminační podmínky pro nové členské státy.
<P>
Je přeci proti základním tržním principům, aby se náročné finanční balíky tvořily na tzv. historickém principu, jak se o tom uvažuje při reformě trhu s vínem. Společná zemědělská politika Evropské unie musí zabezpečit stejné působení nástrojů, možnost stejné účasti na společném rozpočtu Evropské unie, a také rozpočtech členských zemí.
<P>
Říká se, že rozpočty jsou odrazem anebo zrcadlem zamýšlených hospodářských politik. Evropský rozpočet v oblasti zemědělské politiky, podotýkám, ne vlastní vinou, je bohužel křivým zrcadlem.
<SPEAKER ID="228" NAME="Salvador Garriga Polledo" AFFILIATION="PPE-DE">
(ES) Pane předsedající, paní komisařko, pane úřadující předsedo Rady, páni zpravodajové, dámy a pánové, jedná se o dobrý návrh rozpočtu a my všichni bychom si k němu měli poblahopřát. K obsahu návrhu dokumentu však už bylo řečeno dost.
<P>
Rád bych uvedl, jak potěšen jsem dvěma aspekty: plněním rozpočtu a úspěšným dohadovacím řízením.
<P>
Abych začal plněním rozpočtu, myslím, že se nám v tomto roce podařilo přidat hodnotu finančním prostředkům, které z něho byly vynaloženy, svoje závazky jsme splnili s větším úspěchem a dobře jsme spolupracovali a spolehlivě si vyměňovali informace s Evropskou komisí. Myslím, že u většiny oblastí rozpočtu můžeme s jistotou říci, že v roce 2007 bylo plnění úspěšné, což kromě jiného znamená, že můžeme mít vůči Komisi nižší rezervy než v předchozích letech. To s sebou pak nese mnohem hladší postup, dokonce i když víme, že jsme v jednom z prvních roků finančního plánu a nového období finančního výhledu: to znamená, že zavedení strukturálních fondů bude trochu nevýkonné, ale mám pocit, že nabere tempo.
<P>
Pokud se týká dohodovacího řízení, které je základem této dobré dohody, rád bych ještě jednou poblahopřál Evropské komisi za veškerou její pomoc poskytnutou prostřednictvím paní komisařky, delegaci Evropského parlamentu a samozřejmě portugalskému předsednictví, které fungovalo takovým soudržným způsobem. Pracovalo jako skutečný tým a jeho členové sem dokonce přišli ve stejných kravatách, což znamená, že skutečně fungují jako tým: jistě je to díky nim, že jsme byli schopni financovat technologický vývoj a ochránit daňové poplatníky využíváním položek plateb způsobem, který nebyl nadměrný.
<P>
V nadcházejících letech bychom tento vzorec neměli měnit a u budoucích dohodovacích řízení o rozpočtu musíme mít vždy na mysli, že tento Parlament zastupuje občany a že jejich vůle je vyjádřena prostřednictvím politických skupin. Ani bychom neměli zapomínat, že rozpočet je sám o sobě politickým aktem.
<SPEAKER ID="229" NAME="Jutta Haug" AFFILIATION="PSE">
(DE) Pane předsedající, paní komisařko, pane úřadující předsedo, dámy a pánové, jednání o rozpočtu na rok 2008 ukázalo, jak daleko může Evropský parlament postoupit ve vyjednávání s Radou, pokud jsme odhodláni uvést naše nápady pro evropskou politiku do praxe.
<P>
Od začátku říkáme, že po zániku myšlenky partnerství veřejného a soukromého sektoru by projekt Galileo musel být financován evropskými fondy podle metody Společenství. Cokoliv jiného by bylo pro Parlament nepřijatelné. Parlament trval v tomto bodě na svém a pak vyvíjel tlak na Radu - nebo, buďme upřímní, nutil Radu -, aby vkročila na panenskou půdu většinovým hlasováním - ne však hlasováním jednohlasným -, aby schválila kompromis, který s námi dohodla, což zahrnuje i to, čemu se říká malý přezkum. Říkám, že zde je Němka, která je vděčná portugalskému předsednictví.
<P>
Proto bychom měli být schopni řádně financovat projekt Galileo a Evropský technologický institut až do roku 2013. To mě naplňuje hrdostí na náš Parlament, ale zároveň samozřejmě nezapomínám na nesmírně užitečnou roli, kterou sehrála Komise v tomto rozpočtovém procesu. Mé upřímné díky vám, paní komisařko, a všem zaměstnancům vašich oddělení. Rada byla bezesporu díky vaší pomoci navedena na správnou cestu, nejenom pokud se týká našich politiky hospodářské soutěže a inovační politiky, ale také s ohledem na kroky v zahraniční politice. Náš kompromis nám také pro stávající období zajistí dostatek finančních prostředků, abychom dostáli našich evropských závazků v Kosovu a Palestině.
<P>
Rozumí se samo sebou, že Parlament musel za tento pokrok zaplatit svoji cenu. V roce 2008 budou na společnou zahraniční a bezpečnostní politiku vyčleněny rozpočtové prostředky ve výši 285 milionů EUR. Je to sice příděl, který je o 125 milionů EUR vyšší než v roce 2007, ale všichni si dobře uvědomujeme, že okruh 4 zůstane chronicky podfinancován do konce období, kterého se týká finanční výhled. Jakkoliv velká byla zpočátku naše radost tady v Parlamentu z tohoto posunu v postoji Rady, musíme také silně zdůraznit, že Rada zůstala nejenom zaměřena na svůj hlavní cíl vyplatit co nejméně, ale ve skutečnosti tohoto cíle dosáhla. Celkové plánované výdaje dosahují 120,3 miliardy EUR, což představuje pouze 0,96 % úhrnného hrubého národního důchodu členských států, zatímco finanční výhled umožňuje 1,04 %.
<P>
V roce 2008 tedy budeme mít těsně padnoucí rozpočet, i když jsme měli dát přednost něčemu pohodlnějšímu. O důvod navíc pro soustředěné úsilí na naší stran, kterým zajistíme, aby Komise realizovala víceleté programy rychle a správně, aby jednala podle našich připomínek ke konkrétním rozpočtovým položkám způsoby, které odpovídají našim záměrům, aby její první reakcí na naše návrhy pilotních projektů a přípravných opatření bylo hledání způsobů, jak je uvádět do praxe, ne popisování všech překážek, které takové realizaci brání. Vyzývám všechny poslance, včetně těch, kteří jsou členy specializovaných výborů, aby monitorovali plnění rozpočtu na rok 2008 systematicky a kriticky.
<P>
Dovolte, abych skončila vyjádřením upřímných díků zpravodajům, všem svým kolegům poslancům a sekretariátu za jejich upřímnou a konstruktivní spolupráci v roce 2007. Doufám v podobnou parlamentní solidaritu v roce 2008, kdykoliv budu mít za úkol navrhnout zprávu.
<SPEAKER ID="230" NAME="Gérard Deprez" AFFILIATION="ALDE">
(FR) Pane předsedající, dámy a pánové, nejprve ze všeho bych rád vzdal poctu a poblahopřál našim zpravodajům a hlavnímu zpravodaji, našemu příteli, panu Kyöstimu Virrankoskimu, a celé delegaci Evropského parlamentu, zkušeně vedené panem Bögem. Blahopřeji také Komisi a, méně obvykle, předsednictví Rady, které se odvážilo chopit svých povinností. Pane ministře, kdyby existoval evropský légion d'honneur, mám pocit, že byste si jej oprávněně zasloužil.
<P>
Hlavní starostí, kterou jsme já a moji kolegové měli ohledně rozpočtu na rok 2008, bylo zajištění plného financování startu projektu Galileo a následně Evropského technologického institutu ze strany Společenství, aniž by bylo ohroženo financování programů zaměřených na realizaci lisabonské strategie. Výsledku bylo dosaženo: to je dobrá zpráva por Evropu jako celek a také dobrá zpráva, kterou můžeme snadno a jednoduše vysvětlit našim spoluobčanům, kteří chápou její rozsah.
<P>
Pokud si nyní mohu na chvíli nasadit čepici předsedy výboru LIBE, rád bych řekl, že jsem spokojen s podporou, kterou Rozpočtový výbor poskytl postoji Výboru pro občanské svobody, spravedlnost a vnitřní věci k rozpuštění rezerv v souvislosti se SIS II a Frontexem. Jedná se o dva nezbytné nástroje pro střežení vnějších hranic EU a my musíme zvýšit jejich provozní způsobilost. Na druhou stranu žádám, abychom v rezervě ponechali všechny položky, které se vztahují k Evropskému fondu pro uprchlíky, dokud Parlament a Rada nepřijmou návrh na směrnici o společných standardech a postupech v členských státech při vracení státních příslušníků třetích zemí s nelegálním pobytem.
<SPEAKER ID="231" NAME="Zbigniew Krzysztof Kuźmiuk" AFFILIATION="UEN">
(PL) Pane předsedající, je těžké být optimistou, pokud jde o rozpočet na rok 2008, protože je to nejnižší rozpočet za mnoho let ve vztahu k hrubému národnímu důchodu členských států jak ve smyslu položek závazků, tak položek plateb.
<P>
Rád bych Parlamentu připomněl, že ve finančním výhledu na roky 2007-2013 byl stanoven strop pro položky závazků na rok 2008 ve výši 1,08 % hrubého národního důchodu. Pro položky plateb byl stanoven ve výši 1,06 %. Existuje proto významný rozdíl mezi tím, co byla Evropská unie připravena financovat pouhé dva roky nazpátek, a tím, co je připravena financovat nyní. Za tak omezené finanční prostředky nemůžeme mít víc Evropy v žádné z oblastí, do kterých Evropská unie rozděluje své finanční zdroje.
<P>
Vítám skutečnost, že výsledkem dohadovacího řízení byla dohoda o financování programu Galileo a Evropského technologického institutu. Doufám také, že Evropský parlament bude souhlasit s čerpáním prostředků z rozpočtových rezerv na financování agentury Frontex. To má význam zejména pro země, jako je Polsko. Už v prosinci se hranice těchto zemí stanou vnějšími hranicemi Evropské unie v plném slova smyslu.
<SPEAKER ID="232" NAME="Hans-Peter Martin" AFFILIATION="NI">
(DE) Pane předsedající, v centru politiky bez jakéhokoliv "ismu" je důvěryhodnost. Důvěryhodnost má mnoho do činění s účely, na které se vynakládají dostupné příjmy z daní, a lidé to jsou schopni vidět nejzřetelněji na částkách, které se utrácejí za administrativní orgány. Tomuto rozpočtu se bohužel opět nepodařilo přesně ukázat, kolik prostředků se ve skutečnosti má vydávat na administrativu. Máme v něm položku s 6,6 miliardami EUR, ale administrativní výdaje jsou také skryty uvnitř mnoha dalších položek.
<P>
Kromě toho o demokratické povaze společnosti cosi vypovídá také to, zda životní styl politických tříd jeví nebo nejeví nějaký vztah k životním podmínkám převážné většiny obyvatelstva. Máme do očí bijící příklad propasti mezi těmito dvěma skupinami uvnitř Evropské unie ve formě důchodových systémů pro úředníky a také pro ty v tomto Parlamentu, kteří jsou zařazeni do luxusní třídy systému penzijního připojištění. V případě úředníků se celkový objem ročních plateb nyní drží na 963 milionech EUR, do kterých tito úředníci sami přispívají ne více než třetinou. Účet se navíc neustále zvyšuje. Je stanoveno, že samotný počet příjemců důchodů se má zvyšovat o 5,5 %. Míra inflace se zahrnuje automaticky. Brusel se tak stále více vzdaluje těm, o kterých tvrdí, že je zastupuje, a to je pro demokracii špatné.
<P>
To by byl bod, ze kterého by bylo možné zahájit rozumnou reformu rozpočtu, a je to také výzva k činu pro vás, paní komisařko.
<SPEAKER ID="233" NAME="Reimer Böge" AFFILIATION="PPE-DE">
(DE) Pane předsedající, dovolte, abych nejprve co nejsrdečněji poděkoval oběma zpravodajům, panu Itälämu a panu Virrankoskimu, kteří odvedli velice dobrou práci za posledních několik měsíců a vytvořili nesmírně solidní zprávy. Tyto mé díky dále patří koordinátorům a zaměstnancům politických skupin a rád bych vyjádřil svoji upřímnou vděčnost i sekretariátu výboru. Dovolte mi, abych celému týmu poděkoval tak, že za všechny vyberu jména Anne Vitreyová, Ian Vollbracht a Marie-Cécile Bernardová, kteří pro všechny z nás velice tvrdě pracovali. Musím také říci, že bychom nakonec nemohli dojít k tomuto konečnému úhrnnému výsledku, o kterém budeme hlasovat ve čtvrtek, bez velké solidarity prokázané Evropským parlamentem.
<P>
Paní komisařko, díky vaší schopnosti využít pravého okamžiku, jak jste opět při těchto jednáních učinila, jste naprosto zásadním způsobem přispěla k jejich úspěšnému výsledku, za což vám srdečně děkuji. Jako někdo, kdo zažil poměrně hodně procesů rozpočtové koordinace, si přeji vzdát vřelý hold portugalskému předsednictví za způsob, jakým vedlo jednání Rady v této obtížné situaci. Svým zajištěním závěrečného hlasování a souhlasu Rady napsalo novou kapitolu v historii orgánů Evropské unie, což je úspěch, který hluboce a s nadšením oceňujeme.
<P>
Celkem vzato máme rozpočet na rok dva období finančního výhledu s objemem 120,3 miliardy EUR, tj. 0,96 % úhrnného hrubého národního důchodu členských států, rozpočet, který je velice silně orientován na fiskální disciplínu.
<P>
Máme rozpočet, který je zárukou programů vytvářejících přidanou evropskou hodnotu, jako jsou ty, které jsme zde právě přijali. Máme rozpočet, který je zárukou základů strategického projektu Galileo do roku 2013 v první řadě, a skryté vrstvy ve směsi přezkumu, flexibility a přerozdělování. Máme rozpočet, který zajišťuje zdroje navíc pro Frontex, a tak umožňuje reagovat na naléhavé otázky, a máme rozpočet, který financuje společnou zahraniční a bezpečnostní politiku, třebaže pouze pro rok 2008, a umožňuje čerpat zdroje pro účely SZBP z nástroje pro flexibilitu.
<P>
Dovolte mi, abych zde uvedl, že jsme měli upřednostnit dlouhodobý, víceletý přístup, který by podepřel chronicky podfinancovaný okruh 4, "Evropská unie jako globální parter". To je však téma, ke kterému nás SZBP, Palestina a Kosovo jistě donutí se vrátit v souvislosti s nadcházející zprávou paní Haugové o prioritách pro následující rozpočet. Doporučuji Parlamentu stávající rozpočet v jeho schválené podobě.
<SPEAKER ID="234" NAME="Vladimír Maňka" AFFILIATION="PSE">
(SK) Vážený pane předsedající, dámy a pánové, dovolte mi malou rekapitulaci v oblasti "Jiné oddíly".
<P>
Při rozpočtu Evropského parlamentu jsme dosáhli významných úspěchů. Zmíním alespoň některé z nich. Zaprvé jsme našli kompromis při pohledu na globální úroveň rozpočtu.
<P>
Zadruhé, v oblasti informovanosti občanů Evropské unie o práci a přínosech Evropského parlamentu budeme mít nástroje pro lepší spolupráci a komunikaci s občany. Zde je potřebné zdůraznit, že nestačí, když my sami, jako Evropský parlament, dosáhneme pokroku v informační a komunikační politice. Efektivita znamená také zapojení Komise a evropských úřadů v jednotlivých státech. Postup je nutné koordinovat, výsledky pravidelně hodnotit. Konečným efektem bude nejenom lepší informovanost, ale také vyšší transparentnost a lepší využití zdrojů.
<P>
Zatřetí bych vám, dámy a pánové, rád poděkoval za podporu našeho úsilí vytvořit systém řízení znalostí. Umožní vám v budoucnosti se lépe věnovat vašim legislativním úkolům.
<P>
Začtvrté se nám podařilo zvýšit flexibilitu pro návštěvnické skupiny.
<P>
Zapáté věřím, že i opatření na podporu jazykových služeb přinesou na jedné straně kvalitnější služby, a na straně druhé lepší využití zdrojů.
<P>
A na závěr dosáhli jsme dohody o několika environmentálních otázkách a přístupu lidí s postižením k pracovním příležitostem.
<P>
Při rozpočtu "Jiných oddílů" je potřebné, abychom každou instituci posuzovali individuálně. Jako dobrý příklad tvorby rozpočtu uvedu Účetní dvůr. Tento subjekt dosáhl v některých rozpočtových položkách úspory tím, že sestavoval svůj rozpočet na bázi reálných nákladů a ne pomocí indexů na bázi inflace.
<P>
Dámy a pánové, rád bych poděkoval zpravodajům, ale také všem týmům z Komise, Rady a Evropského parlamentu. Z našich setkání, rokování a dohodovacích řízení jsem měl ten nejlepší pocit. Když cítíte, že všichni mají zájem se dohodnout, je to velmi pozitivní prvek a může vzniknout jen dobrý výsledek.
<SPEAKER ID="235" NAME="Nathalie Griesbeck" AFFILIATION="ALDE">
(FR) Pane předsedající, dámy a pánové, jak víte, v roce 2006 mnozí z nás hlasovali pro víceletý rozpočet pro finanční výhled s těžkým srdcem. Byli jsme si ve skutečnosti plně vědomi, že příspěvky členských států nebudou ke zvládnutí nejdůležitějších úkolů, před kterými stála Evropa o 27 zemích, a zejména, s půl miliardou obyvatel, stačit. Tento neadekvátní rozpočet, zeslabený odstoupením soukromých partnerů, kteří do té doby byli zúčastněnými stranami v projektu Galileo, nás učinil zranitelnými vůči závažným problémům a byl zdrojem mnoha obav.
<P>
Jsem proto rád, že Parlament byl tentokrát vyslyšen po velice dlouhém boji s členskými státy v Radě. Tento rozpočet na rok 2008 je ve skutečnosti pro Evropany a pro Parlament vítězstvím a já bych také rád vyslovil své upřímné díky našemu hlavnímu zpravodaji a celému jeho týmu za jejich těžká vyjednávání, a také samozřejmě předsedovi, panu Bögemu, a členům COBU a administrativním pracovníkům.
<P>
Jsem potěšen, že po hodinách intenzivních jednání jsme zajistili celkové úvěry ve výši téměř 120 miliard EUR, tj. 0,96 % hrubého národního důchodu EU. Je tomu tak zejména díky využití nástroje pro flexibilitu, který nám umožní značně navýšit prostředky na SZBP (okruh 4), se zvláštním důrazem na Kosovo a Palestinu.
<P>
Nakonec, jako člen Výboru pro dopravu a cestovní ruch, jako mí kolegové, vítám platby zajištěné pro projekt Galileo, který je důležitým zásadním projektem, jenž Evropě umožní zachovat si, a dokonce zlepšit svoje postavení vesmírné velmoci a zaručí nám nezávislost na jiných zemích. To je velký úspěch, nejenom z politického hlediska, ale také pokud jde o pracovní příležitosti, přitažlivost a zejména viditelnost evropské integrace pro naše spoluobčany: docela jednoduše se jedná o velký úspěch pro naši budoucnost.
<SPEAKER ID="236" NAME="László Surján" AFFILIATION="PPE-DE">
(HU) Pane předsedající: "A přeci se točí!" Řekl prý Galileo Galilei. Nyní, po mnoha letech hledání chyb, se program Galileo znovu dal do pohybu. Rád bych poblahopřál panu zpravodaji, Komisi, paní komisařce a Parlamentu za prosazení dohody. Ale proč je k tomu potřeba síly? Proč Rada nejednala dříve? Proč je šokována a zděšena, že Unie musí opět platit? Proč nejsme rádi, že je Unie ochotna a schopna realizovat tak důležité programy jako Galileo? Proč jsme potřebovali dávat horko těžko dohromady nezbytnou částku ze zbývajících peněz, místo aby každý nesl náklady na investice a také zisk? Proč se Rada snaží z roku na rok redukovat zdroje na politiku soudržnosti - letos o víc než 100 milionů EUR? Proč bylo nutné odmítat po deset let zemědělskou pomoc novým členským státům a nutit evropské občany, kterým se pomoc poskytuje různými způsoby, aby spolu soutěžili na jednotném trhu?
<P>
Když rakouský císař a uherský král požádal o pomoc s válkami, které vedla Marie Terezie, uherští šlechtici dali odvážnou odpověď: "Náš život a naši krev! " Ale dodali: "Žádný oves," jinými slovy, náklady neponeseme. Dosáhnout úspěch s takovým chováním je těžké. Neměli bychom považovat rozpočet Unie za vyhozené peníze. Je to nástroj, jehož prostřednictvím dostávají občané Evropy hodnotu za svoje peníze. Parlament, Komise a nakonec Rada na tom pracovaly. Kéž by ale ty nápady a záměry do sebe zapadly dříve. Děkuji vám za laskavou pozornost.
<SPEAKER ID="237" NAME="Jan Mulder" AFFILIATION="ALDE">
- (NL) Pane předsedající, opět si můžeme poblahopřát, že po tolika pokusech bylo dosaženo dohody. Byl to dlouhý a bolestný proces a každý, kdo v něm hrál nějakou roli, se nyní může ohlédnout zpět s čistým svědomím. Velkou otázkou je, zda se jedná o nejlepší postup, jak přijímat rozpočet. Myslím, že by byl dobrý nápad, abychom se, až bude ratifikována nová Smlouva, ještě jednou podívali, zda bychom nemohli najít rychlejší a účinnější způsob, jak při tom postupovat.
<P>
Mohli bychom například také zvážit otázku, jestli je nejlepší metodou rozhodovat o pilotních projektech a předběžných opatřeních v této pozdní fázi, nebo jestli bychom to měli dělat ve fázi dřívější. Myslím, že to druhé platí. Pokud se podíváme na jednání, hlavním úspěchem tohoto rozpočtu je projekt Galileo a Evropský technologický institut.
<P>
Když jsem četl tiskové zprávy o všech jednáních, vždy to vypadalo, jakoby existovala jenom jedna instituce, na které záleží, a tou je Rada ministrů. Když došlo k uzavření dohody a vy jste si četli tiskové zprávy, vždycky tam stálo "v Radě ministrů bylo dosaženo dohody". Není možné jednou k veřejnosti dostat zprávu, že to tak úplně nebylo? Bylo těžké Radu přesvědčit, aby upravila víceletý rozpočet.
<P>
Samo o sobě je to chvályhodné: Smlouva je stále ještě nová, ale bylo toho naléhavě třeba. Myslím, že bychom se měli Smlouvy a víceletého rozpočtu držet, ale to platí i pro Radu, zejména pokud se týká bodu v článku 44 o prezentaci prohlášení států o zdravém finančním řízení. Rada by tomu možná také mohla věnovat určitou pozornost.
<SPEAKER ID="238" NAME="Janusz Lewandowski" AFFILIATION="PPE-DE">
(PL) Pane předsedající, pokud se týká jak struktury, tak velikosti, rozpočet na rok 2008 naznačuje, že jsme stále ještě v ranných fázích zavádění nové generace víceletých programů souvisejících s finančním výhledem na roky 2007-2013. Jedním relevantním příkladem je rekordně nízká úroveň plateb ve vztahu k hrubému národnímu důchodu.
<P>
Jsem opatrně optimistický, že příjemci tohoto rozpočtu Evropský parlament v roce 2008 příjemně překvapí a zároveň nepříjemně překvapí ministry financí žádostmi o tzv. opravný rozpočet v důsledku vyššího plnění, než jaké se v současné době odhaduje, zejména pokud se týká strukturálních fondů.
<P>
Dohodovací řízení bylo nesmírně úspěšné a bylo vskutku společným úspěchem všech tří zúčastněných orgánů. Blahopřeji panu Bögemu k jeho roli hlavy delegace Parlamentu. Blahopřání náleží také zpravodajům, sekretariátu a ostatním zúčastněným. Jak již bylo v dnešní rozpravě zmíněno, dohodovací řízení vyvolalo nepříjemný dojem. Vypadalo to, jakoby role delegace Parlamentu byla spíše rolí jakéhosi pozorovatele obchodních ujednání mezi určitými národními delegacemi, než že se aktivně účastnil dosahování dohody a byl její stranou. Zmíněné národní delegace se zejména zajímaly o způsob financování a ještě více o veřejné zakázky související s programem Galileo.
<P>
Tento nepříjemný dojem se následně odrážel v komentářích médií o této události. Je třeba mít na paměti, že hlavním účelem této události bylo dohodovací jednání o rozpočtu. Bylo to více než jen pouhé setkání mezi ministry financí zainteresovaných zemí. Jménem Evropského parlamentu se tímto zavazuji, že z této zkušenosti vyvodíme závěry pro budoucí setkání tohoto charakteru v roce 2008.
<SPEAKER ID="240" NAME="Ingeborg Gräßle" AFFILIATION="PPE-DE">
(DE) Pane předsedající, paní komisařko, pane úřadující předsedo, dovolte mi začít poblahopřáním předsedovi Rady. Jsem přesvědčena, že jste skvěle vyzdobili tento jednací sál svými kravatami portugalského předsednictví a v Radě jste vytvořili esprit de corps, který jsme nikdy před tím nepokládali za možný.
<P>
Z pohledu rozpočtové kontroly existují dva body, na které bychom pro tento nadcházející finanční rok rádi položili zvláštní důraz. Prvním bodem, o kterém již paní komisařka hovořila, je pokračování analytického zkoumání zaměřeného na pracovní místa v oblastech koordinace a administrativní podpory. Víme, že Komise sama pochybuje o tom, zda skutečně potřebuje mít 1 700 zaměstnanců přidělených na komunikaci nebo 3 500 na správu dokumentů nebo 1 700 v ředitelství pro personál. To vše dohromady dává téměř třetinu zaměstnanců v podpůrných a koordinačních službách. Snažíme se zajistit, aby se administrativa nezabývala sama sebou, ale aby její pracovní síly zahrnovaly zaměstnance, kteří jsou schopni provádět politické priority Komise a také politické priority Parlamentu.
<P>
Z tohoto důvodu stále vyzýváme Komisi, aby v akčním plánu tyto oblasti činností ještě více osvětlila. Tato otázka musí zůstat na programu a na programu zůstane, s rezervou, nebo bez ní, s odstavcem 11 našeho usnesení, nebo bez něj, a dokonce i budou-li splněny předchozí podmínky, nebo ne. Velice na vás naléhám, abyste se touto záležitostí nadále zabývali. Měli jste k ní připomínky; slyšela jsem je a budu vás podle nich posuzovat. Jsem přesvědčena, že tato Komise určitě může sestavit akční plán, protože právě tato Komise je v pozici, kdy to může udělat. Její následníci v ní ale nebudou. Proto jsem přesvědčena, že je důležité, abyste tuto předchozí podmínku splnili, abyste vykonali potřebnou předběžnou práci. Já sama se o tuto záležitost velmi zajímám a jsem kdykoliv ochotná s vámi o ní diskutovat.
<P>
Druhý bod, kterému přikládáme důležitost, jsou prohlášení řídících orgánů členských států k fondům, které podléhají sdílenému řízení. Pane úřadující předsedo, během našeho dohodovacího řízení jste učinil určitá prohlášení, ve kterých jste nám naznačil, že byste se touto záležitostí zabýval. Doposud jste neřekl, jak přesně zamýšlíte tento úkol začít řešit. Naše výzva k akci v této záležitosti platí také slovinskému předsednictví. Silně naléháme na Komisi, aby použila odpovídající pokyny ke stanovení podmínek, za jakých budeme moci zahájit rozhovory s členskými státy na prvním místě. Bez opory v těchto pokynech a bez odpovídajících činností na straně členských států bude těžké přijmout jakoukoliv akci.
<SPEAKER ID="241" NAME="Monica Maria Iacob-Ridzi" AFFILIATION="PPE-DE">
(RO) Pane předsedající, rozpočet Evropské unie na rok 2008 je pragmatický rozpočet, a jeho výsledky se řídí stávajícími prioritami rozvoje Evropské unie. Během celého jednání o rozpočtu používal Evropský parlament svoji výsadu kontroly nad ostatními orgány při prosazování hlavních cílů lisabonské strategie, hospodářské konkurenceschopnosti a pracovních míst.
<P>
Parlament převedl finanční prostředky určené pro Komisi do rezervy, kvůli nedostatkům v systému schvalování u operačních programů, protože překročení konečných termínů znamená peníze ztracené evropskými občany. Stejná věc se stává v případě prodlení při náboru zaměstnanců z nových členských států, kvůli čemuž vznikly závažné náklady a mělo to vliv na činnost evropských orgánů.
<P>
Proto mám za to, že je velice důležité, aby se pravomoc Parlamentu po vstupu Lisabonské smlouvy v platnost významně zvýšila, spolurozhodování se stalo obecným pravidlem a právo veta, které Parlamentu náleží při přijímání rozpočtu bude rozšířeno také na zemědělství.
<P>
Řešení, která byla nalezena pro financování velkých technologických projektů Evropské unie, jmenovitě projektu Galileo a Evropského technologického institutu, přinášejí významnou pomoc výzkumu a vývoji. Nicméně se musíme ujistit, že evropská pomoc bude rozdělována jednotně a nebude prohlubovat již existující technologické a informační mezery mezi členskými státy. Přestože se jedná o technické řešení financování těchto programů, používání rezervy na zemědělství by se nemělo stát pravidlem. Zemědělství by nemělo být oblastí, o jejímž osudu se rozhoduje předem a jehož finanční prostředky jsou systematicky deviovány. Jsem velmi potěšena podporou, kterou jste poskytli zvyšování částek určených na evropský program financování režimu pro mléko do škol a rozšířili jste ji i na ostatní produkty.
<P>
V neposlední řadě považuji zvyšující se zapojení Evropské unie do oblasti vzdělávání obecně a do rozšiřování programů stipendií a průběžného vzdělávání zvlášť za velmi důležité. Proto vám děkuji za podporu pozměňovacího návrhu, který se týká významného zvýšení rozpočtu v této oblasti na další rok.
<SPEAKER ID="242" NAME="Margaritis Schinas" AFFILIATION="PPE-DE">
(EL) Pane předsedající, rozpočet na tento rok je pronikavým důkazem, že metoda Společenství funguje. Tento rok jsme prokázali přidanou hodnotu, kterou může Evropská unie poskytnout při řešení komplexních problémů, tam, kde původní plány selhaly.
<P>
To potvrzuje nejenom velkolepý úspěch projektu Galileo, ale také způsob, jakým jsme byli schopni zajistit nové, nezbytné financování pro Frontex, aby se mohl vypořádat s novými úkoly, dále pilotní projekty, a také Evropský technologický institut. Jednoduše řečeno, Evropská unie ukazuje, že může poskytnout Společenství řešení složitých problémů velkého rozsahu tam, kde ostatní selhali.
<P>
To je první pozitivní zpráva. Existuje však další, negativní zpráva spojená se širším trendem rozpočtových údajů: skutečnost, že tento rok utrácíme, na příští rok, 0,95 % hrubého národního důchodu Společenství, mi nezní jako dobrá zpráva. Slyšel jsem, že někteří kolegové poslanci to považují za úspěch. Pro mě to úspěch není. Ukazuje se, že nyní, když máme 27 členských států, utrácíme stejně, jako když nás bylo 15. Rozpočty na této úrovni nepředstavují šíři ambice evropského podniku. Protože stavíme na letošním úspěchu, měli bychom se včas začít připravovat na budoucí přidělování prostředků, a jsem rád, že diskuse o tom již začala.
<P>
Dovolte mi, abych skončil osobní poznámkou: ve čtvrtek, kdy hlasujeme o rozpočtu, to bude rok od smrti Loyoly de Palaciové - architektky tohoto skvělého evropského projektu. Velké Evropanky, velké ženy, ženy, která iniciovala tento proces, o jehož úspěšném dokončení budeme ve čtvrtek hlasovat. Jsem přesvědčen, že pro politika, který hovoří prostřednictvím jejího díla, nemůže být lepšího pomníku.
<SPEAKER ID="243" NAME="Simon Busuttil" AFFILIATION="PPE-DE">
- (MT) Děkuji vám, pane předsedající. Jedním z bodů, na kterých se Parlament a Rada shodly, je podstatné navýšení rozpočtu agentury Frontex - ve skutečnosti byl zdvojnásoben. Rád bych uvedl, že mezi prvním čtením k tomuto rozpočtu a jeho druhým čtením, na kterém bude tento týden schválen, měl Výbor pro občanské svobody, spravedlnost a vnitřní věci Parlamentu intenzivní sezení s ředitelem agentury Frontex, během kterého jsme hovořili a dostalo se nám podrobné prezentace o pracovním programu agentury na následující rok. Tato prezentace nás, pane předsedající, přesvědčila, že děláme správnou věc, když navyšujeme rozpočet této agentury, a že s prostředky, které bude mít navíc k dispozici během nadcházejícího roku, bude účinnější než doposud. Ředitel agentury nám také poskytl podrobné informace o několika nových misích, které mají být uskutečněny v průběhu následujícího roku na vnějších hranicích Unie - pozemních, vzdušných i námořních misích. Pokud se týká námořních operací, je pro nás velice uspokojivé vidět, že se činnost Frontexu podstatně zvýší na námořních hranicích, Zejména ve středu Středozemního moře, ale také na východě Středozemního moře, kde jsme poslední dobou svědky podstatného nárůstu problémů. Mezitím budou také pokračovat mise blízko Kanárských ostrovů. Pane předsedající, nemám žádné pochybnosti o tom, že občané zemí, kterých se to týká, přivítají účinnější přítomnost agentury Frontex, aby jim pomohla zvládat příliv migrantů, který, jak všichni víme, je hlavní starostí občanů těchto zemí. Ocení proto rozhodnutí, která jsme přijali ohledně rozpočtu. Navíc nemám žádné pochybnosti o tom, že s tímto rozpočtem se chystáme vyslat jasnou zprávu síti organizovaného zločinu, která těží z obchodování s migranty, zprávu, že jejich činnost nebude tolerována. Děkuji.
<SPEAKER ID="244" NAME="Emanuel Santos">
úřadující předseda Rady. - (PT) Pane předsedající, poslouchal jsem velmi pečlivě projevy poslanců a musím vám říci, že, zatímco jsem na začátku naznačil svoje potěšení z dosaženého úspěchu, mám nyní ještě větší důvod cítit se nesmírně spokojený, jak sám za sebe, tak jménem Rady, z výsledků, kterých se nám všem podařilo společně dosáhnout.
<P>
Prosím, dovolte mi dodat, že tyto výsledky nám nejenom dovolují, abychom se cítili spokojení, ale také dodávají prestiž našim orgánům: Parlamentu, Radě a Evropské komisi. V očích evropských občanů jsme dokázali jednotnou vůli a jednotnou ambici pokračovat v budování Evropské unie, nyní s 27 členskými státy, jako prostoru míru, demokracie, svobody, spravedlnosti a také prosperity. Musím využít této příležitosti a vyjádřit svoje velké naděje nejenom ve správnou realizaci rozpočtu, který má být přijat, ale také ve správnou realizaci projektů, kterých se týkala tato jednání. Mnohé díky všem za jejich hojná slova určená Radě. Velmi vám děkuji, pane předsedající.
<SPEAKER ID="245" NAME="Předsedající">
Rozprava je ukončena.
<P>
Hlasování se bude konat ve čtvrtek.
<P>
Písemná prohlášení (Článek 142)
<SPEAKER ID="246" NAME="Alexander Stubb  " AFFILIATION="PPE-DE">
písemně. - (FI) Měli bychom poblahopřát zpravodajům Parlamentu k jejich úspěšnému rozpočtu: Panu Virrankoskimu k rozpočtu Komise a panu Itälämu k rozpočtu Parlamentu a rozpočtu ostatních orgánů.
<P>
Výsledek je výsledkem historickým. Strukturální fondy a Fond soudržnosti nyní poprvé dostávají největší díl rozpočtu. To odráží změny v prioritách Komise. Výše rozpočtu byla dlouho známa: těsně pod 1 % hrubého domácího důchodu, což znamená okolo 120,3 miliard EUR na rok 2008.
<P>
Rozpočet se také dívá do budoucna, takže díky tomu půjdou 3,4 miliardy EUR na systém satelitní navigace Galileo a 309 milionů EUR na Evropský technologický institut (EIT). Investovalo se také dále do Společné zahraniční a bezpečnostní politiky. To je nesmírně důležité pro posílení naší důvěryhodné mezinárodní role.
<P>
Pokud se týká Parlamentu, pan Itälä vyzdvihl důležitost rozpočtové disciplíny a důležitost odpovědného využívání veřejných fondů.
<P>
Proto považuji nový rozpočet za excelentní.
