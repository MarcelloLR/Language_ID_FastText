<CHAPTER ID="009">
Dodávky zemního plynu z Ruska na Ukrajinu a do EU (rozprava) 
<SPEAKER ID="340" NAME="Předsedající">
Dalším bodem jsou prohlášení Rady a Komise o ruských dodávkách plynu na Ukrajinu a do Evropské unie.
<SPEAKER ID="341" NAME="Alexandr Vondra">
úřadující předseda Rady. - Pane předsedající, Rada by chtěla poděkovat Evropskému parlamentu, že zařadil tento bod na pořad jednání svého prvního letošního dílčího zasedání. Pravděpodobně se mnou budete souhlasit, že české předsednictví projevilo pozoruhodnou předvídavost, když ustanovilo bezpečnost dodávek energie jako jeden ze základních kamenů a priorit našeho předsednictví v tomto roce.
<P>
Evropská unie nepochybně čelí závažnému výpadku dodávek plynu v důsledku sporu mezi Rusy a Ukrajinci a mezi organizacemi Gazprom a Naftogaz. Rozsah tohoto přerušení dodávek nyní představuje asi 30 % celkového objemu dováženého plynu Společenství. Takové situaci, s jakou se dnes potýkáme - úplné odříznutí dodávek - jsme nebyli vystaveni ani v letech studené války.
<P>
Rada a Komise si byly vědomy, že může nastat problém. Jak víte, podobné situaci jsme čelili před třemi lety, v roce 2006, a tento problém se víceméně každoročně opakuje, neboť každým rokem Rusko zvyšuje ceny plynu, který vyváží do sousedních zemí, na tržní úroveň. Byli jsme proto nesmírně ostražití vzhledem k vysokému stupni závislosti Společenství na ruském plynu. U některých členských států závislost na plynu dodávaném z Ruska dosahuje skutečně 100 %.
<P>
Chtěl bych upozornit zejména na obtížnou situaci zemí, jako je Bulharsko nebo Slovensko. Vysvětluje nám to také, proč například v zemích střední a východní Evropy je to problém číslo jedna - lidé mrznou a je to na přední straně novin. Vím, že v některých dalších zemích, které tento problém v takové intenzitě neprožívají, je situace pravděpodobně odlišná, minimálně z hlediska PR.
<P>
Tentokrát jsme od ruské strany dne 18. prosince obdrželi varování prostřednictvím systémem včasného varování EU-Rusko, že by se situace mohla zkomplikovat, pokud by pokračující jednání mezi Ukrajinou a Ruskem nevedla k dohodě o cenách, tranzitních poplatcích a zaplacení dluhů. Nebyli jsme tedy překvapeni tím, co se stalo, ale překvapila nás velikost a intenzita výpadku.
<P>
Kontakty před 1. lednem proto probíhaly na nejvyšší úrovni s cílem obnovit dodávky. České předsednictví situaci monitorovalo před začátkem roku dobře. Já osobně jsem se již setkal s ruskými zástupci v Praze dva dny před Štědrým dnem.
<P>
Komise učinila příslušná opatření, aby mohla sledovat vývoj po celou dobu letního volna, a začátkem ledna předala své informace koordinační skupině pro otázky plynu. Před prvním lednem i po prvním lednu 2009 se předsednictví a Komisi - v úzké spolupráci s europoslancem panem Andrisem Piebalgsem - dostalo od obou aktérů ujištění, že dodávky plynu do EU zůstanou nedotčeny.
<P>
Jak víte, české předsednictví společně s Komisí a za pomoci některých členských států je ve spojení jak s ukrajinskými, tak s ruskými plynárenskými společnostmi a několikrát jsme vycestovali, abychom se s oběma stranami setkali.
<P>
Při těchto setkáních jsme se nesnažili hledat viníka nebo si brát strany jako prostředníka nebo dokonce působit jako prostředník, protože toto je obchodní spor. Spíše jsme obě strany upozorňovali na závažnost situace a zdůrazňovali jsme, že důvěryhodnost a spolehlivost Ruska jako dodávající země a Ukrajiny jako tranzitní země jsou jednoznačně poškozeny. Vzhledem k tomu, že se vážnost situace zvýšila, pomáhali jsme rovněž, pokud šlo o dodávky plynu pro Společenství - tuto úlohu obě strany velice oceňovaly, protože spolu navzájem vůbec nemluvily.
<P>
Dovolte, abych stručně shrnul, co se stalo od časného rána 1. ledna 2009 - Nového roku. Dne 1. ledna 2009 Rusko oznámilo zastavení dodávek plynu na Ukrajinu, přičemž dodávky do EU zachovalo v plné výši. Tentýž den české předsednictví a Komise vydaly prohlášení vyzývající obě strany, aby hledaly rychlé řešení a dodržely své smluvní závazky vůči zákazníkům EU.
<P>
Dne 2. ledna 2009, když se ukázalo, že to začíná narušovat dodávky do EU, české předsednictví vydalo jménem EU formální prohlášení a téhož dne časně ráno jsme v Praze přivítali ukrajinskou delegaci vedenou ministrem paliv a energetiky Jurijem Prodanem. Tvořily ji všechny složky ukrajinského politického spektra, například poradce prezidenta Juščenka, zástupci Naftogazu a zástupce MZV.
<P>
Dne 3. ledna 2009 jsme v Praze uspořádali oběd s ředitelem Gazexportu Alexandrem Medveděvem a já osobně jsem se zúčastnil obou setkání. Obě tato setkání odhalila zjevný nedostatek transparentnosti v souvislosti se smlouvami mezi Gazpromem a Naftogazem, a zejména nedostatek důvěry, který brání úspěšnému dosažení dohody. V některých věcech se tvrzení obou stran naprosto rozcházela, a právě v této chvíli jsme začali prosazovat otázku monitorování.
<P>
Ve snaze řešit tento problém protichůdných názorů se vynořila myšlenka na zřízení společné monitorovací mise předsednictví a Komise vedené českým ministrem průmyslu Martinem Římanem a šéfem Generálního ředitelství Komise pro dopravu a energetiku Matthiasem Ruetem, která k tomu získala mandát na mimořádném zasedání COREPER I svolaném na 5. ledna 2009, v první pracovní den po svátcích.
<P>
Mise odjela do Kyjeva. Její členové navštívili také centrální dispečink a další den odcestovali do Berlína, kde se 6. ledna 2009 sešli se zástupci Gazpromu. Zároveň 6. ledna 2009, vzhledem k tomu, že došlo k výraznému poklesu dodávky plynu do některých členských států EU, což vedlo k závažnému výpadku dodávek, předsednictví a Komise vydaly mimořádně důrazné prohlášení vyzývající obě strany k okamžitému a bezpodmínečnému obnovení dodávek plynu do EU. Předsednictví a Komise se poté snažily o urychlené uzavření okamžité politické dohody mezi Ruskou federací a Ukrajinou, aby dodávky plynu mohly být bezodkladně obnoveny. Dodávky plynu byly rovněž tématem číslo jedna na jednání Evropské komise s českou vládou, tradičně strategické schůzky, které se konalo 7. ledna 2009 v Praze, a převládlo také na prvním neformálním zasedání Rady, které jsme uspořádali v České republice - neformální schůzka o všeobecných záležitostech se uskutečnila v Praze minulý čtvrtek. Opět jsme měli v úmyslu debatovat napřed o energetické bezpečnosti, ale pochopitelně jsme museli rychle zareagovat, a tak předsednictví přijalo důrazné prohlášení jménem EU, které bylo všemi schváleno.
<P>
Po úplném zastavení tranzitních dodávek přes Ukrajinu 7. ledna 2009 s vážnými důsledky pro ty členské státy, které mají malou možnost zmírnit dopady výpadku, jsme vystupňovali tlak a po zdlouhavých a obtížných jednáních se nám podařilo přimět obě strany k tomu, aby souhlasily s vysláním monitorovacího týmu složeného z nezávislých odborníků EU a z pozorovatelů z obou stran. Tento tým měl za úkol provádět nezávislé monitorování toku plynu, který proudí přes Ukrajinu do EU, a byl nasazen v obou zemích. Monitorování si kladlo Rusko jako podmínku pro obnovení dodávek plynu.
<P>
Nasazení této mise nebylo snadné prosadit, jak jste si pravděpodobně všimli. Za prvé, bylo nutno překonat odpor Ukrajinců proti účasti ruských expertů v monitorovací misi, poté Rusko odmítlo dodatek jednostranně doplněný Ukrajinou ke smlouvě, kterou naše předsednictví s takovou námahou vyjednalo.
<P>
Po několika cestách předsedy vlády Topolánka do Kyjeva a Moskvy a po těžkých jednáních s prezidentem Juščenkem a předsedkyní vlády Timošenkovou a také s předsedou vlády Putinem v Moskvě byla nakonec 12. ledna podepsána dohoda, která vytvořila právní základ pro rozmístění pozorovatelů a která vyžadovala obnovení ruských dodávek plynu do EU. Rusko poté oznámilo, že dodávky budou obnoveny 13. ledna v 8 hodin ráno, ale pak - nevím, zda to bylo 13. ledna - nedošlo k očekávanému pokroku.
<P>
Na pondělí 12. ledna české předsednictví svolalo mimořádné zasedání Rady ministrů energetiky a snažilo se prosadit větší transparentnost v souvislosti s tranzitem plynu, určilo krátkodobá opatření na zmírnění situace, dokud nedojde k plnému obnovení dodávek, a stanovilo potřebná střednědobá a dlouhodobá opatření, která mají v budoucnu zabránit dopadům tak závažného výpadku.
<P>
Rada přijala závěry vyjádřené v dokumentu 5165, v nichž vybízí obě strany, aby okamžitě obnovily dodávky plynu do EU a vypracovaly řešení, která by zabránila opakování krize. Kromě toho Rada v těchto závěrech souhlasila s tím, že naléhavě vypracuje střednědobá a dlouhodobá opatření související mimo jiné s transparentností fyzického toku plynu, s poptávkou a objemem zásob plynu a s regionálními či dvoustrannými ujednáními o solidaritě, dále s tím, že se bude zabývat otázkou nedostatečného propojení energetické infrastruktury (což je obrovský problém), že bude i nadále diverzifikovat dopravní trasy a zdroje a že bude řešit finanční stránku také urychlením revize směrnice o bezpečných dodávkách plynu.
<P>
Nyní to vypadá tak, že v pondělí 19. ledna pravděpodobně dojde k dalšímu jednání koordinační skupiny pro otázky plynu.
<P>
Rada pro energetiku, TTE, se znovu vrátí k této otázce na svém plánovaném zasedání dne 19. února prostřednictvím závěrů, které přijme ke sdělení Komise na téma druhého strategického přezkumu energetické politiky.
<P>
Tyto závěry a sdělení Komise budou projednány na březnovém zasedání Evropské rady, která nepochybně bude věnovat událostem uplynulého týdne patřičnou pozornost.
<P>
Dovolte, abych v tomto úvodním prohlášení na závěr uvedl několik poznámek. Za prvé, ústředním cílem předsednictví v nedávném sporu je okamžité obnovení dodávek plynu v nasmlouvaném množství. Jak všichni víme, spor ještě neskončil. Je proto velmi důležité, aby se EU nenechala zatáhnout do oboustranné hádky mezi Gazpromem a Naftogazem.
<P>
Za druhé, jak předsednictví, tak Komise neustále vybízejí obě strany k dialogu s cílem dosáhnout kompromisu, který by umožnil obnovení dodávek plynu do EU. Nedodržení dohody z 12. ledna ruskou nebo ukrajinskou stranou by z pohledu předsednictví a Komise bylo nepřijatelné. Podmínky pro obnovení dodávek - jak je uvedeno v dohodě - byly splněny, takže není žádný důvod k tomu, aby dodávky nebyly obnoveny v plné výši.
<P>
Předsednictví si velice dobře uvědomuje, že stále přetrvává řada problémů. Tyto problémy je nutné řešit, jinak tady stále bude přetrvávat nejistota ohledně ruského plynu proudícího přes Ukrajinu.
<P>
Za prvé je tady otázka technického plynu, kvůli kterému Ukrajina musí udržovat svůj tranzitní systém v chodu. Je nutné, aby obě strany dosáhly transparentní dohody, která by vymezila, kdo odpovídá za dodávky technického plynu a kdo za ně platí.
<P>
Za druhé, zásadní je, že Rusko-ukrajinské smlouvy o cenách plynu a tranzitních poplatcích nastavují jasné a právně závazné podmínky, které brání tomu, aby se podobné přerušení opakovalo. Předsednictví společně s Komisí opakovaně vyzývají obě strany, aby takovou smlouvu uzavřely. Nicméně ani my, ani Komise nemáme v úmyslu zasahovat do jednání o smluvních podmínkách mezi těmito dvěma obchodními subjekty.
<P>
Předsednictví si je rovněž vědomo široce sdílené shody mezi členskými státy v tom, že je možné bezodkladně přijmout krátkodobé, střednědobé i dlouhodobé řešení, které by podobným situacím v budoucnu zabránilo. Energetická bezpečnost je jednou z priorit předsednictví. Předsednictví se ujalo vedení při předsedání diskusi o možných řešeních naší energetické závislosti, v jejíž pasti jsme se ocitli: ať na neformálním zasedání Rady, jak jsem uvedl, nebo na zasedání Rady pro energetiku TTE. Z otázek, o nichž se zmiňují závěry Rady pro energetiku, bych chtěl uvést následující:
<P>
Za prvé, členské státy souhlasí s tím, aby vytvoření funkčního a účinného mechanismu solidarity bylo jedním ze základních kamenů budoucí energetické bezpečnosti Evropské unie.
<P>
Za druhé, solidarita předpokládá vzájemné propojení evropských energetických sítí a rovněž lepší energetickou infrastrukturu.
<P>
Za třetí, klíčové je zvýšení kapacity zásobníků plynu, neboť umožňuje použít mechanismus solidarity.
<P>
Za čtvrté, ve světle současné krize předsednictví také naléhavě vyzývá k dohodě o přezkumu směrnice týkající se opatření na zajištění bezpečnosti dodávek plynu do konce roku 2009.
<P>
Kromě toho EU musí diverzifikovat své zdroje plynu a trasy dodávek. Za tím účelem předsednictví uspořádá v květnu 2009 vrcholnou schůzku o jižním koridoru a očekává hmatatelné výsledky, pokud jde o diverzifikaci zdrojů a tranzitních tras plynu a užší spolupráci se zeměmi jižního Kavkazu a střední Asie.
<P>
Energetickou bezpečnost Evropské unie není možné zajistit bez dokončení bezpečného a fungujícího vnitřního trhu energií. Předsednictví se proto těší na úzkou spolupráci s Evropským parlamentem s cílem dosáhnout dohody ohledně třetího energetického balíčku ve druhém čtení.
<P>
Předsednictví je připraveno také i nadále jednat o druhém strategickém přezkumu s cílem promítnout jeho výsledky do závěrů jarního zasedání Rady.
<P>
Nakonec v zájmu zvýšení energetické bezpečnosti by EU měla posílit mechanismus transparentnosti a tak dále.
<P>
Domnívám se, že Společenství je připraveno na situaci politicky i technicky. Z politického hlediska předsednictví společně s Komisí a dalšími členskými státy vynaložilo a bude i nadále vynakládat na řešení situace značné úsilí. Z technického hlediska jsme v posledních týdnech postupovali v souladu se směrnicí týkající se opatření na zajištění bezpečnosti dodávek zemního plynu.
<P>
Tato směrnice ustavila koordinační skupinu pro otázky plynu, jejíž význam se nyní ukazuje. Požaduje, aby členské státy připravily pro tuto situaci vnitrostátní nouzová opatření, nastavuje minimální standardy pro bezpečnost dodávek plynu spotřebitelským domácnostem a stanoví, že koordinační skupina pro otázky plynu má zajistit koordinaci v rámci Společenství.
<P>
Tento mechanismus výrazně zmírňuje dopady krize. Pro vaši představu, plyn ze zásobníku byl použit k prodeji sousedním zemím, a dokonce i členům Energetického společenství, alternativní paliva byla použita k výrobě elektřiny, byla zvýšena produkce plynu - včetně zdrojů z Alžírska, Norska a dalších ruských zdrojů - sousední země obdržely mimořádné dodávky plynu.
<P>
Tady se zastavím. Ujišťuji vás, že po politické i technické stránce děláme všechno, abychom přiměli ukrajinské a ruské vyjednavače ke znovuobnovení smluvních dodávek plynu do Evropy v plné výši a minimalizovali negativní dopady na naše občany a ekonomiky. Jak víte, jsme denně na horké lince s Parlamentem, neboť čas běží a my potřebujeme výsledky. Pokud výsledků nedosáhneme, nutně se to negativně odrazí na našich vztazích k oběma zemím.
<SPEAKER ID="342" NAME="Andris Piebalgs">
člen Komise. - Pane předsedo, v současné době prožíváme jednu z nejhorších energetických krizí v evropské historii, v porovnání s ropnými krizemi v 70. a 80. letech minulého století. Na rozdíl od těchto ropných krizí, které byly globální, tato krize je zcela zjevně krizí Evropské unie.
<P>
Kde jsme dnes? Navzdory daným slibům a protokolu, který v pondělí 12. ledna 2008 podepsali ministři Ruska a Ukrajiny, já a dvě zúčastněné společnosti, ruský plyn přes Ukrajinu ke spotřebitelům EU stále ještě neteče.
<P>
Komise splnila svou část ujednání: poskytla evropský tým pozorovatelů, kteří budou rozmístěni na klíčových místech v Rusku a na Ukrajině a kteří mají monitorovat jednotlivé operace a podávat hlášení o jejich přesném provádění. Během 24 hodin jsme dokázali sestavit tým z pracovníků Komise a průmyslových odborníků a ti již minulou sobotu odjeli do Ruska a na Ukrajinu s cílem obnovit tok plynu, jakmile bude podepsán protokol.
<P>
Včera Rusko obnovilo dodávky plynu na Ukrajinu v poměrně malém množství, které představuje méně než jednu třetinu normálního objemu, ale rozhodlo se použít vstupní bod, který podle ukrajinské společnosti lze použít jen těžko, a proto Ukrajina následně přepravu plynu zastavila. Naši pozorovatelé ve své zprávě potvrzují, že zajištění přepravy za těchto podmínek bylo technicky obtížné (nikoli však nemožné).
<P>
Dnes se bohužel opakovala stejná situace a jediným řešením je, aby obě tyto strany plně koordinovaly svoje technické operace, tak aby objem plynu a vstupní body odpovídaly požadavkům přepravní soustavy plynu.
<P>
Bez další koordinace se žádné dodávky plynu neuskuteční a pozorovatelé EU a Komise, kteří jsou na místě, se snaží přimět obě strany, aby dosáhli této dohody o technických otázkách.
<P>
Nestavím se za žádnou stranu. Nechci svalovat vinu ani na jednu, ani na druhou stranu. Ale je zcela jasné, že obě strany ztratily svou pověst spolehlivých energetických partnerů Evropské unie.
<P>
(Potlesk)
<P>
Vrátíme-li se do historie uplynulého týdne, rád bych uvedl, že EU reagovala rychle, vyjádřila své obavy a obě strany jsou neustále vyzývány nejvýše postavenými politickými představiteli, aby okamžitě obnovily dodávky a plnily své závazky.
<P>
Při normálních kontaktech s oběma stranami v dřívějších letech, jelikož jsme z předchozí zkušenosti věděli, že obchody se obvykle uzavírají v noci z 31. prosince na 1. ledna, vždy jsme je nabádali: "Prosím vás, vyřešte si svůj dvoustranný problém s plynem, protože to ovlivňuje náš tranzit."
<P>
Bohužel v tomto případě tomu tak nebylo. Víme, kde se navzdory veškerému úsilí dnes nacházíme, a já jsem pevně přesvědčen, že řešení je v rukách těchto dvou stran. Ale stojí vůbec o nějaké řešení? Předsednictví a Komise vyzvaly a stále vyzývají Rusko a Ukrajinu, aby okamžitě obnovily tok plynu. My jsme svoji práci udělali. Jsme schopni dát úplnou odpověď na to, kam plyn jde: ani jediný metr krychlový plynu nejde jiným směrem, aniž bychom to zpozorovali. Doufám, že opatření, která jsme přijali, jsou dostatečná.
<P>
Ale pokud obě strany říkají, že jsou zapotřebí některá další opatření, jsme připraveni to zvážit, protože také pozoruji nedostatečnou koordinaci a kontakty mezi oběma stranami.
<P>
To je bezprostřední krize. Co dál? Vím, že jakékoli řešení, k němuž nyní dojdeme, je jen dočasné, a proto v zájmu obnovení důvěryhodnosti této přepravní trasy budeme potřebovat dlouhodobé řešení; takže kontakty mezi těmito stranami budou během českého předsednictví rozhodně pokračovat, ale budou muset bohužel pokračovat i během švédského předsednictví.
<P>
Domnívám se však, že odpovědi na otázku bezpečných dodávek jsme poskytli ve Druhém strategickém přezkumu energetické politiky, v práci, kterou připravil Parlament a Rada ohledně energetického a klimatického balíčku. Zde jsou uvedena řešení, nemůžeme se spoléhat na vnější dodavatele, kteří bohužel nectí své smluvní závazky a neberou v úvahu zájmy spotřebitelů.
<P>
Chtěl bych však upozornit zejména na dvě otázky, které je třeba řešit okamžitě:
<P>
První věc je nedostatečné propojení. Ano, existuje solidarita, ale v mnoha případech narážela na nedostatek vhodné infrastruktury pro přepravu plynu z existujících zásobníků do míst, kde je akutní potřeba dodávek plynu. Domnívám se, že plán obnovy, o kterém se tady bavíme a který se o infrastruktuře také zmiňuje, je opravdu dobrým nástrojem jak vyřešit zásobování těchto míst, protože vždy neexistuje dostatečný obchodní zájem na tom, aby byl takový zásah skutečně proveden.
<P>
Za druhé, v roce 2004 jsme nepochybně promeškali příležitost, když jsme projednávali směrnici o bezpečných dodávkách plynu. Nástroj, který byl připraven, byl nedostatečný a nevyhovoval současným potřebám. Připravili jsme tedy nový návrh této směrnice o bezpečných dodávkách plynu, který v krátké době předložíme; momentálně se posuzují dopady a v příštích týdnech bude návrh zde v Parlamentu.
<P>
Domnívám se, že bychom měli reagovat ihned a jako odpověď na tento typ krize skutečně najít mechanismy pro koordinaci Společenství.
<P>
Předsednictví pracovalo velice usilovně a chtěl bych tomuto předsednictví poblahopřát za to, že vždy stálo v čele a mělo plnou podporu Komise. Domnívám se, že v této těžké době Evropská unie dokázala, že mluví jedním hlasem. Evropská unie je vedena předsednictvím a podporována Komisí.
<P>
Také však velice vítám veškerou činnost Evropského parlamentu, neboť Parlament poskytuje základ pro dohodu. Pokud spolu dvě strany nehovoří na vládní úrovni, pokud se společnosti snaží hrát své hry, co by pak zajistilo politickou stabilitu? Na Ukrajině a v Rusku spolu hovoří široká politická základna a chtěl bych poděkovat panu Saryuszi-Wolskému za jeho úsilí při zajišťování této výměny názorů a také panu předsedovi Pötteringovi, který se zúčastnil smiřování obou stran. Řešení je tak snadné, jen kdyby spolu obě strany navzájem mluvily.
<P>
Jsem tedy přesvědčen tedy, že to byla užitečná práce, a velice doufám, že dnešní jednání v Parlamentu - neboť obě strany jej sledují - bude dalším povzbuzením pro vyřešení této otázky. Strana, která nejvíce trpí, není za tuto krizi odpovědná, zapojila se, aby pomohla s řešením tohoto problému; a toto napomáhání stojí evropské daňové poplatníky a evropské spotřebitele peníze.
<P>
Domnívám se proto, že je nejvyšší čas, aby do Evropské unie znovu začal proudit plyn za pevných podmínek.
<SPEAKER ID="344" NAME="Jacek Saryusz-Wolski">
jménem skupiny PPE-DE. - Pane předsedající, toto vážné přerušení dodávek, jež přišlo spolu s ekonomickou krizí, je závažné jak pro evropské občany, tak pro evropský průmysl a zaměstnanost v Evropě. My, poslanci této sněmovny, musíme v nadcházejících evropských volbách odpovědět na otázku, co vše má být provedeno, abychom uchránili svá průmyslová odvětví, pracovní místa i své občany.
<P>
Navzdory některým původním názorům, problémem jsou politické a multilaterální entity a samotný problém nemá bilaterální ani komerční charakter. Před třemi lety, kdy jsme byli svědky první plynové krize a kdy Rusko odstřihlo dodávky energie, si Evropa uvědomila svou zranitelnost a svá omezení. Již tehdy bylo zřejmé, že potřebujeme společnou evropskou vnější energetickou politiku.
<P>
Naše skupina PPE-DE podporovala tuto myšlenku již od samého počátku. Byla to naše skupina, jež se ujala vedení a vzala iniciativu do svých rukou a podala zprávu o všeobecné evropské vnější energetické politice, kterou jsem měl tu čest prezentovat v září 2007 v této sněmovně, a která byla jednomyslně přijata a podpořena všemi zúčastněnými politickými skupinami.
<P>
Vyzvala k vytvoření komplexní strategie s podrobným plánem společné evropské vnější energetické politiky a doporučila řadu kroků, jež je třeba podniknout: v krátkém období zajistit jednotnost mechanismů, jednotu při bránění společných zájmů a účinnější diplomacii v oblasti energetiky, v dlouhém období zajistit diverzifikaci zahrnující Nabucco, skladování, investice a vzájemná propojení.
<P>
Některá z našich doporučení byla adresována - byť s jistým zpožděním - ve sdělení Komise z druhého strategického posudku ohledně energetiky. Vítáme to, stejně jako vítáme snahu českého předsednictva vyřešit současnou krizi a být prostředníkem mezi oběma stranami.
<P>
Nicméně to nestačí, máme-li předejít i v budoucnu podobným situacím. Toho lze dosáhnou pouze tak, vyzbrojíme-li se opravdu společnou evropskou bezpečnostní energetickou politiku a solidaritou, která nabídne trvalé, udržitelné a systematické řešení. To znamená, že společnou vahou členských států, reprezentovaných při vyjednávání Evropskou komisí a jednotným hlasem Evropské unie při přímém jednání se svými partnery, budou její producenti a tranzitní země. Mezitím bychom mohli uvažovat o nákupu zemního plynu přímo z Ruska na rusko-ukrajinských hranicích.
<P>
Pro pana předsedajícího i pro Komisi bych měl dvě otázky. Pane komisaři Piebalgsi a pane místopředsedo vlády Vondro, mohli byste vypracovat scénář, kdy Evropská unie zasáhne a převezme odpovědnost za jednání s Ukrajinou ohledně přepravy? Za druhé, jaké možné páky může Evropská unie uplatnit? Jakými kroky bychom měli reagovat? Naše skupina předpokládá, že předsedající země i Komise podniknou pohotové a radikální kroky a opatření směrem k našim energetickým partnerům, Rusku a Ukrajině, aby byly dodávky zemního plynu znovu obnoveny. Naše skupina požádá parlament, aby byl úzce a trvale zapojen, a to i během kampaně i po skončení voleb. Chtěl bych vám oznámit, že jsme zřídili kontaktní skupinu mezi Evropským parlamentem a Ukrajinským parlamentem.
<SPEAKER ID="345" NAME="Hannes Swoboda">
jménem skupiny PSE. - (DE) Pane předsedající, moje skupina požaduje zřízení dočasného výboru na základě článku 175, aby byly zodpovězeny otázky, vznesené též panem Saryuszem-Wolskim. Jinými slovy, připojujeme se ke Komisi a taktéž k Radě, abychom učinili příslušné závěry - které snad budeme moci učinit společně - týkající se květnového dílčího zasedání.
<P>
Rozhovory, které jsme vedli se zástupci Gazpromu a Nafogazu - jinými slovy, se zástupci Ruska a Ukrajiny -, potvrdily náš předchozí dojem, že se obě strany chovají nezodpovědně. Mohu jednoznačně potvrdit slova komisaře Piebalgse: v tomto okamžiku nikdo nejedná ani zodpovědně, ani jako zodpovědný partner Evropské unie, což musí mít patřičné následky.
<P>
Abych vyjádřil svou podporu této iniciativě, musím říci, že již nějaký čas jsme věděli o tom, že Ukrajina odmítá postavit monitorovací stanice, které přislíbila, že peníze poskytnuté Evropskou unií zůstávají nevyužity a že jsme stále ještě nijak nezareagovali. Dále jsme také nejméně dva měsíce věděli, že dohoda, která byla na začátku října odložena, nebyla dosažena ani v určeném termínu do 1. listopadu. Dle mého názoru, 18. prosince bylo již trochu pozdě. Komise se měla raději zaměřit na tento problém, aby byla připravena na nejhorší možný scénář, a měla také členským zemím říci vše, co bylo možné. Je pravda, že byla projevena velká dávka solidarity, přesto bych očekával, že Komise bude předvídat možnost negativního vývoje, jako je tento.
<P>
Nicméně, co je nyní důležité, je neukazovat na sebe prstem - což není mým záměrem -, ale navrhnout příslušné závěry, abychom byli příště lépe připraveni, nebo ještě lépe - což je samozřejmě mnohem důležitější -, abychom byli schopni zabránit takovéto situaci.
<P>
Pane komisaři, musím též dodat, že jsme možná strávili příliš mnoho času diskutováním o liberalizaci a trzích - zejména v plynárenském odvětví, jak jste si jistě dobře vědom. Toto nám nepřineslo nic dobrého a nepřináší nám nic dobrého ani nyní. Vždy jsme upozorňovali na to, že plynárenský průmysl není obyčejným, ale že je poskvrněn - dokonce někdo by mohl říci determinován - jednáním politiků, a proto je zbytečné, aby liberalizace plynárenského sektoru byla naší prioritou, v době kdy Rusko a Ukrajina do něj zatahují politiku. V důsledku toho potřebujeme silnou a společnou komunikaci, kterou je třeba náležitě demonstrovat.
<P>
Souhlasím s řadou věcí, jež zde byly řečeny. Potřebujeme více plynovodů; shodneme se na tom, že plynovod Nabucco je velmi důležitým projektem. Sami jste také zmínili transsaharský plynovod, kterému bychom se měli taktéž věnovat. K takovýmto věcem nedochází přes noc, nýbrž vždy musí existovat nějaké signály. Potřebujeme mnohem více propojovacích potrubí a spojení. Nicméně ty se také jen tak z ničeho nic neobjeví. Nespoléhejte na to, že se o to trh postará sám, což také neudělá, neboť na tom nemá žádný zájem. Koneckonců, jedná se o investice, jejichž návratnost není okamžitá, a jsou prováděny do zálohy. To stejné, samozřejmě, platí i o zásobách zemního plynu. Pro řadu zemí je absolutně nepřípustné mít malé či nemít žádné zásoby zemního plynu, nebo dokonce odmítat upozornit Komisi o těchto zásobách. V této záležitosti je třeba zadat společný důvod.
<P>
Po mé kritice všech detailů, tato sněmovna a Komise musí vyzvat řadu členských zemí k zodpovědnosti, aby se konečně podílely na společné evropské energetické politice. V tomto bodě souhlasím s panem Saryuszem-Wolskim: k tomuto kroku jsme již společně několikrát vyzývali, přesto jsme se dočkali velmi malé odezvy jak ze strany Rady, tak ze strany členských zemí. K tomu, aby se to povedlo, navrhuji vypracovat společnou strategii, a to nejpozději do našeho posledního zasedání, které se bude konat v dubnu. Koneckonců, pro tento parlament je nepřijatelné odročení či přistoupení k volbám, aniž bychom společně nevyvodili příslušné závěry z těchto tragických událostí.
<SPEAKER ID="346" NAME="István Szent-Iványi">
jménem skupiny ALDE. - (HU) V současné době máme dohodu i řadu příslibů, přesto žádný plyn. Už toho bylo dost! Nesmíme dovolit, aby se Evropa stala nevinnou obětí cynické mocenské hry. Jestliže se dodávky plynu ihned neobnoví, je třeba vyvodit jasné a rázné důsledky. Nemůžeme jen tak tolerovat situaci, kdy jsou miliony Evropanů bez tepla a kdy jsou ohroženy stovky tisíc pracovních míst.
<P>
Až dosud se Evropa vyhýbala konfliktu se zúčastněnými zeměmi a činila řadu politických ústupků a gest. Tato taktika však zklamala. My, liberálové, již dlouho dobu voláme po snížení naší závislosti, naší energetické závislosti, na Rusku.
<P>
Poučením z této krize je, že plynovod Nabucco se musí stát opravdovou alternativou, a proto mu musí být poskytnuta příslušná finanční podpora. Potřebujeme vytvořit společnou energetickou politiku, založenou na silné solidaritě mezi členskými zeměmi, na lepší koordinaci a na propojení sítí. Potřebujeme urychlit vývoj obnovitelných a alternativních zdrojů energie a dále také potřebujeme zlepšit energetickou efektivitu.
<P>
Nicméně, toto by vyřešilo pouze naše problémy ve středním a dlouhém časovém horizontu, proto je třeba Kyjevu i Moskvě rozhodně připomenout, že by měly plnit své mezinárodní závazky, a dále je třeba oznámit, že pokud se tak nestane, budou vyvozeny všechny příslušné důsledky plynoucí z našich bilaterálních vztahů.
<P>
Rusko musí podat důkaz, že jedná v dobré víře a že udělá vše, co je v jeho silách, aby byly dodávky plynu bez prodlení obnoveny. Dále také je třeba upozornit Ukrajinu, že přestože v současné době platí za plyn politickou cenu, která je nižší než cena tržní, tato cena ji bude v konečném důsledku stát více než cena tržní, neboť se tak zvyšuje zranitelnost Ukrajiny i její náchylnost k vydírání.
<P>
V současné době je před zraky svých občanů Evropská unie podrobena zkoušce. Je schopna účinně uhájit své zájmy? Jestliže v této zkoušce neobstojí, pak Evropa nemá žádnou opravdovou budoucnost, pokud ale uspěje, pak můžeme na budoucnost pohlížet s optimismem.
<SPEAKER ID="347" NAME="Hanna Foltyn-Kubicka">
jménem skupiny UEN. - (PL) Pane předsedající, evropská plynová krize je permanentní a mnohem více vážná, než ji evropské politické špičky prezentují. Musíme bezpodmínečně zdůraznit, že nemá pouze ekonomický charakter. Je především krizí politickou, založenou na bezmocnosti Evropy vůči Putinově agresivní politice.
<P>
Nenechme se oklamat - Rusko se nezajímá o několik dolarů. Pozadím událostí několika posledních dnů byly agresivní kroky, které Kreml podnikl a které směřují k posílení jeho dominantního vlivu v oblasti jihovýchodní Evropy. Ukrajina má pro Rusko strategický význam nejen proto, že přes její území vede do Evropy plynovod, nýbrž také proto, že v Sevastopolu je umístněna ruská černo-mořská flotila. Pronájem této základny skončí Rusku na konci roku 2017, ale jen málokdo věří, že Rusko dobrovolně vzdá Krymského poloostrova. V pozadí požadavků Gazpromu je řada politických a vojenských mechanismů, které pocházejí z Kremlu a jejichž cílem je zdiskreditovat a oslabit Ukrajinskou vládu a srazit Ukrajinu na kolena. Bohužel evropský pasivní přístup pouze nahrává těmto Putinovým cílům.
<SPEAKER ID="348" NAME="Rebecca Harms">
jménem skupiny Verts/ALE. - (DE) Pane předsedající, ráda bych též na úvod zmínila, že Česká republika měla svůj začátek v předsednictví Rady opravdu hodně těžký a že v souvislosti s plynovou krizí za posledních pár týdnů ani nemohla nic více udělat, vzhledem k evropské vnější energetické politice, která zde přetrvává z předchozích let.
<P>
My všichni jsme nyní v současnosti svědky toho, jak často omílaná fráze "externí energetická politika" znamená společnou strategii, která však v Evropě dosud nebyla vytvořena. Nad rámec této diskuse o Ruském zemním plynu musí Evropané společně odpovědět na otázku, jaký vlastně chtějí mít v budoucnu vztah s Ruskem. Plyn je jen jedním z problémů, respektive obchod s nerostným bohatstvím je jedním z problémů, my zde však hovoříme o základním vztahu Evropské unie vůči svému největšímu sousedovi východního kontinentu. A právě tento vztah je třeba si ujasnit.
<P>
Stejně tak je třeba si ujasnit, jak bude v budoucnu Evropská unie postupovat vzhledem k zemím, které budou nerozhodné mezi Ruskem a Evropskou unií. Dle mého názoru se to, co se nyní děje na Ukrajině, dalo předem předvídat. Pro nikoho, kdo je obeznámen se stavem na Ukrajině, není překvapením, že nejen Gazprom a Rusko, ale také i Ukrajina míchají politické a ekonomické zájmy dohromady. Největší hrozbou, které v současné době Ukrajina čelí, je, že zájmy jistých politických činitelů mohou vyústit ve ztrátu užších vztahů s Evropskou unií, a také mohou vyústit ve ztrátu reputace, kterou si vůči Evropské unii vydobyla. Kritika, jež se během tohoto sporu snesla na hlavy příslušných činitelů Ruska, stejně tak padá na hlavy Naftogazu, RosUkrEnerga a těch, kteří stojí v čele ukrajinského parlamentu.
<P>
Jde zde o víc než jen pouhý obchodní spor, a domnívám se, že v posledních pár dnech nás české předsednictví zdárně vede skrz tento problém. Doufám, že plány, které zde komisař prezentoval, přinesou v budoucnu své ovoce. Ráda bych poblahopřála Komisi k jejímu jednoznačnému postoji vůči nepatřičným pokusům o znovu zapojení vysoce rizikového reaktoru Bohunice do elektrické sítě. Nejen že by to nebylo ku pomoci, ale navíc by to vedlo k dalšímu porušení práv Společenství, tentokrát ze strany Evropské unie.
<SPEAKER ID="349" NAME="Esko Seppänen">
jménem skupiny GUE/NGL. - (FI) Pane předsedající, pane komisaři, pane předsedající Radě, Komise vzala na sebe roli prostředníka v tomto sporu týkajícím se plynu mezi Ruskem a Ukrajinou a udělala, vše co bylo v jejich silách, aby začaly dodávky.
<P>
Nebývá mým zvykem chválit Komisi, ale nyní, jménem mém své skupiny, bych vám rád vyjádřil své díky. Komise jednala ne jako soudce, nýbrž jako lékař; nejednala jako chirurg, ale spíše jako psychiatr. A právě teď je takových lidí třeba.
<P>
Lidé v ostatních částech Evropy mrznou, zatímco ukrajinský prezident a ukrajinský předseda vlády se zapojují do mocenského boje. Za takovýchto okolností včerejší návrh pana Saryusze-Wolskiho, předsedy Výboru zahraničních věcí, který navrhoval, aby Evropská unie zavedla sankce, které by vedly k ochraně průtoku plynu, se zdá být nezodpovědným. Měly bychom souhlasit s tím, aby Evropská unie začala bojkotovat ruský zemní plyn? Polsko mělo jít v tomto ostatním příkladem a odmítnout ruský plyn.
<P>
Naše skupina doufá, že Komise bude aktivně pokračovat ve své roli prostředníka, aby zajistila harmonii.
<SPEAKER ID="350" NAME="Gerard Batten">
jménem skupiny IND/DEM. - Pane předsedající, cituji komentář k tomuto tématu, jež učinil můj kolega Godfrey Bloom, dne 25. října 2006: "Idea, nápad či představa, že by zdroje energie Spojeného království mohly být kontrolovány jakýmikoliv dohodami s gangstery, jako je Putin, je absolutně absurdní. Je naprostým šílenstvím očekávat cokoliv od kusu papíru podepsaného Putinem. Ten muž je gangster."
<P>
Pan Putin dělá v současné době to, co by kterýkoliv schopný gangster udělal - stahuje dodávky a tlačí na růst ceny. Evropa tak bude čelit dvěma možným alternativám: buď bude připravena platit mnohem, mnohem více za drahocenné dodávky zemního plynu z Ruska, nebo nalezne alternativní dodavatele, je-li to vůbec možné. Spojené království musí zajistit své ubývající zásoby zemního plynu jako národní zdroj a nedovolit, aby se staly společným zdrojem Evropské unie. Musíme se také pustit do programu na budování nových jaderných elektráren.
<SPEAKER ID="351" NAME="Jana Bobošíková" AFFILIATION="NI">
- (CS) Dámy a pánové, přes veškerou momentální snahu Evropské rady i Komise zůstávají některé členské státy bez dodávek ruského plynu, jejich ekonomiky jsou ohroženy a občané se bojí mrazu. Je to vysoká daň za krátkozrakou zahraniční a energetickou politiku Evropské unie. A bohužel platí ji ti nejslabší.
<P>
Dámy a pánové, prázdné plynové potrubí, omezení výroby a zima ve školách je daní za zbytečnou rusofobii některých členů Unie, kteří se bránili a brání obnovit jednání s Ruskem o strategickém partnerství. Je to daň za nekritickou podporu oranžové části ukrajinského politického spektra a za snahu řídit z Bruselu politiku východní Evropy. Je to daň za fanatické odmítání jaderné energie. A je to daň za dlouhodobou snahu o zasahování do národních energetických politik jednotlivých členských zemí. Co byste poradili slovenskému premiéru Ficovi, který nyní stojí před "Sofiinou volbou"? Ve dvacetistupňových mrazech z východu nedostává plyn a z Bruselu mu Komise vyhrožuje sankcemi za spuštění jaderné elektrárny v Jaslovských Bohunicích. Má snad za oněch 20 dní, na které má Slovensko zásoby, nechat továrny zkolabovat a lidi zmrznout?
<P>
Dámy a pánové, teď se ukazuje, jak je důležitá energetická soběstačnost jednotlivých států Unie. Jak je dobrá teplá domácí košile, namísto chatrného unijního kabátu. Měli bychom se z toho poučit a nepřipustit převedení pravomocí v oblasti energetiky do Bruselu, tak jak to chce Lisabonská smlouva.
<SPEAKER ID="352" NAME="Giles Chichester" AFFILIATION="PPE-DE">
Pane předsedající, je až zlověstné, jak se historie opět opakuje, v souvislosti s přerušením dodávky zemního plynu přes ukrajinské území v tuto roční dobu. Přesto bychom neměli být překvapeni, neboť kdy jindy je lépe upoutat pozornost než během období mrazu?
<P>
Není tak těžké odhalit za tím ruskou agendu, přesto jsem byl obzvláště silně zasažen domněnkou, která se objevila v tisku, že Gazprom naléhavě potřebuje uzavřít dohodu založenou na zvýšených cenách zemního plynu, které odpovídají loňským zvýšeným cenám ropy, a to dříve, než cena zemního plynu poklesne, stejně jako se to stalo s cenami ropy.
<P>
Nicméně je zřejmé, že důsledky zůstávají stejné jako před třemi lety. Členské země Evropské unie ohrožuje přílišná závislost na dodávkách zemního plynu od jednoho dominantního dodavatele. Již dávno nestačí pouze konstatovat, že potřebujeme ruský plyn a že naopak Rusko potřebuje naši tvrdou měnu, proto obchodovat s ním je bezpečné. Potřebujeme podniknout kroky k zajištění bezpečnosti dodávek plynu.
<P>
Členské země musí kousnout do kyselého jablka a být připraveny zaplatit za zásoby plynu a příslušná skladovací zařízení. Pro začátek by bylo dobré se dohodnout, kolikadenní dodávky plynu jsou považovány za přiměřenou úroveň zásob. Diverzifikace dodávek je dalším krokem, který je očividně potřeba podniknout, a dobrým příkladem je vytvoření LNG terminálů po celé Evropě. Logicky, na projekty Nord Stream a plynovod Nabucco by mělo být pohlíženo v mnohem příznivějším světle. Musíme zdvojnásobit úsilí o dosažení větší efektivity a musíme zvýšit úsporu spotřeby elektrické energie - jak při průmyslovém využití, tak při domácí spotřebě. Je třeba dosáhnout značných úspor energie.
<P>
V prvé řadě musíme vyvážit skladbu našich zdrojů energie a to jak s ohledem na zajištění bezpečnosti dodávek, tak s ohledem na politiku klimatických změn. Obojího lze dosáhnout zvýšením podílu elektrické energie z obnovitelných zdrojů, z jaderné energie a z technologií čistého uhlí. Realizace každé z těchto variant však zabere určitý čas a mezitím se musíme naléhavě, ale nápaditě vypořádat s problémem zlepšení úspor energie.
<SPEAKER ID="353" NAME="Jan Marinus Wiersma" AFFILIATION="PSE">
(NL) Pane předsedající, mohu jen souhlasit s názorem řady svých kolegů. To, co bylo v posledních týdnech odhaleno, vedlo k velkému překvapení. Kupříkladu včera jsem byl značně rozčilen, když jsem vyslechl prohlášení ruských a ukrajinských protějšků, kde se obě strany dušují, že chyba není na jejich straně. Neustále jsme zahrnováni rozporuplnými informacemi o tom, co se přesně děje. Slyšíme jeden příběh za druhým a je pro nás, poslance Evropského parlamentu, velmi těžké zjistit přesná fakta. Doufáme, že tento zmatek bude v několika následujících dnech vyřešen a že plyn začne, jak již bylo slíbeno, opět proudit.
<P>
Začne-li plyn opět proudit, znamená to, že se máme vrátit do starých kolejí? Myslím, že ne. V roce 2006 se stala stejná věc, jen dopad pro Evropskou unii nebyl tenkrát tak vážný. Příčinou sporu mezi Moskvou a Kyjevem byla tenkrát cena zemního plynu, což nakonec vyústilo k přerušení dodávek plynu do Evropy. Byli jsme tenkrát varováni, že k podobnému scénáři může opět dojít, a nyní se tak i stalo. Víme, že o dodávkách zemního plynu se znovu a znovu vyjedná každý rok, poněvadž Ukrajina i Rusko operují s jednoletými kontrakty. Teprve během posledního měsíce, kdy vypukla znovu krize, se konečně Evropská unie odhodlala k akci. Řada věcí, o kterých jsme již diskutovali v roce 2006, se minula svým účinkem. Už tehdy jsme věděli, že jsme až příliš závislí na jednom plynovodu, který poskytuje přibližně 80 % dodávek plynu a který vede přes jednu zemi. Už tehdy jsme diskutovali o tom, že bychom měli naléhavě zapracovat na vytvoření alternativních zásobovacích cest. Už tehdy bylo zřejmé, že si nejsme úplně jisti, zda si dokážeme navzájem v Evropské unii pomáhat v případě problémů u jistých zemí, jak se také nyní stalo v případě Bulharska, Slovenska a řady dalších zemí. Za posledních pár let se s tím moc neudělalo. V posledních týdnech vyšlo najevo, jak těžké je uvést do chodu mechanismy, díky kterým bychom si mohli navzájem pomáhat.
<P>
Rusko a Ukrajina uštědřily sobě a své pověsti těžké rány. Dle mého názoru naším prvořadým úkolem není zkoumat vinu jedné či druhé strany. Zřejmé však je, že obě země se jen velmi málo soustředí na spokojenost zákazníka. Ve skutečnosti obě země nyní způsobují svému hlavnímu zákazníkovi významnou újmu. Pro Rusko jsme jedním z jeho nejlepších zákazníků, platíme za plynovod vedoucí přes ukrajinské území, platíme naše účty včas a platíme globální ceny za dodávky plynu. Domnívám se, že donutit obě země si dostatečně uvědomit tuto skutečnost není možné.
<P>
Tato situace samozřejmě vyvolává celou řadu otázek. Co dělat s konfliktem zájmů v oblasti energetiky v Rusku a vlivu Kremlu na Gazprom? Díky své větší informovanosti o stávající situaci na Ukrajině a z vlastních zkušeností vím, že obchod se zemním plynem je v této zemi velmi pochybný. Jsem přesvědčen, že bychom se měli podrobněji podívat na řadu záležitostí. Stejně jako pan Swoboda jsem pro to, aby proběhlo parlamentní vyšetřování o tom, jak se situace vyvíjí, co všechno nedokázala v této věci Evropská unie za posledních několik let učinit, a jak konkrétně jsou jednotlivá odvětví zemního plynu v Rusku a na Ukrajině nastavena, proto, abychom byli v budoucnu schopni podobným situacím předcházet, nebo také proto, abychom lépe pochopili, co se vlastně právě děje.
<SPEAKER ID="354" NAME="Janusz Onyszkiewicz" AFFILIATION="ALDE">
(PL) Pane předsedající, pane úřadující předsedo Rady, pane komisaři, v dohodě, podepsané v říjnu loňského roku, ukrajinská premiérka Julia Timošenková a Vladimír Putin vyjádřili svou ochotu změnit cenu za přenos a uskladnění zemního plynu v období tří let. Tato smlouva byla podtržena formální dohodou mezi Gazpromem a ukrajinským Naftogazem.
<P>
Nicméně Gazprom nedávno vznesl požadavek na enormní zvýšení cen až na nereálnou úroveň. Tento typ vydírání je možný díky monopolnímu postavení Gazpromu na Ukrajině. Řada zemí Evropské unie je v podobné situaci. To znamená, že na rozdíl od trhu s ropou v Evropě neexistuje volný trh se zemním plynem.
<P>
Cena zemního plynu ve Spojených státech v nedávné době poklesla na 198 dolarů za kubický metr, zatímco Gazprom požaduje od Ukrajiny 450 dolarů. Tuto situaci je nutno změnit prostřednictvím diverzifikace dodavatelů zemního plynu a vybudováním přenosové sítě uvnitř Evropské unie a mezi okolními zeměmi, takže stejně jako v případě ropy zde bude opravdový panevropský trh se zemním plynem, což bude omezovat možnosti případného monopolního cenového vydírání.
<SPEAKER ID="355" NAME="Marcin Libicki" AFFILIATION="UEN">
(PL) Pane předsedající, tato plynová krize ukazuje, jak důležité je pro Evropskou unii, aby vystupovala jednotně ve věcech dodávek zemního plynu, obzvláště dodávek zemního plynu z Ruska, které není spolehlivým partnerem a dodavatelem.
<P>
V červenci minulého roku Evropský parlament přijal zprávu Petičního výboru, jejímž jsem byl autorem, která jasně říkala, že otázky energetiky a dodávek zemního plynu do Evropy nemají být předmětem bilaterálních vztahů. Problémem pak byl severní plynovod z Ruska do Německa. Nyní apeluji na Komisi a stejně tak na předsednictví v Radě, aby zajistili, že Evropská unie bude vystupovat jednotně, a že se celá záležitost stane věcí Evropské unie a Ruska, nikoliv bilaterální vztahů. Vyzývám k realizaci všech požadavků, obsažených ve zprávě z 8. července minulého roku, které prohlašovaly, že Evropská unie by měla být opravdu a skutečně integrována.
<SPEAKER ID="356" NAME="Bernard Wojciechowski" AFFILIATION="IND/DEM">
(PL) Pane předsedající, v debatě o zemním plynu hovořilo několik politiků jak z jedné, tak druhé strany konfliktu. Nicméně o celé situaci nám stále nejsou známa fakta. Pozorovatelé Evropské unie jsou bezmocní. Vše co víme, je, že máme co dočinění s frivolními organizacemi.
<P>
Tato situace je též důkazem o chybějící energetické politice Evropské unie. Žádná podpora není věnována alternativním myšlenkám, jako je například stavba jaderných elektráren. Využití uhlí je odmítáno pod záminkou ochrany životního prostředí. Dospěli jsme do situace, kdy jedinou alternativou zůstává závislost střední Evropy na Východu, do situace nebohého Slovenska, které je toho ukázkou.
<SPEAKER ID="357" NAME="Irena Belohorská" AFFILIATION="NI">
- (SK) V souvislosti s ukrajinsko-ruským konfliktem ohledně zásob zemního plynu bych ráda jako poslankyně Evropského parlamentu, reprezentující občany Slovenské republiky, obrátila pozornost Evropské unie na skutečnost, že tento konflikt zájmů ovlivňuje nejenom dvě strany, které se navzájem z tohoto nepořádku obviňují, ale také stranu třetí, jejíž občané se stali oběťmi konfliktu, v němž stále nejsou vyhlídky na obnovení ruských dodávek plynu přes Ukrajinu.
<P>
Slovensko je bez dodávek zemního plynu již osm dní a s ohledem na současné bezpečnostní omezení průmyslu a vzhledem ke krizovému režimu, v němž podniky operují, můžeme udržovat zásoby pouze po dalších jedenáct dní. Slovenský zemní plyn opět uvízl někde mezi dvěma válčícími stranami. Stručně řečeno, dvě strany - dvě pravdy, žádný plyn.
<P>
Dovolte mi vás informovat o tom, že dnes v 11:45 ukrajinská předsedkyně vlády Timošenková odmítla žádost Slovenska o obnovení dodávek zemního plynu s tímto vysvětlením: "Ukrajina nemá dostatek zemního plynu, nemáme vlastní zásoby a ani vy je mít nebudete." Ráda bych také zdůraznila, že výsledkem naší závislosti na ruském zemním plynu a nemožností znovuotevření jaderné elektrárny v Jaslovských Bohunicích je energetická bezpečnost Slovenské republiky stále více ohrožena.
<P>
Pane předsedající, děkuji Vám za Váš návrh a snahu nalézt řešení. Vím o jednom opatření, které můžete přijmout - pozastavte Ukrajině jakožto jedné z nezodpovědných stran příspěvky.
<SPEAKER ID="358" NAME="Herbert Reul" AFFILIATION="PPE-DE">
(DE) Pane předsedající, dámy a pánové, jak již víme, máme před sebou dramatickou situaci. Jednání Ruska a Ukrajiny je nezodpovědné. Je třeba také říci, že i Komise nese svůj díl viny, díky své poměrně pomalé reakci, přestože je také pravdou, že komisař Piebalgs výborně adresoval tento problém v průběhu několika předchozích dnů. Tým expertů byl vynikajícím nápadem a domnívám se, že si zaslouží poděkování za události z posledních dnů.
<P>
Nicméně je také na čase se zeptat, proč jsou naše reakce při takovýchto událostech vždy tak krátkozraké. Kolikrát již v takovéto situaci upoutalo Rusko naši pozornost? Je jisté, že to není poprvé. Během několika let jsme byli svědky periodických přerušení dodávek zemního plynu, a proto se musíme sami sebe zeptat, zda jsme my - Evropský parlament a evropské orgány - opravdu udělali vše, co bylo možné, abychom zabezpečili dodávky zemního plynu, nebo zda jsme jiné záležitosti považovali za důležitější. Myslím, že pan Swoboda správně položil tuto otázku.
<P>
Věnovali jsme enormní snahu tomu, zda a komu a za jakých podmínek prodat a privatizovat sítě. Strávili jsme řadu týdnů, dokonce měsíců nad problémem, jak reagovat na klimatické téma, a nevěnovali jsme dostatečnou pozornost tomu, že je zde i třetí velmi důležité politické téma: zajištění bezpečnosti dodávek. Co jsme udělali pro zajištění rozmanitější skladby zdrojů energie v Evropě a pro zvýšení naší nezávislosti? Co jsme udělali pro to, aby se zajistilo, že uhelné elektrárny budou též součástí této skladby? S naší klimatickou politikou jsme v podstatě zdiskreditovali tyto uhelné elektrárny a tím zvýšili naši závislost na zemním plynu. Co jsme udělali pro zvýšení podpory jaderným elektrárnám? Odpovědí je, že až příliš málo a příliš bojácně. Co jsme udělali pro získání dalších dostupných plynovodů? Co jsme udělali v oblasti zkapalněného zemního plynu (LNG)? Co bylo učiněno v oblasti vnější energetické politiky? Události několika posledních dnů ukázaly, že je nejvyšší čas, abychom se věnovali problematice zajištění bezpečnosti dodávek v rámci energetické politiky. To je jednoznačně klíčovou záležitostí.
<SPEAKER ID="359" NAME="Reino Paasilinna," AFFILIATION="PSE">
(FI) Pane předsedající, pane komisaři, Evropský parlament bude již brzy hlasovat o třech balíčcích, týkajících se elektrické energie a trhu se zemním plynem. Právě jsme odsouhlasili energetický a klimatický balíček, ale nyní, v období krize, bychom měli uspořádat setkání v mnohem větším měřítku a zahrnout i naše partnery. Jsme toho politicky schopní a potřebujeme spolupracovat.
<P>
Jsem také zastáncem myšlenky vytvoření pracovní skupiny dle článku 175, například v květnu tohoto roku, , která by podávala zprávy Evropskému parlamentu. Ruská a ukrajinská delegace by měla být taktéž přítomna.
<P>
Jak již bylo řečeno, situace je vážná. Miliony lidí mrznou a továrny stojí. Ukrajina nás zatáhla do svého problému tím, že brání dodávce zemního plynu do Evropské unie. Rusko udělalo to stejné, když odstřihlo sekci dodávek plynu do Evropské unie.
<P>
Plyn dále proudí, nicméně děje se tak přes další tranzitní země. Díky rychlému zásahu ze strany Evropské unie - a dík za to patří komisařům - měřiče spotřeby už zase běží. Ruský zemní plyn očividně začal proudit do ukrajinské sítě, přesto do Evropské unie stále nedorazil. Došlo ke zvláštní situaci. Jak Evropská unie, tak Rusko se snaží vybudovat rozvodnou síť v nových oblastech: Evropská unie mimo ruské území a Rusko mimo území států bývalého SSSR. Potrubní průmysl tak čeká spousta zakázek.
<P>
Nicméně příliš bych nebyl nakloněn pro uvalení sankcí na válčící strany a také se domnívám, že sankce nejsou moudrým řešením. Jsem skeptický vůči použití síly, protože by nám to nakonec mohlo ublížit více než-li jim. Na druhou stranu, za obzvláště důležité bych považoval spojení Energetické charty s budoucí smlouvou o partnerství a kooperaci. Jednou z možností by také bylo sestavit spolek, který by kontroloval tok zemního plynu přes Ukrajinu: jednalo by se o rychlé a naléhavé opatření. Zapojena by měla být také neutrální strana.
<SPEAKER ID="360" NAME="Předsedající">
- Velmi Vám děkuji za tento poslední bod.
<SPEAKER ID="361" NAME="Henrik Lax" AFFILIATION="ALDE">
(SV) Pane předsedající, Evropská unie je největší světovou ekonomickou mocností. Přesto řada lidí mrzne ve svých vlastních domovech. Proč není Evropská unie schopna zajistit teplo? Tak jako nikdy předtím je jasné, že Evropská unie musí snížit svou závislost na ruském zemním plynu. Evropská unie musí vybudovat společný trh s elektřinou a trh se zemním plynem, aby zabezpečila dostupnost energie pro své občany. To vyžaduje solidaritu v rámci Evropské unie. Francie a Německo jsou v klíčovém postavení. Na mnoho dalších let nikdo, dokonce ani Německo, nemůže spoléhat na další dodávky plynu od Gazpromu. Nord Stream není řešením. Role prostředníka ve válce o zemní plyn mezi Ruskem a Ukrajinou dává Evropské unii příležitost požadovat po obou stranách dodržování pravidel, která jsou v souladu se společným energetickým trhem Evropské unie. Této příležitosti musíme využít.
<SPEAKER ID="362" NAME="Inese Vaidere" AFFILIATION="UEN">
(LV) Dámy a pánové, ráda bych se na celý problém podívala v širším politickém kontextu. Takzvaná rusko-ukrajinská válka o zemní plyn je ve skutečnosti jednou z etap boje o vliv v Evropě. Jak Ukrajina, tak Gruzie jsou státy, které bychom rádi měli na své straně, avšak Rusko by v těchto zemích rádo znovu obnovilo svůj vliv. Stejně jako uprostřed léta, kdy začínaly Olympijské hry a sezóna dovolených byla v plném proudu, proběhla invaze do Gruzie, tak také nyní, uprostřed zimy, v období novoročních prázdnin, probíhá válka o plyn. Ba co víc, ani jeden ze států nenastoupil na očekávanou cestu ke členství v NATO a Evropské unii. Dalo se předpokládat, že po tom, co jsme nebyli schopni rázně odpovědět na ruskou agresi vůči Gruzii, Ukrajina bude dalším cílem. Ruské politické technologie jsou jedněmi z nejsilnějších na světě a tento stát též demonstroval, že je ochoten obětovat ohromné množství zdrojů, jen aby docílil svých politických cílů. V tomto případě protahováním uzavření dohody se snažil zdiskreditovat Ukrajinu. Tento typ politické technologie má rovněž dostatek prostředků k ovlivňování procesů v zemích, na kterých má zájem, a na rozdíl od nás, plánuje a předvídá události. Je třeba dosáhnout kompromisu. Pokud bude mít Rusko dostatek zásob na dodávky, musí být dodávky plynu obnoveny. Děkuji vám.
<SPEAKER ID="363" NAME="Dimitar Stoyanov" AFFILIATION="NI">
(BG) Děkuji Vám, pane předsedající. Obecně se soudí, že Bulharsko bylo zemí nejvíce zasaženou plynovou krizí. Je samozřejmé, že vinu sdílí obě země, bez ohledu na to, kdo je vinen za přerušení dodávek plynu a kdo může za situaci, kdy Bulharsko skončilo se zásobami, jež nestačí na přečkání této plynové krize. Avšak podívejme se nyní na to, co můžeme udělat do budoucna. Jednou z možností, která je čistě vnitropolitickou, je nalézt alternativní zdroje, které by zabezpečily bulharskou potřebu v podobných situacích. Další možnost, kterou také teď máme, však již závisí jen a jen na vůli Komise.
<P>
Máme, tedy přesněji řečeno, Bulharsko mělo obrovský zdroj energie, který však byl z politických důvodů ukončen. Tímto zdrojem je Kozlodujská jaderná elektrárna. V současné době jsou nuceny bulharské elektrárny běžet na uhlí, které znečišťuje životní prostředí mnohem více, než je tomu u jaderných elektráren. Jsem si jist, že kolegové - poslanci Zelených s tím budou souhlasit. Uzavření prvního bloku jaderné elektrárny Kozloduj, která prošla řadou a řadou testů a prokázala, že je naprosto bezpečná, bylo obrovskou chybou. Tato chyba způsobila ohromné škody bulharským občanům, kteří jsou nyní nuceni dále trpět, protože nemají odkud brát energii.
<P>
Z tohoto důvodu se odvolávám na Komisi: je na čase, aby jak Bulharsku, tak Slovensku bylo umožněno znovu otevřít své jaderné elektrárny, které jsou naprosto bezpečné, a dát jim tak možnost se zabezpečit proti nedostatku energie.
<SPEAKER ID="364" NAME="Charles Tannock" AFFILIATION="PPE-DE">
Pane předsedající, přerušení dodávek zemního plynu, jež Rusko využilo jako svou diplomatickou zbraň, nám znovu dokázalo, jak moc potřebujeme vytvořit společnou evropskou vnější energetickou bezpečnostní politiku, za pomoci mezivládní spolupráce. Výhodou takovéto politiky je, že by minimalizovala vliv ruských násilnických taktik, a to prostřednictvím podpory alternativních zdrojů energie, jako je zkapalněný zemní plyn, prostřednictvím nových plynovodů, jako jsou Nabucco a transsaharská trasa, a pomocí budování integrované elektrické sítě Evropské unie.
<P>
Bude však také poskytovat impuls pro zelený program podporou obnovitelných zdrojů energie, energetickou efektivitou a obnovením jaderné energie. Podporuji slovenský požadavek směrem ke Komisi na znovuotevření reaktoru Bohunice, který také přispěje k boji proti klimatickým změnám.
<P>
Ani při nejmenším nepochybuji, že se Rusko snaží tyranizovat Ukrajinu a že se snaží destabilizovat její vládu tím, že do celého sporu zatahuje i Spojené státy, těsně před ukrajinskými prezidentskými volbami, které proběhnou v příštím roce, a dále také ohrožuje ukrajinské euro-atlantické aspirace.
<P>
Nicméně Evropská unie byla do celého sporu zatažena jako vedlejší oběť plynové diplomacie Kremlu. Nemohu se ubránit pocitu, že Rusko načasovalo svou akci tak, aby splývala se začátkem českého předsednictví, třebaže premiér a úřadující předseda Rady pan Topolánek ukázal své schopnosti a tuto naléhavou situaci zvládl.
<P>
Ukrajina je pravděpodobně zodpovědná za odčerpání části ruského plynu, ze kterého byla nařčena, což se však dá pochopit ve světle nevyřešených bilaterálních vztahů, které mezi sebou tyto dvě země mají.
<P>
Ukrajina je v současnosti zavázána platit ročně dalších 500 milionů amerických dolarů za služby zprostředkovatelské společnosti. Vzhledem k tomu, že Ukrajina dluží Rusku za plyn 2,4 bilionu dolarů, by zrušením těchto plateb, které dle ukrajinského místopředsedy vlády končí v kapsách zkorumpovaných politiků, mohl být ukrajinský dluh smazán během pěti let.
<P>
Musíme odolat jakýmkoliv snahám vrazit klín mezi Ukrajinu a její budoucnost v západním světě, a zejména její budoucnost plnohodnotného člena Evropské unie. Nejlepším způsobem, jak zabránit Rusku v dalším zastrašování a vytváření nátlaku na Ukrajinu, nebo dokonce v provokaci Evropské unie, aby pod hrozbou nutila Ukrajinu k urovnání sporu, je mistrně zvládnout společnou evropskou vnější energetickou bezpečnostní politiku, která by prokázala solidaritu mezi členskými zeměmi v krizových obdobích a při nedostatku energie.
<SPEAKER ID="365" NAME="Adrian Severin" AFFILIATION="PSE">
Pane předsedající, problém, jemuž právě čelíme, není pouze rusko-ukrajinským sporem. Máme zde spor mezi Evropou a Ruskem, jehož předmětem je geopolitický status Ukrajiny, spor mezi Evropskou unií a Ukrajinou, jehož předmětem je evropská perspektiva Ukrajiny, spor mezi Evropskou Unií a Ruskem, jehož předmětem je ruský monopol v zásobování zemním plynem, a spor mezi Evropskou unií a Ukrajinou ohledně ukrajinského monopolu v přepravě plynu.
<P>
Kombinací všech těchto sporů se ocitáme uprostřed energetické války o rozdělení moci. V této válce však nejsme rukojmí ale bojovníci. Nejsme prostředníky sporu, ale jsme jednou ze zainteresovaných stran. Důsledky této války přecházejí od jedné krize ke druhé. Můžeme ukončit boj a uspořádat mírovou konferenci?
<P>
Potřebujeme pravidla pro volný trh s energií, sdílený našimi ruskými i ukrajinskými partnery. Potřebujeme záruky a mechanismy na posílení těchto pravidel, potřebujeme arbitrární systém pro urovnávání sporů, a stejně také potřebujeme i instituci, která dá tyto mechanismy do pohybu. Potřebujeme společnou evropskou energetickou politiku, zajišťovanou řádnými právními a politickými nástroji, která bude konsolidována jednotnou dohodou s dodavatelskými a tranzitními zeměmi, tedy s Ruskem a Ukrajinou. Sankce nemohou fungovat. Konfrontace také není řešením. Je třeba se sjednotit a vyjednávat strategicky a srozumitelně. Za tímto účelem musíme zorganizovat, na jak dlouho bude jen třeba, meziparlamentní ad hoc pracovní skupinu, vytvořenou Evropským parlamentem, ruskou Dumou a ukrajinskou Radou zástupců, abychom nastoupili cestu procesu ke vzájemné solidaritě a k budování trvalých strategií.
<SPEAKER ID="366" NAME="Toine Manders" AFFILIATION="ALDE">
(NL) Pane předsedající, dámy a pánové, jak je nyní evidentní, bez energie nemůže naše společnost fungovat. Plyn musí začít opět proudit, a dle mého názoru je v krátkém horizontu obzvláště důležité vyjednat všechny možné diplomatické cesty. O to se velmi chvályhodným způsobem právě pokouší Evropská komise a Parlament - zajistit, že dodávky plynu budou obnoveny, jak jen nejrychleji to bude možné; samozřejmě vyhrožování žalobou není příliš efektivním krokem.
<P>
Ve střednědobém horizontu je dle mého názoru velmi důležité vytvoření evropského trhu s energií, za předpokladu, že budou přijata všechna opatření, která se nám doposud nepodařilo přijmout. Je na čase jednat. Dokážu si představit, že členské země budou v tomto hrát významnou roli, například při urychlení výstavby plynovodů Nabucco či Nord Stream. Především musíme zajistit, že bude vytvořena jednotná evropská síť jak pro zemní plyn, tak pro elektřinu, což zvýší naši nezávislost a umožní nám vytvořit řádně fungující trh a projevit více solidarity a předvídavosti ohledně nedostatků energie. Budeme si muset vyhrnout rukávy a pustit se do práce, a divím se, proč dosud členské státy nedokázaly učinit žádná opatření.
<SPEAKER ID="367" NAME="Dariusz Maciej Grabowski" AFFILIATION="UEN">
(PL) Pane předsedající, Evropská unie se úspěšně pustila do problému globálního oteplování: přijetí opatření vedlo k dosažení okamžitého úspěchu. Podařilo se nám snížit teploty v Evropě a přinést zimu, která se projevila na celém kontinentu. Toto je důkazem síly a schopností Evropské unie, která jednala dle hesla "chtít znamená i dosáhnout". Ale náš vlastní úspěch se změnil v porážku, neboť nyní potřebujeme více tepla pro naše domovy a pracoviště. Toto nikdo z úředníků nepředpokládal.
<P>
V energetické politice začíná Evropská unie připomínat doktora z Haškova příběhu "Osudy dobrého vojáka Švejka", který předepisoval na všechny zdravotní potíže pouze jediný lék - klystýr. Evropská unie se omezila pouze na verbální prohlášení, konference, a zejména na flirtování s Ruskem, dávaje tak Rusku odvahu, aby použilo zdroje energie jako nástroj politického tlaku. Aby byla situace ještě horší, našlo svého spojence v podobě Německa, se kterým buduje plynovod pod Baltickým mořem.
<P>
Závěr je každému jasný: potřebujeme, aby byla neprodleně přijata opatření vedoucí k nezávislosti na ruských dodávkách plynu, s ohledem na přísloví, že "nejslabší to vždy odnese jako první", znamenající, že nejdříve bychom se měli postarat o země jako je Polsko a pobaltské země, které sousedí a jsou plně závislé na dodávkách plynu z Východu, pokud tedy Evropská unie nepovažuje za důležitější své vlastní zájmy a zájmy plynoucí z ruské strany.
<SPEAKER ID="368" NAME="Nickolay Mladenov" AFFILIATION="PPE-DE">
(BG) Pane předsedající, děkuji Vám. V současné době jsou občané 18 členských zemí drženi jako rukojmí v politickém sporu mezi Ukrajinou a Ruskem. Použil jsem termín "politický spor", neboť jsme svědky toho, jak Gazprom a ruské dodávky energie jsou používány jako politické nástroje ke zvýšení tlaku na suverénní stát. Evropští občané jsou drženi jako rukojmí. Plyn je dodáván z Ruska a v Rusku také byly utaženy kohoutky. Ano, Ukrajina také nese svůj díl viny, a proto apeluji jak na Evropskou radu, tak na Evropskou komisi, aby jasně sdělili svým ukrajinským přátelům, že dokud opozice a vláda nezaujmou společné stanovisko v klíčových otázkách ovlivňujících jejich rozvoj, nebudou schopni se vyrovnat s tímto tlakem, který byl na ně vyvinut, respektive který byl na nás vyvinut. Stejně tak jako v našich zemích zaujímáme vůči klíčovým problémům společná stanoviska, i oni musí v klíčových otázkách zaujmout stejný postoj.
<P>
Zadruhé, Gazprom musí zaplatit našim zemím pokutu, neboť Bulharsko, které je v současné době nejvíce postiženou zemí v Evropě a které je naprosto závislé na dodávkách zemního plynu z Ruska, se musí přihlásit o svoje práva, a to práva vůči dodavateli plynu, kterým je v tomto případě Rusko.
<P>
Zatřetí, pokud se týká evropské energetiky, je třeba dát jednoznačnou a společnou odpověď. Musíme jasně říci "ano" evropské jaderné energii, "ano" alternativním zdrojům energie, "ano" dalším plynovodům, které nás zbaví závislosti na jediném dodavateli, "ano" větším skladovacím zařízením a "ano" většímu propojení mezi členskými zeměmi, takže se budeme moci vyvarovat podobnému typu krize.
<P>
Poslední, co bych rád v tomto případě zmínil je, že bulharský parlament si také koleduje o tvrdou kritiku. Během všech let, co byla jeho vláda u moci, tajila dodavatelské smlouvy s Ruskem a neudělala nic pro diverzifikaci zdrojů dodávek pro naši zemi.
<SPEAKER ID="369" NAME="Atanas Paparizov" AFFILIATION="PSE">
(BG) Pane předsedající, páni ministři, pane komisaři, obracím se na vás a orgány, které reprezentujete, jako zástupce nejvíce postižené země, abyste podnikli okamžité kroky k obnově dodávek, a to s využitím všech politických prostředků a všech prostředků mezinárodního práva. Doufám, že na základě principu společné solidarity Evropská rada a Komise přijmou bulharský požadavek, aby byl do nevyužitých zdrojů ve výši 5 miliard zahrnut projekt na vytvoření příhraničního propojení Bulharska s Rumunskem a Bulharska s Řeckem, dále projekt na zvětšení skladovacích zařízení v Chirenu, takže bude pokryta ta nejnutnější potřeba, a rovněž tak projekt na rozvoj příležitostí ke společnému využívání tekutých plynových terminálů.
<P>
Jako zpravodaj jednoho z dokumentů třetího energetického balíčku mám pocit, že zajištění transparentnosti a zajištění souladu s pravidly je věnována větší pozornost než všem zbývajícím problémům, které se týkají klauzule o třetích zemích. Také doufám, že Evropská komise co možná nejrychleji odpoví na požadavek, který jsme zaslali paní Podimatové, týkající se přijetí opatření v dlouhodobém horizontu, takže konečně budeme mít před jarním zasedáním Evropské rady společnou politiku a efektivní opatření, která budou řešit problémy podobné těm, co se právě odehrávají a které byly dnes popsány panem Barrosem jako bezprecedentní, neoprávněné a nepochopitelné.
<SPEAKER ID="370" NAME="Metin Kazak" AFFILIATION="ALDE">
(BG) Navzdory dohodě mezi Ruskem a Ukrajinou o obnovení ruských dodávek zemního plynu do Evropy byly naše naděje, že obdržíme plyn, opět rozmetány na prach. Nezáleží na tom, zda příčiny byly technického, finančního či politického rázu, toto bezprecedentní embargo na plyn nemůže být ospravedlněno. Během zimy s rekordně nízkými teplotami je bezohledné a nelidské odsoudit miliony evropských občanů k tomu, aby mrznuli. Pro Bulharsko, nejvíce zasaženou zemi Evropské unie, je zejména důležité, aby byl dodržen princip Pacta sunt servanda, a dodávky zemního plynu byly okamžitě obnoveny. Taktéž by měla následovat spravedlivá kompenzace za škodu a utrpení způsobené lidem a za porušení dohod.
<P>
Rád bych poblahopřál českému předsednictví za jeho aktivní roli prostředníka při řešení krize. Nyní, více než kdy před tím, je potřeba, aby se Evropská unie začala řídit heslem, proklamovaným mušketýry, které vyzývá k společné solidaritě: "Jeden za všechny, všichni za jednoho", a poskytla finanční pomoc postiženým zemím, jako je například Bulharsko, na životně důležité projekty, které zajistí energetickou jistotu. Je nejvyšší čas, abychom ukázali sílu a jednotu Evropské unie tím, že přijmeme dlouhodobou energetickou strategii.
<SPEAKER ID="371" NAME="Eugenijus Maldeikis" AFFILIATION="UEN">
(LT) Je zřejmé, že tato krize dodávek zemního plynu je politickým problémem, a ne obchodním sporem. Jak společnost Gazprom, tak Naftogaz hrají v tomto konfliktu hlavní roli - snaží se nám všem a celé společnosti dokázat, jak technicky, technologicky a ekonomicky je nemožné zprostředkovat transport plynu. To se neustále opakuje. Tím spíš, že oba tito naši partneři, respektive partneři Evropské unie, se řídí základními obchodními praktikami a ne Energetickou chartou. Vypadá to, jako by pro naše partnery ani neexistovala. Bohužel nevidím žádnou ochotu ani ze strany Kyjeva, ani ze strany Moskvy dospět ke společné dohodě. Zdá se mi, že se obě strany zaměřují spíše na to, aby vyjednáváním získaly čas, a věřím, že dokud nebudou vyřešeny technické otázky, týkající se zajištění transportu, pouze politická opatření nám pomohou vyřešit tento politický problém. Dle mého názoru musíme usilovat o politickou dohodu a politické záruky mezi Evropskou unií, Ruskem a Ukrajinou, než budou dosaženy naše cíle ve středním a dlouhodobém horizontu. Je zde ještě jedna záležitost ohledně energetické solidarity. Bulharský předseda vlády a slovenský předseda vlády se chystají jít do Moskvy a Kyjeva vyjednávat. Tento týden energetické solidarity by neměl být zakončen vyjednáváními založenými na bilaterálním formátu. Domnívám se, že za této situace by bylo energeticky solidární umožnit Bulharsku a Slovensku obnovit jaderný provoz. To by byla opravdová energetická solidarita.
<SPEAKER ID="372" NAME="John Purvis" AFFILIATION="PPE-DE">
Pane předsedající, nastínil jsem tři poměrně zřejmé závěry, plynoucí z této bezvýchodné situace mezi Ruskem a Ukrajinou.
<P>
Za prvé, musíme co nejvíce snížit naši závislost na zemním plynu, který budeme nuceni v budoucnu dovážet. To znamená, že musíme zvýšit naše úsilí v oblasti domácí energetiky, zejména v oblasti obnovitelné a jaderné energie.
<P>
Za druhé, musíme zlepšit soudržnost uvnitř Evropské unie, a to vzájemnou podporou dodávek elektřiny, zemního plynu a ropy mezi jednotlivými členskými zeměmi. To vyžaduje mnohem lepší a rozsáhlejší potrubní síť. Proč by Bulharsko mělo být bez plynu, zatímco Rumunsko, které leží na protějším břehu Dunaje, plyn má? Proč by Slovensko nemělo mít plyn, zatímco jeho sousedé, Rakousko, Polsko a Česká republika, jej mají? Tyto mezery v distribuční soustavě musí být naléhavě zaceleny. Kdy se tak stane, komisaři Piebalgsi?
<P>
Za třetí, musíme diverzifikovat naše zdroje zásob a skladovací zařízení zemního plynu a ropy. Proč více nevyužíváme vytěžených jižních severomořských plynových polí ke skladování?
<P>
Musíme výrazněji rozšířit svou infrastrukturu zkapalněných plynů a vyvinout potrubní systém, zahrnující jak alternativní zdroje, tak alternativní dopravní trasy. Potřebujeme více kvalitnějších spojení s Norskem, severní a západní Afrikou, s Kaspickou oblastí a Kavkazem, s východem a se státy v Perském zálivu na Blízkém východě.
<P>
Závěrem bych se rád Evropské komise a rady zeptal, zda dostatečně naléhavě prosazují obnovitelnou a jadernou energii, zda dostatečně investují do vybudování plynovodů a terminálů na zkapalněný zemní plyn a do rozvoje politických vztahů, které by zajistily kontinuitu a různorodost dodávek.
<P>
Jednoznačně nemůžeme být závislí na Rusku či Ukrajině ve stejné míře, jako tomu bylo dosud. Musíme neprodleně postavit naše evropské zájmy na první místo.
<SPEAKER ID="373" NAME="Dariusz Rosati" AFFILIATION="PSE">
(PL) Pane předsedající, pane úřadující předsedo Rady, pane komisaři, ruské chování, kdy Rusko navzdory svým kontraktům, které podepsalo, odstřihlo plyn svým zákazníkům v Evropské unii, nelze tolerovat. Evropští zákazníci včas platí za své dodávky zemního plynu z Ruska a mají právo očekávat, že jejich dodávky také dorazí ve stanovený čas, bez ohledu na jakýkoliv spor, který mezi sebou Rusko a Ukrajina vedou. Rozhodnutí premiéra Putina pozdržet před televizními kamerami dodávky není pouze porušením stanovených dohod, ale také poukazuje na to, že Gazprom není společnost fungující dle tržních principů, ale firma provádějící politické příkazy Kremlu. Tato debata by měla vyslat jasný signál směrem k Rusku a Ukrajině, aby byly dodávky plynu okamžitě obnoveny.
<P>
Rád bych také poznamenal, že ukrajinské chování je zklamáním. Nedostatek porozumění s Ruskem, nejasná pravidla ohledně plateb za zprostředkování plynu a vnitropolitické boje na nejvyšších vládních místech kompromitují Ukrajinu v očích veřejnosti a ohrožují tak její evropské aspirace. Je to pro mne velmi bolestivé, neboť Ukrajina je nám důležitým sousedem a strategickým partnerem.
<P>
Současná plynová krize konečně potvrdila, že Evropa potřebuje dohlížet na svou energetickou bezpečnost. Nečinnost nemůže být dále tolerována. Vyzývám komisaře při Evropské komisi, aby byly neprodleně provedeny legislativní kroky, které umožní nezbytnou diverzifikaci zdrojů energie, které zajistí opravdovou, a ne jen předstíranou energetickou solidaritu a které vyústí v propojení národních distribučních soustav zemního plynu jednotlivých členských zemí.
<SPEAKER ID="374" NAME="Bilyana Ilieva Raeva" AFFILIATION="ALDE">
(BG) Dámy a pánové, s ohledem na sílu ekonomické krize a závažnost důsledků plynového konfliktu je potřeba součinnost všech národních a evropských orgánů. Rozsah tohoto problému vyžaduje, abychom soustředili své úsilí a své spojenectví na úrovni Evropské unie a za hranicemi politických stran, a to v zájmu ochrany evropských občanů a jejich práv.
<P>
Alternativní zdroje energie a nové technologie sníží naši závislost na dovozu surovin a energie. Ekonomické a sociální problémy, které vyvstaly v souvislosti s plynovou krizí, jsou nyní následovány ekologickými problémy. Přechod od používání zemního plynu k topným olejům v celých průmyslových odvětvích, jak k tomu došlo v Bulharsku, brání plánům Evropské unie omezit emise skleníkových plynů. Oceňujeme okamžitý zásah orgánů Evropské unie, ale potřebujeme privilegované partnerství, abychom zlepšili naši energetickou nezávislost. Z tohoto důvodu musí evropský ekonomický plán na obnovu brát v úvahu, za pomoci finanční podpory, současný požadavek na vybudování infrastruktury pro alternativní zdroje, obzvláště v zemích, které jsou nejvíce závislé, jako je například Bulharsko.
<P>
Vyzýváme Evropský parlament, aby zaujal jasný postoj, který by podporoval koordinaci činností všech institucí, zaměřených na vyřešení této plynové krize a na zamezení opakování takovéto krize i v budoucnu.
<SPEAKER ID="376" NAME="Romana Jordan Cizelj" AFFILIATION="PPE-DE">
(SL) Doprava ruského plynu přes Ukrajinu není pouze bilaterálním problémem či obchodní rozepří. Jedná se o problém s výraznou multilaterální složkou, poněvadž prodej a přeprava plynu může tvořit obchodní aktivitu pouze v případě, kdy jsou splněny potřebné podmínky. Dle mého názoru jsou těmito podmínkami v tomto případě transparentnost, jasně definovaná pravidla, konkurenceschopnost, spolehlivost a kontrola.
<P>
Co mě znepokojuje a na co bych se ráda zeptala, je, kdo odškodní společnosti, které byly nuceny přerušit své aktivity? Kdo odškodní jednotlivé občany, kteří byli postiženi? Tímto chci říci, že Evropa bude muset někoho povolat k zodpovědnosti.
<P>
Co teď můžeme dělat? Zintenzivněme naše diplomatické úsilí. Musíme být rychlejší a mnohem efektivnější při formování společné energetické politiky. Třetí oblastí, na kterou bych ráda upozornila, je diverzifikace: diverzifikace zdrojů, zásobovacích tras a zemí, ze kterých dovážíme energetické produkty.
<P>
Pokud jde o plyn, chtěla bych zejména zmínit dvě přednostní oblasti: použití zkapalněného zemního plynu a projekt plynovodu Nabucco. Obě tyto záležitosti povedou k větší diverzifikaci našich zásobovacích tras a exportních zemí. Projektu Nabucco musí být dána přednost před projekty Nord Stream a South Stream, a to nejen na evropské úrovni, ale na úrovni každé členské země.
<P>
Z tohoto důvodu bych ráda požádala Evropskou komisi, aby nám poskytla alespoň základní informace o tom, jak se projekt Nabucco vyvíjí. Ráda bych se také zeptala, jaké dodatečné kroky Evropská komise podnikla, aby předešla opakování těchto obtíží i v roce 2010, a aby nám poskytla alespoň nějaký náznak toho, kdy asi začne do Evropské unie znovu proudit plyn.
<SPEAKER ID="377" NAME="Szabolcs Fazakas" AFFILIATION="PSE">
(HU) Paní předsedající, nyní, když se očekává, že dodávky plynu budou opět obnoveny, díky zpočátku váhavému, ale nakonec koordinovanému ráznému zásahu Evropské unie, a to i navzdory nejrůznějším technickým a jiným problémům, si můžeme zhluboka oddechnout, přesto však nesmíme usnout na vavřínech.
<P>
Jednou z věcí je, že příčina sporu mezi Ruskem a Ukrajinou stále nebyla odhalena a vyřešena, a proto se celý spor může kdykoliv znovu rozhořet. Ba co víc, plynová krize opět ukázala, jak moc jsme závislí a zranitelní. Uvědomění si této skutečnosti může odstranit otálení s přijetím společné evropské energetické politiky, kdy prvním krokem, který musí Evropa učinit, je přijetí společné odpovědnosti za zabezpečení dodávek.
<P>
Aby se tak stalo, musíme vyvinout nové zdroje a zásobovací trasy, stejně jako propojení mezi sítěmi jednotlivých členských zemí. Nicméně nemůžeme však očekávat, že tento vývoj proběhne na tržním základě, ale spíše je třeba uvolnit evropské zdroje na základě společných evropských zájmů.
<P>
Plynovod Nabucco představuje dlouhodobé řešení, zatímco vývoj sítí spojujících nové členské země může začít již dnes, pokud bude použito 5 miliard eur z rozpočtu, určeného pro účely hospodářských stimulačních programů. Tímto zabijeme dvě mouchy jednou ranou, na jednu stranu by tato infrastruktura mohla stimulovat evropskou ekonomiku a mohla vést k vytváření pracovních míst, a na druhou stranu by mohla zmírnit následky podobných krizí.
<SPEAKER ID="378" NAME="Ivo Belet" AFFILIATION="PPE-DE">
(NL) Paní předsedající, pane komisaři, dámy a pánové, tento problém není ničím novým: byl po několik let předmětem diskuse zde v plénu a ve Výboru pro průmysl, výzkum a energetiku. Jako nikdy předtím, Moskva dala jasně najevo, jak moc jsme se stali zranitelnými a jak snadno nás lze podplatit. Je na čase jednat.
<P>
Pane komisaři, vaše diagnóza nedostatku vzájemných propojení nemohla být více přesná. Musíme na tom opravdu zapracovat, neboť se opravdu jedná o záležitost, se kterou je možné něco udělat. V rámci Evropské unie musíme vzájemně propojit rozvodné sítě se zemním plynem. Jednou z hlavních příčin, proč se tak dosud nestalo, je, že povolení jsou národní záležitostí. Toto bychom měli mnohem efektivněji zkoordinovat, neboť tato povolení se v jednotlivých členských zemích liší. Musíme najít řešení, které lépe usměrní jednotlivé národní procedury. Jsem si vědom faktu, že Evropská komise má v této oblasti pouze malou pravomoc, ale i přesto bychom se měli pokusit o dosažení zásadního pokroku. Co by mohlo fungovat - jak již také bylo zmíněno v návrhu Evropské komise - je vytvoření koordinátora, který by zodpovídal za konkrétní přes-hraniční projekt, který by fungoval jako prostředník v otázkách vzájemného propojení a který by mohl uvést věci do pohybu. Tato koordinace může být zásadní a v podstatě se již objevuje u větrné energie. Velmi mě potěšilo zjištění, že ve vašem druhém přezkumu jste jasně prohlásili, že koordinace bude součástí plánovaného rozvoje pobřežní sítě větrných turbín, zejména s ohledem na propojení s pozemními sítěmi.
<P>
Za druhé, měli bychom mnohem více obrátit svou pozornost na zkapalněný zemní plyn (LNG), jež umožňuje mnohem větší flexibilitu a činí nás daleko méně zranitelnými. Za třetí, rozvodné sítě by měly být uspořádány vzhledem k udržitelné energii, která, jak již víme, bude vyráběna lokálně a které musíme zajistit přednostní přístup k těmto rozvodným sítím.
<P>
Dámy a pánové, pane komisaři, je zřejmé, co musíme udělat. Předpokládám, že konečně je zde politická vůle rozhoupat se k akci a že důležitá a specifická rozhodnutí budou provedena do nadcházejícího letního summitu.
<SPEAKER ID="379" NAME="Zbigniew Zaleski" AFFILIATION="PPE-DE">
(PL) Paní předsedající, zákazník, který zaplatil smluvenou cenu, dostál svému závazku. Pane komisaři, Rusko je za krizi zodpovědné, a proto by mělo být podrobeno sankcím. Ukrajina je jasně uprostřed. Pokud Rusko není schopno akceptovat, jakým politickým směrem se Ukrajina ubírá, bude se muset přes to nějak přenést, stejně jako se přeneslo přes ztrátu politického vliv nad zeměmi bývalého Sovětského bloku. Svět se mění a jednoduše je potřeba tento fakt přijmout.
<P>
Teatrální výkon Ruska, které odstřihlo dodávky zemního plynu, se zdá být důkazem toho, že nestojí o to, aby nám prodávalo svůj produkt. Alespoň přinejmenším to tak vypadá. Domnívám se, že pro dobro své ekonomiky a svých občanů by mělo Rusko věnovat pozornost obchodu a své image jako důvěryhodného partnera. Zdůrazňuji, že oboustranná závislost jednoho na druhém je pravděpodobně nejvíce důležitý aspekt tohoto kontraktu a spolupráce.
<P>
Doufám, že Rusové nakonec tuto pravdu pochopí, a Evropa bude brát Rusko v úvahu a stane se dobrým prostředníkem.
<SPEAKER ID="380" NAME="Zita Pleštinská" AFFILIATION="PPE-DE">
- (SK) Gazprom a Naftagas si zahrávají s důvěrou evropského spotřebitele. Stovky slovenských společností byly nuceny přerušit výrobu a bulharští občané mrznou ve svých domovech. Evropští občané by neměly být nuceni platit za obchodní a politické hry.
<P>
Je těžké soudit, která strana nese větší vinu, ale jedna věc je jistá - Slovensko a Bulharsko nutně potřebují pomoc. Potřebují okamžité řešení, potřebují, aby byly okamžitě obnoveny dodávky plynu a potřebují vědět, co se stane s jejich jadernými elektrárnami.
<P>
Věřím, že navzdory všemu, co se stalo, se neobrátíme zády k zemím bývalého Sovětského bloku, včetně Ukrajiny, které se snaží vymanit z ruského vlivu. Občané Ukrajiny by neměli trpět za to, že jejich politici selhali.
<SPEAKER ID="381" NAME="Evgeni Kirilov" AFFILIATION="PSE">
Paní předsedající, obecně řečeno, mohu souhlasit s těmi kolegy, kteří pochválili aktivní roli českého předsednictví.
<P>
Nicméně nemohu souhlasit s politickým tónem, jakým se vyjadřoval místopředseda vlády pan Vondra ve svých úvodních poznámkách. Jeho politický tón je až příliš klidný. Ano, hovořili jsme a stále hovoříme jedním hlasem, tento hlas však není dostatečně silný. Protože vezmeme-li v úvahu situaci milionů evropských občanů, trpících v této tvrdé zimě, nemůžeme zůstat jen tak klidnými. Divím se, proč tomu tak je. Musíme jednat, a souhlasím s většinou svých kolegů, kteří požádali o vyšetřování, protože musíme zjistit, která z těchto dvou stran jedná více nezodpovědně. Zodpovědné jsou však obě! Možná důvodem k této chladné politické řeči byl fakt, že nyní se to již netýká pouze Ruska ale i Ukrajiny, a to není správně.
<P>
Jsem pevně přesvědčen, že nejen Evropský parlament, ale také celé předsednictví by mělo zvýšit svůj hlas ve jménu trpících občanů.
<SPEAKER ID="382" NAME="Fiona Hall" AFFILIATION="ALDE">
Paní předsedající, tato krize zvýrazňuje důležitost toho, aby byla Evropská unie více energeticky nezávislá. Zatímco však zde mluvíme pouze o dodávkách energie, nesmíme zapomenout i na význam kontroly poptávky po energii.
<P>
Naším cílem je 20% zlepšení energetické efektivity Evropské unie do roku 2020 a řada právních předpisů, zaměřených na úsporu energie. Tyto kroky k úspoře energie pomohou bojovat nejen s klimatickými změnami a s nedostatkem paliv, ale také velmi výrazně zlepší evropskou energetickou bezpečnost.
<P>
Je zde samozřejmě velmi dobrý důvod, proč má akční plán Evropské komise ohledně energetické efektivnosti mezinárodní prvek a uznává význam podpory pro zvýšení energetické efektivnosti i v zemích mimo Evropu, a to neposlední řadě v zemích, které zásobují a přepravují energii do Evropy. Pravdou je, že pokud tyto země budou spotřebovávat méně, více zbude na nás. Což je také důležité, hned vedle bezprostřední politické stránky krize.
<SPEAKER ID="383" NAME="András Gyürk" AFFILIATION="PPE-DE">
(HU) Paní předsedající, navrhuji, abychom mluvili na rovinu. Evropská unie se nepoučila ze své zkušenosti s plynovou krizí v roce 2006 mezi Ruskem a Ukrajinou a těžce zklamala při současné krizi. Ti, kdo mají dělat rozhodnutí, reagovali na uzavření kohoutků u dodávek plynu tak, jako by to bylo něco naprosto neočekávaného. Tato doposud nejvážnější krize dodávek energie může být konečnou výzvou pro členské země, aby se konečně probudily. Musíme podniknout kroky ke snížení naší závislosti na energii.
<P>
Věřím, že je již každému jasné, že tento konflikt, který vypukl mezi Ruskem a Ukrajinou, není pouze soukromým bilaterálně právním sporem, už jen proto, že ovlivňuje stovky milionů občanů Evropské unie. Současná krize není pouze zkouškou naší společné energetické politiky, ale také solidarity Evropské unie.
<P>
Nyní je v sázce to, zda se členské země dokážou přesunout za hranice politik, založených až doposud na samostatném jednání. Nyní je v sázce, zda je Evropská unie schopna jednotně mluvit a jednat v tak zásadních věcech.
<SPEAKER ID="384" NAME="Eluned Morgan" AFFILIATION="PSE">
Paní předsedající, jsem potěšena, že mohu uvítat návrat pana Vondry. Děkuji mu za objasnění vážnosti situace, avšak kdy se Evropská rada poučí, že dokud nebude Evropská unie hovořit v otázkách energetiky společným hlasem, obzvláště ve vztahu k Rusku a Ukrajině, budeme se nacházet v oslabené pozici?
<P>
Dám vám názorný příklad toho, kdy Evropská rada takhle nejednala. Již brzy bychom měli začít projednávat druhé čtení energetického liberalizačního balíčku. Evropská komise přišla s velmi pečlivě zpracovaným postojem ke třetím zemím, investujícím v Evropské unii, který vycházel z toho, že Evropská komise bude v těchto záležitostech jednat jménem Evropské unie. Co jste vy v Evropské radě udělali? Stáhli jste se do národních pozic a řekli ne - my, členské země chceme mít poslední slovo, ne Evropská komise.
<P>
Je to ten nejstarší známý trik, rozděl a panuj, kterému jste vy i vaši členští kolegové sedli na vějičku. Dokud si neuvědomíte, že sdílení vašich pravomocí je cestou jak získat větší mezinárodní páky, budeme se pořád nacházet ve zranitelné pozici. Musíte odpovědět evropským občanům na to, proč jsou nyní nuceni doma sedět v zimě. Musíte v tomto změnit svůj postoj. Uděláte to?
<SPEAKER ID="385" NAME="Alexandr Vondra">
úřadující předseda Rady. - Paní předsedající, nejdříve bych se vám rád na úvod omluvil. Jsem zde poprvé a je možné, že jsem svou dlouhou předmluvou přispěl k odkladu. Avšak domnívám se, že shrnutí toho, jak se již od časného rána prvního lednového dne chováme, za to stálo.
<P>
Mluvit jedním hlasem je přesně to, oč se v tomto dobrodružství pokoušíme. Myslím, že doposud jsme v tom byli poměrně úspěšní.
<P>
Zmínili jste vnitřní energetický balíček. To ale není předmětem aktuální diskuse; my zde mluvíme o kritické situaci. Z toho, co vím z debaty v Evropské radě, vám však mohu říct, že nejrůznější obavy z přijetí kompletního unbundlingu byly jednoduše motivovány strategickými zájmy některých zemí. Toto je diskuse o doložce třetích zemí atd. Nicméně, jak jsem zde ve svém prohlášení již zmínil, české předsednictví toto považuje za jednu za svých hlavních priorit, a uděláme vše, co je v našich silách, pro nalezení řešení a kompromisu mezi Evropskou radou a parlamentem.
<P>
Neočekávejte však, že nám to přinese zázračná řešení problémů, jako jsou například hrátky se zemním plynem ve střední a východní Evropě. Je rozdíl být na ostrově, kde máte možnost přivést energii do jakéhokoliv přístavu, kterého si jen budete přát, a být naopak někde, jako je Slovensko či Bulharsko. Ano, máte pravdu, že jsou země, které mají lepší vybavení, a to i v konkrétním regionu či pro určitý druh mimořádné situace. Domnívám se však, že bychom si měli být vědomi faktu, že kupříkladu nelze budovat zařízení pro skladování plynu, kde si jen zamanete. Potřebujete pro to vhodný typ geologického prostředí.
<P>
Například v mé zemi máme to štěstí, že všechna skladovací zařízení jsou umístněna ve východní části země. Můžeme z těchto skladů čerpat a distribuovat plyn, i když z venku nepřicházejí téměř žádné dodávky. Jsme tak schopni přežít několik týdnů či měsíců, ne však déle. Naproti tomu Slovensko je má naneštěstí situovány v západní části země a obrátit tok plynu na druhou stranu není snadnou operací. Potřebujete mít na plynovodech kompresory, a pokud tak nemáte, dochází k problémům.
<P>
Pokud se jedná o to, hovořit společným hlasem, všem těm, kdo tvrdí, že jde o politický problém, mohu ze své zkušenosti říct, že se skutečně jedná o politický problém. Je to politický problém proto, že lidé mrznou ve svých domovech, což je politicky obtížnou situací. Samozřejmě souhlasím s těmi, jako je Jacek Saryusz-Wolski nebo István Szent-Iványi, kteří tvrdí, že se jedná o jakýsi druh cynické hry a že v podstatě jádrem celého sporu je boj o to, kdo získá kontrolu nad infrastrukturou v zemi. Jiní, jako je Hannes Swoboda a Jan Marinus Wiersma, zdůrazňují, že bychom se neměli na věci dívat pouze černobíle a že Ukrajina si zasluhuje naši pozornost - máte však samozřejmě také pravdu: Ukrajina nám to příliš neusnadňuje. Alespoň to je můj názor. Měli bychom si však být vědomi faktu, že Bulharsko a Slovensko se nacházejí v hrozivé situaci, neboť je zde země, která se snaží zneužít jejich obtížné situace a zatáhnout obě země do konfliktu s Ukrajinou. Právě tohoto jednání jsme svědkem, jako například po dnešních událostech. Takže není to nic jednoduchého - co můžeme dělat?
<P>
Pak jsou zde ti, kteří se bojí jakkoliv vstoupit do této hry, neboť v ní vidí hru, která připomíná karetní hru na Černého Petra, jejímž nebezpečím je to, že ten, komu zůstane v ruce černá karta naposled, musí zaplatit celý účet. Nemyslím si, že ti, kteří se obávají hrát, jsou odvážní. Za odvážnou osobu považuji někoho, kdo je ochoten podstoupit určité riziko.
<P>
Proč nenakupovat plyn na ukrajinsko-ruských hranicích? Tohle je výborným příkladem! Již jsme o tomto jednali, a kdo se stal smluvním partnerem ze strany Evropské unie? Soukromé podniky, které mají strach, neboť nemají žádnou kontrolu nad přívodem plynu. Očividně by mělo existovat nějaké řešení, to by však vyžadovalo ochotu Ukrajiny vzdát se svého podílu na plynovodu. Jak ale víte, ukrajinský parlament to však zakázal, a Ukrajina to není připravena udělat. Evropské podniky by měly zaujmout konkrétní roli, a není zde nic, co by bylo záležitostí pouze několika týdnů či dokonce měsíců. Potřebujeme vystupňovat náš tlak. Například, jak již zde dnes bylo řečeno, je potřeba podniknout určité právní kroky, což je dle mého názoru důležité pro obě strany.
<P>
Nerad bych se opakoval a strávil tím opět více času, než bych měl. Rád bych vám všem - od Jaceka Saryusze-Wolskiho, skupiny PPE-DE, až po všechny zde přítomné - poděkoval především za váš zájem a za váš aktivní přístup. Potřebujeme vaši pomoc a vaši pozornost. Potřebujeme vaši pomoc, aby se na tento problém obrátila pozornost i těch členských zemí, ve kterých není tento problém na titulních stránkách. To znamená převážně v těch částech Evropy, ve kterých nehrozí stav ohrožení. Pomohlo by nám mnohem aktivněji mluvit společným hlasem.
<P>
V neposlední řadě souhlasím s většinou vás, kdo jste debatovali o potřebě mnohem strategičtějšího přístupu, o potřebě řešení v střednědobém a dlouhodobém horizontu - což je přesně to, co má české předsednictví v plánu. Máme šest měsíců - a možná máme čtyři měsíce, abychom na tom s vámi spolupracoval. Zcela souhlasíme s Evropskou komisí a členskými zeměmi, že je třeba s agendou postoupit dále, aby se mohla stát klíčovým bodem březnového zasedání Evropské rady, a také souhlasíme, že je třeba zorganizovat dubnový Southern Corridor Summit, s cílem podpořit diverzifikaci dodávek, jako je tomu například u projektu Nabucco a dalších.
<SPEAKER ID="386" NAME="Benita Ferrero-Waldner">
členka Komise. - Paní předsedající, pokusím se být co možná nejstručnější. Z pohledu zahraniční politiky je zde řada následků, se kterými jsme se setkali již v roce 2006, kdy zazněl první poplašný signál. Nejdůležitější věcí je to, co můžeme společně v budoucnu udělat. Máme jediný problém a tím samozřejmě je Lisabonská smlouva. V Lisabonské smlouvě není žádná společná vnější bezpečnostní politika. V Lisabonské smlouvě budeme mít doložku o solidaritě, která pak může být použita k lepší koordinaci, o které se neustále všude mluví. Za druhé, již před dvěma lety jsme měli mít energetickou diplomacii. Byla podepsána pěkná řádka memorand. Pracujeme na tom již nějakou dobu, přesto je většina věcí zatím spíše teorií nebo je v přípravné fázi. Je velmi obtížné dát najednou všechny aktéry dohromady. Obvykle můžeme vypracovat pouze rámec, jako například pro projekt Nabucco. Pokusili jsme se získat potřebné množství plynu, nezbytné pro zásobování a vybudování Nabucca. Zde si myslím, že veřejno-soukromá partnerství jsou nevyhnutelná. To je mou druhou poznámkou. Tou třetí je, jak samozřejmě všichni víme - a jak již zde bylo tolikrát řečeno - že tento konflikt týkající se zemního plynu je konfliktem obchodním, ale současně má také významné politické konotace.
<P>
Také můžeme vidět velmi špatný stav rusko-ukrajinských vztahů, naším cílem však je stabilizovat situaci, jak jen to bude možné. Jednou z možností bude naše nová idea Východního partnerství, kdy požadujeme, aby všichni východní partneři spolu spolupracovali. Koncem března budeme na Ukrajině pořádat společnou mezinárodní investiční konferenci na téma rehabilitace a modernizace ukrajinského tranzitního systému zemního plynu. Domnívám se, že pro tuto událost je nejvyšší čas. Vzhledem k bilaterálním vztahům - EU-Rusko a EU-Ukrajina - se domnívám, že je zřejmé, že dodávky energie a dopravní aspekty dohod, které jsou právě vyjednávány, nabyly nové důležitosti a že se zde objeví.
<P>
Mou poslední poznámkou je, že se nedíváme pouze směrem na východ, ale také směrem na jih. Již jsme jednali s mnoha arabskými zeměmi na iniciativách získat plyn přes Turecko, doufejme, s pomocí plynovodu Nabucco. To znamená, že diverzifikace plynovodů, zdrojů a samozřejmě také různých druhů energie - jak zde již zaznělo - bude cestou, kterou se budeme v budoucnu ubírat. K tomuto však potřebujeme řádnou právní základnu, což není jednoduché.
<SPEAKER ID="387" NAME="Andris Piebalgs">
člen Komise. - Paní předsedající, ctihodní pánové poslanci, řeknu pouze několik věcí. Za prvé, naším úkolem je okamžitě obnovit dodávky, neboť lidé trpí, trpí také průmysl a lidé přicházejí o práci; to je naším hlavním úkolem, ne vytvářet další překážky.
<P>
Následně by však měla být provedena analýza a také by mělo dojít k příslušným opatřením. Měly bychom revidovat některé své stereotypy, protože jestli rok 2006 byl impulsem k tomu, abychom se probudili, pak nyní se jedná o skutečný šok.
<P>
Ve skutečnosti podceňujeme, co se doopravdy odehrálo. Jestliže vlády dvou zemí obvinily jedna druhou z utažení kohoutků u přívodu plynu, pak si mohu vyvodit pouze jediný závěr - vzhledem k tomu, že důvěřuji zemím a jejich vládám - že někdo jiný manipuloval s potrubím, a tomu je velmi těžké uvěřit.
<P>
Takže to, co se doopravdy stalo, je opravdu mimořádné a věřím, že by to mělo mít velký vliv na energetickou politiku, kterou se snažíme vytvořit. Proto se domnívám, že by žádný problém neměl být nikdy více tabu. Opravdu bychom měli diskutovat o tom, jak zajistit bezpečnost dodávek za všech možných okolností.
<P>
A abych byl upřímný, nikdy jsem neočekával, že dojde k úplnému přerušení dodávek. Nikdy bych se toho nenadál a bylo to šokem i pro mě. Můžete mě jako komisaře pro energetiku obviňovat a říkat: "Měl jste to předvídat." Avšak takovou situaci nikdo neočekával. Bylo to něco nového, co se nikdy před tím nestalo a na co bychom měli být v budoucnu připraveni.
<SPEAKER ID="388" NAME="Předsedající">
Rozprava je ukončena.
<P>
Hlasování se bude konat zítra (čtvrtek 15. ledna 2009).
<P>
Písemná prohlášení (článek 142)
<SPEAKER ID="389" NAME="Cristian Silviu Buşoi  " LANGUAGE="RO">
Evropská unie znovu čelí krizi kolem dodávek zemního plynu. Kdo je viníkem, není jisté. Rusko? Ukrajina? Obě země? Naléhavě žádám Evropskou komisi, aby zveřejnila informace o příčinách zostření situace. Evropská unie musí převzít odpovědnost a oznámit, kdo skutečně tento problém vyvolal.
<P>
Krize bohužel odhalila fakt, že mnoho evropských zemí je zranitelných, pokud jde o energetické vydírání, a může trpět následky spíše politických než ekonomických nedorozumění mezi zeměmi bývalého Sovětského svazu. Je zřejmé, že musíme urychlit proces vytvoření společné evropské energetické politiky založené na společném vnějším přístupu. Musíme urychlit proces diverzifikace zdrojů dodávek a přepravních tras pro zemní plyn. Zásadním rozhodnutím je urychlení projektu Nabucco.
<P>
Domnívám se, že komisař pro energetiku musí předložit zprávu s podrobnostmi o opatřeních, která Komise přijala, nebo spíše nepřijala v uplynulém roce na podporu projektu Nabucco.
<SPEAKER ID="390" NAME="Sylwester Chruszcz  " AFFILIATION="UEN">
písemně. - (PL) V dnešní rozpravě bylo řečeno mnohé o dodávkách plynu a vazbách, vzájemném propojení a závislosti evropských ekonomik. Ze současné krize je nutné se poučit.
<P>
Za racionální a zajímavý bychom měli považovat také projekt Yamal 2. Nejen že je lepší než baltský plynovod do Německa, který vede mimo území Polska, ale zvýší i naši energetickou bezpečnost. Bude-li Yamal 2 vybudován, dostane se přes Polsko do Evropy výrazně větší množství plynu. Tento projekt představuje účinnější řešení z hlediska efektivnosti nákladů než severní plynovod, a kromě toho, může být postaven rychleji.
<P>
Domnívám se, že touto cestou bychom se měli ubírat při hledání způsobů zajištění energetické bezpečnosti pro všechny členské státy EU.
<SPEAKER ID="391" NAME="Corina Creţu  " LANGUAGE="RO">
Plynová krize nás upozornila na dva hlavní problémy, kterým Evropská unie čelí.
<P>
V oblasti energetiky dosud nemáme společnou strategii, protože nám chybí soudržnost, která je k tomu nezbytná. V současné době bylo přerušenými dodávkami postiženo 11 ze 27 zemí EU. Závislost na ruském plynu je nicméně společným bezpečnostním problémem, uvědomíme-li si, že energetická zbraň může být použita kdykoli, zejména proti bývalým ruským satelitním státům. V této situaci je povinností EU nalézt řešení pro vytvoření bezpečné energetické zóny pro nové členské státy. Skutečným problémem pro Evropu je diverzifikace zdrojů plynu, nikoli tranzitní trasy mezi Ruskem a EU.
<P>
Plynová krize rovněž odhaluje politickou slabost rozdělené, nerozhodné Evropské unie. Jeden z výrazných nedostatků souvisí s předsednictvím EU. Zejména v období krize nutně potřebujeme reprezentativní hlas, který bude promlouvat jménem celé EU. Několikahlasný sbor představuje riziko zesměšnění myšlenky sjednocené Evropy, o jejím mezinárodním image a vlivu nemluvě. Proto je nutné prodloužit trvání evropského předsednictví, které je nezávislé na politických systémech členských států.
<SPEAKER ID="392" NAME="Daniel Dăianu  " AFFILIATION="ALDE">
písemně. - Další varovný signál.
<P>
Současná plynová krize znovu ukazuje, jak slabá a neefektivní je evropská energetická politika, když se vnitrostátní vlády EU, které se ocitly pod velkým tlakem, v zásadě spoléhají na vlastní zdroje a prostředky. Za těchto okolností to není nic překvapivého, jen se ukazuje jiný aspekt nedostatku solidarity EU. Tato krize také upozorňuje na to, jaké budoucí kroky jsou v energetické politice EU nezbytné, přejeme-li si vůbec nějakou mít. V souvislosti se zásobami ropy bychom měli zlepšovat skladování plynu. Musíme diverzifikovat dodavatele plynu, přepravní cesty a mechanismy způsobů dodání (jako v případě zkapalněného zemního plynu). Výstavba plynovodu Nabucco by měla být urychlena a na financování tohoto projektu by se měla podílet Evropská investiční banka. Argument, že v oblastech, kudy povedou přepravní trasy, není dostatek plynu, neobstojí. Potřebujeme rozvíjet obnovitelné zdroje energie a bezpečnou energii rychlejším tempem. V neposlední řadě musíme vybudovat přeshraniční energetické propojovací vedení tak, aby si členské státy EU mohly v případě potřeby pomáhat.
<SPEAKER ID="393" NAME="Dragoş Florin David  " LANGUAGE="RO">
Paní předsedající, pane komisaři, dámy a pánové.
<P>
Energetický sektor představuje jeden z nejvýznamnějších hospodářských a geopolitických faktorů. V dnešní době je téměř polovina veškeré energie EU závislá na dovozu, a podle prognóz budou do roku 2030 dovozy zemního plynu dosahovat až 70 % a u ropy až 100 % všech dodávek. Tyto údaje by se pro nás měly stát hlavním motivem k urychlenému vypracování společné energetické politiky. K tomu je nutné, abychom budovali společnou energetickou politiku na třech pilířích: kompletním vzájemném propojení vnitrostátních sítí na evropské úrovni, diverzifikaci našich zdrojů dodávek a přijetí aktivních opatření zaměřených na úsporu energie.
<P>
Výsledkem všech těchto opatření musí být také zabránění podobným krizím kolem ruských dodávek plynu přes Ukrajinu, které vytvářejí závažné problémy pro obyvatelstvo EU a narušují její hospodářství. Je skutečně možné ukrást plyn ze sítě stejně jako peněženku z kapsy? Je skutečně možné jen tak, za pár minut, přerušit dodávky bez jakéhokoli upozornění uživatele? Domnívám se, že předtím, než prozkoumáme nedodržování mezinárodních smluv a dohod a fakt, že dodavatel, jehož největší podíl příjmů pramení právě z vývozu plynu, přistupuje k Evropanům, kteří za tento plyn spolehlivě platí, s lhostejností a nezájmem, se musíme zaměřit na řešení otázky energetické bezpečnosti EU.
<SPEAKER ID="394" NAME="András Gyürk" AFFILIATION="PPE-DE">
, písemně. - (HU) Evropská unie se nepoučila ze zkušeností, které získala v roce 2006 během plynové krize mezi Ruskem a Ukrajinou. Rozhodovací orgány reagovaly na utažení kohoutků s plynem jako kdyby to bylo něco naprosto neočekávaného. Tato krize v zásobování energií, nejvážnější, kterou jsme až dosud zažili, může být posledním varovným signálem pro členské státy: musíme přijmout opatření ke snížení naší energetické závislosti. Konflikt, který vznikl mezi Ruskem a Ukrajinou, není jen pouhým dvoustranným právním sporem, protože se dotýká stovek milionů evropských občanů.
<P>
Současná krize není jen testem kvality naší společné energetické politiky, ale také solidarity EU. Nyní se jedná o to, zda členské státy dokáží překročit hranice politik, které byly až dosud založeny na separátních dohodách. Jedná se také o to, zda Evropská unie dokáže v tak vážné věci mluvit a postupovat jednotně.
<P>
Nečinnost provázející uplynulé dny je obzvláště bolestná, zejména uvědomíme-li si, že Evropské komisi se podařilo definovat kroky, které mohou snížit závislost Evropy. Nezbývá než souhlasit s obsahem Akčního plánu EU pro energetickou bezpečnost a solidaritu. Je nutné co nejdříve investovat do rozvoje alternativních zásobovacích tras a do propojování stávajících sítí. Je nutné rozšířit podporu pro vybudování infrastruktury k zajištění energetické účinnosti a je nutné posílit energetický rozměr zahraniční politiky EU, která se v současné době formuje.
<P>
Domnívám se, že současná krize by bývala neměla tak drastický účinek, kdyby členské státy nepřišly k rozumu až v poslední okamžik, a nezavázaly se ke společné evropské energetické politice jen pouhými slovy.
<SPEAKER ID="972" NAME="Filip Kaczmarek  " AFFILIATION="PPE-DE">
písemně. - (PL) Zdá se, že současná krize v dodávkách plynu na Ukrajinu a do Evropy má daleko větší důsledky než předchozí krize, které byly vyústěním stejného problému, to jest monopolistického postavení Ruska v dodávkách plynu do EU. Pomohla nám pochopit skutečný význam pojmů a termínů, které často používáme, ale ne vždy jim rozumíme, jako je energetická bezpečnost, solidarita EU, společná energetická politika nebo diverzifikace dodávek a způsoby dodání plynu a dalších paliv. K tomu, abychom vyvodili příslušné závěry ani nepotřebujeme znát skutečné důvody chování Ruska. Znát motivy je samozřejmě důležité z hlediska morálního a politického posouzení chování zemí a firem, ale faktem zůstává, že bez ohledu na motivy chování jednotlivých stran dohody, byli někteří občané Evropské unie vystaveni bolestivým následkům tohoto sporu tím, že neměli plyn. Pravda je důležitá, ale plyn nám nezajistí. Využijme této příležitosti k získání seriózních odpovědí na několik otázek. Budeme schopni vyvodit správné závěry ze současné situace? Bude schopni se povznést nad krátkozraký pohled, který nám nabízejí současné opoziční politické strany, jež cynicky zneužívají situace k nepodloženým útokům na vlastní vnitrostátní parlamenty? Bude vybudován plynovod Nabucco? Podaří se nám zvýšit naše povinné zásoby paliv? Změní ideologičtí odpůrci jaderné energie své názory? Doufejme, že ano.
<SPEAKER ID="395" NAME="Janusz Lewandowski  " AFFILIATION="PPE-DE">
písemně. - (PL) Vážená paní předsedající, lekce, kterou nám udělila současná plynové krize, je tvrdá, a Evropská unie se z ní musí poučit. Nicméně, tato krize je dalším zlomovým bodem, a doufejme že i posledním, který odhaluje nedostatky společného vládnutí 27 zemí. Protože společné vládnutí je právě to, co národy Evropy očekávají, dokonce i v těch zemích, které nebyly přímo postiženy plynovou blokádou, a které jsou méně závislé na dodávkách z Gazpromu.
<P>
Mechanismus solidarity, nastíněný ve směrnici z roku 2004, je zcela nevhodný pro dnešní výzvy. Musíme se shodnout na praktické společné politice solidarity, bezpečnosti a diverzifikace v oblasti energetiky. Nepotřebujeme hesla. Potřebujeme investice do infrastruktury. Potřebujeme se zabezpečit proti budoucí krizi zvyšováním skladovací kapacity plynu. Energetická solidarita vyžaduje přeshraniční napojení na přepravní soustavy jednotlivých zemí. Polsko je dobrým příkladem: ačkoli je zásobováno především plynovodem z Ruska, který vede mimo území Ukrajiny, a je proto méně vystaveno současné krizi, je nicméně odříznuto od západoevropských přepravních a skladovacích soustav.
<P>
Jsme znepokojeni, že výsledkem této krize je, mimo jiné, snížení důvěryhodnosti Ukrajiny a nikoli pouze Ruska. Tento účinek plynové války je stejně důležitý jako krátkodobé problémy, které zažili spotřebitelé během kruté zimy.
<SPEAKER ID="396" NAME="Marusya Ivanova Lyubcheva  " LANGUAGE="BG">
Je pro nás velmi obtížné diskutovat o plynové krizi, když víme, že Rada, Evropský parlament a Evropská komise skončily na jejím konci se svázanýma rukama. Ale diskuse je velmi důležitá, i když nedostačující. Chtěla bych poděkovat všem kolegům poslancům a poslankyním z různých politických skupin a členským státům za vyjádření podpory Bulharsku a ostatním zemím, které trpěly následkem této krize.
<P>
Na druhou stranu, tímhle si přísun plynu nezajistíme a nevytvoříme normální evropské životní podmínky pro naše spoluobčany. V důsledku této krize se Bulharsko změnilo z energetického centra na Balkáně na centrum plynové krize.
<P>
A proto je naléhavě nutné přijmout opatření. Důsledky této krize jsou humanitární i ekonomické. Kromě finanční a hospodářské krize také tato krize destabilizuje naši zemi. Evropský parlament musí schválit usnesení, v němž vymezí svůj postoj a stanoví opatření, která nám pomohou krizi překonat. Tady a teď. Tato opatření se musí týkat jaderné energie a hledání nových zdrojů zemního plynu. Potřebujeme nový mechanismus opatření a soubor nástrojů.
<P>
Není-li Evropský parlament součástí řešení problému dnes, stane se zítra součástí problému samotného. A to bude mít pro EU nepříznivý politický dopad.
<SPEAKER ID="397" NAME="Marian-Jean Marinescu  " LANGUAGE="RO">
Současná krize znovu upozornila na fakt, že hlavním problémem je závislost na energetických zdrojích nacházejících se na území Ruské federace, a zneužití této situace Ruskou federací způsobem, který se vymyká standardním mezinárodním postupům.
<P>
Prohlášení předsedy Evropské komise a předsedy Rady v průběhu krize v Gruzii ohledně změny vztahů EU s Ruskem by měla být uvedena do praxe.
<P>
Lisabonská smlouva by měla být ratifikována, abychom mohli vytvářet společnou evropskou energetickou politiku.
<P>
Neprodleně musíme zahájit výstavbu plynovodu Nabucco.
<P>
Je naprosto nezbytné, abychom podpořili energetické projekty zdůrazňující význam černomořského regionu a využití zdrojů energie z oblasti Kaspického moře.
<P>
Také rozšířením Evropského energetického společenství na východ a přednostním začleněním tématu energetiky do nového rámce vytvářeného prostřednictvím východního partnerství můžeme přispět k vyřešení současné situace.
<SPEAKER ID="398" NAME="Katrin Saks  " AFFILIATION="PSE">
písemně. - (ET) Paní předsedající, vážený pane předsedo.
<P>
Je politováníhodné, že české předsednictví bylo zahájeno nikoli podle původního plánu, ale uloženým usnesením o rusko-ukrajinském plynovém konfliktu, tedy stejným způsobem, jakým předchozí předsednictví muselo usilovat o ukončení rusko-gruzínského válečného konfliktu.
<P>
Všechno má ale i svou světlou stránku. Díky této válce o zajištění dodávek plynu se energetické otázky dostaly do popředí zájmu, zejména požadavek na vypracování společné energetické politiky.
<P>
Tato společná energetická politika ale nemůže být vytvářena v Bruselu, pokud členské státy namísto prosazování společného zájmu uzavírají dvoustranné dohody za podmínek, které jsou výhodné pouze pro ně samé. V tomto smyslu společná politika musí vycházet z hlavních měst členských států, nikoli z mocenských kuloárů v Bruselu, jak by se někteří mohli domnívat.
<P>
Doufám, že pan mluvčí bude úspěšný v posilování tohoto vědomí.
<SPEAKER ID="399" NAME="Toomas Savi  " AFFILIATION="ALDE">
písemně. - Rusko zablokovalo dodávky plynu v mimořádně nevhodnou dobu pro evropské spotřebitele, a nyní je nezbytné, aby dodávky byly bez dalších okolků obnoveny. Poté, co bude krize zažehnána, se musíme důkladně zamyslet nad naší závislostí na plynu z Ruska, zejména nad dvěma aspekty.
<P>
Zaprvé, Rusko musí zaručit, že je schopno plnit své závazky vůči EU. Selhání zastaralé technologie a infrastruktury může ohrozit plynulost dodávek plynu do EU. Dále je nutno podotknout, že navzdory ambiciózním plánům na vybudování plynovodu Nord Stream, nikde není zaručeno, že produkce ruských plynových polí je dostačující pro splnění jejich závazků.
<P>
Zadruhé, Kreml je znám tím, že používá ekonomické nástroje k politickým účelům. Evropská unie by se nikdy neměla stát obětí takového politického chování. Podporuji EU v úsilí o diverzifikaci energetického balíčku s cílem vyvarovat se závislosti na jediném dodavateli zemního plynu.
<SPEAKER ID="400" NAME="Daniel Strož  " AFFILIATION="GUE/NGL">
písemně. - (CS) Problém dodávek zemního plynu z Ruska na Ukrajinu a do EU má podle mne dva aspekty. Tím prvním je skutečnost, že mnozí zvedají pohoršeně ruce a volají: Jak si může Rusko něco takového dovolit! Ptám se: Proč by nemohlo? Je-li samotná EU budována jako především neoliberální projekt, kde údajně trh vyřeší vše, proč by se Rusko nesmělo chovat tržně a chtít zaplatit od dlužníka, co mu náleží? Nebylo to tedy Rusko, kdo vyvolal plynovou krizi, ale Ukrajina, a nejde o problém politický, nýbrž ekonomický, to je třeba říct zcela otevřeně! Tím druhým aspektem je mnou již několikrát kritizované zaměření unijních orgánů a institucí, Parlament nevyjímaje, na problémy, které jsou nepodstatné a jen odvádějí pozornost od problémů skutečně naléhavých. Reakce na legitimní rozhodnutí Ruska zastavit dočasně dodávky plynu to opět plně potvrdily. Namísto trapného hýčkání ukrajinské administrativy jako jakéhosi "ochranného filtru" mezi Ruskem a zeměmi EU a vymýšlení optimálního tvaru okurek měla být EU už dávno připravená na krize tohoto druhu. Jak pomohla EU například Slovákům či Bulharům, které plynová krize postihla nejvíce? Mohla jim vůbec pomoci? Pokud ne, je v integraci něco špatně.
<SPEAKER ID="401" NAME="Kristian Vigenin  " LANGUAGE="BG">
Ve válce o plyn mezi Ruskem a Ukrajinou byli nejpostiženějšími ti, kteří nenesou žádnou vinu. Současná situace jednoznačně ukazuje, jak je Evropa závislá nejen na zdroji zásob, ale také na tranzitních zemích. Ukazuje také, jak nespravedlivá byla kritika na adresu alternativních plynovodů, jako jsou Nord Stream a South Stream. Bohužel ukazuje také, jak bezmocná je Evropská unie, dojde-li na poskytování pomoci členským státům, které byly nejvíce postiženy, a na záruky jejich občanské bezpečnosti.
<P>
Naším základním úkolem nyní je obnovit dodávky plynu. Evropská unie musí také využít všech politických prostředků, aby přesvědčila Rusko a Ukrajinu o propuštění 18 členských států, které drží jako rukojmí.
<P>
Druhým opatřením musí být podpora nejvíce postižených zemí. V ovzduší hospodářské krize a dodavatelských trhů se může rána způsobená nedostatkem plynu stát osudnou pro řadu firem v mé zemi a tisíce lidí, kteří se ocitnou bez práce. Kdo ponese odpovědnost za tyto důsledky?
<P>
Třetím a z dlouhodobého hlediska nejdůležitějším opatřením je výstavba alternativních plynovodů, zejména plynovodu Nabucco, investice do napojení zásobovacích sítí členských států a vybudování skladovacích kapacit k zajištění větších rezerv.
<P>
Jediným závěrem, který pro nás z této situace plyne, je, že potřebujeme jednotnou evropskou politiku, zároveň je ale škoda, že si tento fakt vždy uvědomíme až v době hluboké krize.
<SPEAKER ID="402" NAME="Andrzej Tomasz Zapałowski  " AFFILIATION="UEN">
písemně. - (PL) Paní předsedající, celá situace týkající se krize v dodávkách plynu do EU, by na Ukrajině a na Balkánu měla být nahlížena především jako součást boje o politický a hospodářský vliv v bývalých sovětských republikách.
<P>
Země, o kterou se nyní vede boj, je Ukrajina. Rusko se zapojilo do volební kampaně, která v této zemi nyní probíhá. Těmito kroky chtělo ukrajinské veřejnosti ukázat, že pokud zůstane loajální vůči Rusku, bude mít Ukrajina levný plyn a ropu.
<P>
Stávající konflikt také ukazuje, že tento druh geopolitického vlivu je pro Rusko důležitější, než dobré vztahy s Evropskou unií. Rusko promítlo ekonomické náklady na přerušení dodávek plynu do svých činů. Neměli bychom si tedy nic nalhávat - toto je pouhý začátek boje o vliv na Ukrajině.
<P>
Díky své vrozené slepotě se Evropská unie chce i nadále spoléhat na dovozy plynu a ropy pro výrobu energie. Na druhé straně, její vlastní zdroje černého a hnědého uhlí a (včetně Polska), zůstávají nevyužity. Nevím, zda se jedná o politickou hloupost nebo jen snahu o udržení energetického tlaku na některé země ve Společenství.
<SPEAKER ID="403" NAME="Marian Zlotea  " LANGUAGE="RO">
Otázka zásobování Ukrajiny a Evropské unie plynem z Ruska musí být neprodleně vyřešena. Evropská unie potřebuje politiku energetické bezpečnosti, stejně jako diverzifikaci vlastních zdrojů a solidaritu v energetickém odvětví, aby mohla předcházet krizím, které postihují její občany.
<P>
Více než polovina členských států EU je postižena zastavením dodávek plynu z Ruska. V Bulharsku bylo zásobování průmyslových podniků plynem sníženo nebo přerušeno, jelikož Bulharsko je z 90 % závislé na dovozu plynu z Ruska.
<P>
Podporuji postoj předsednictví i Komise, které naléhají na obě strany, aby zahájily dialog s cílem dosáhnout kompromisu. Bez technické koordinace mezi oběma stranami nemůže být plyn dodáván. Do budoucna je nutné zachovat otevřený dialog u obou stran, aby se zamezilo vzniku podobných situací.
<P>
Rada a Parlament navrhují prostřednictvím právě projednávaného energetického balíčku sérii opatření, která zahrnují využívání většího počtu dodavatelů energie ve prospěch spotřebitele. Doufáme, že balíček bude ve druhém čtení schválen.
<P>
Tato krize musí být vyřešena co nejdříve, protože se dotýká nejen evropských občanů, ale i evropského průmyslu. Potřebujeme společnou zahraniční politiku v oblasti energetiky.
