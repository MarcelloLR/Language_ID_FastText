<CHAPTER ID="008">
Vysvětlení hlasování
<SPEAKER ID="115" NAME="Pedro Guerreiro  " AFFILIATION="GUE/NGL">
písemně. - (PT) Trvale udržitelné rybolovné zdroje považujeme za nevyhnutelné k tomu, aby bylo možno pokračovat v rybolovu a aby bylo odvětví rybářství životaschopné, ale nepřijímáme politiku řízení flotil, přijatou v EU, ani snižování objemu flotily, které bude mít za následek především výrazné snížení výrobních nástrojů a drastické snižování počtu zaměstnanců.
<P>
Při dosahování cíle trvale udržitelné rovnováhy mezi kapacitou rybolovu a možnostmi rybolovu musí být zohledňována sociální a hospodářská situace v odvětví rybářství, prostřednictvím uplatňování dotačních nástrojů nebo kompenzace rybářů dotčených hospodářskými následky ekologického rybolovu a opatřeními zaměřenými na omezení rybolovu, zejména ve znevýhodněných regionech, které jsou na odvětví rybářství závislé.
<P>
Podobně by měla být intenzita rybolovu v rovnováze s existujícími zdroji a ochranou mořského prostředí, což by mělo za následek podporu drobného rybolovu v pobřežních oblastech a neprůmyslového rybolovu a ochranu rybolovných společenství. To by bylo zvlášť užitečné v souvislosti se zvyšováním rozsahu výlučných oblastí rybolovu členských států ze současných 12 námořních mil na 24 námořních mil a pro nejodlehlejší regiony ze 100 námořních mil na 200 námořních mil.
<SPEAKER ID="116" NAME="Robert Navarro  " LANGUAGE="FR">
Hlasoval jsem ve prospěch zprávy mého kolegy pana Casaca, protože jsou v ní jasně zdůrazněny negativní účinky současného systému, které někdy vedou k přijímání rozhodnutí odtržených od místní reality.
<P>
Například tzv. thonaille v oblasti Středozemního moře. Ti, kdo tuto metodu používali, se snažili o rozvoj svých metod rybolovu, avšak nedávno přijaté právní předpisy je nepřiměřeným způsobem omezují natolik, že existuje riziko úplného zániku. Ve skutečnosti čelí nekalé hospodářské soutěži ze strany svých kolegů lovících v oblasti východního Atlantiku, ať již Španělů či Francouzů. V souladu s návrhy předloženými ve zprávě by přístup využívající geografické oblasti rybolovu a zohledňování zvláštností používaných technik umožnil zajistit spravedlivější rozdělení intenzity rybolovu a zároveň zaručit trvale udržitelnou rovnováhu kapacity rybolovu a možností rybolovu.
<SPEAKER ID="118" NAME="Glyn Ford  " AFFILIATION="PSE">
písemně. - Podporuji zprávu pana Ellese o návrhu opravného rozpočtu č. 5/2007. Rád bych přitom poukázal na jednu věc, která pro mou zemi představuje zvláštní problém a která může působit proti podpoře dodatečných výdajů.
<P>
Problémem Británie je, že Margaret Thatcherová dohodou z Fontainebleau z roku 1984 zanechala budoucím britským vládám v rukou černého Petra. Tato dohoda poskytuje Británii náhradu dvou třetin rozdílu mezi našimi ročními rozpočtovými příspěvky a příjmy z rozpočtu EU. Takto zaplatí Británie každý nový výdajový program hned dvakrát; nejprve vyplatíme svých 50 % a potom přijdeme o dvě třetiny z příspěvků do EU, čímž se v našem případě ojedinělým způsobem snižují příspěvky do EU z 50 % na méně než 17 %. Uvážíme-li skutečnost, že příspěvky Británie jsou právě pod 15 % z celkového rozpočtu, pak na každém novém projektu, za který dostává méně než třetinu z náhrad, Británie prodělá.
<SPEAKER ID="120" NAME="Pedro Guerreiro  " AFFILIATION="GUE/NGL">
písemně. - (PT) Ve zprávě se uvádí, že ročně se v EU přepraví přibližně 110 miliard tun/km nebezpečných věcí, tedy věcí nebezpečných pro obyvatele a životní prostředí; toto množství představuje téměř 8 % z celkové přepravy věcí. Z toho se 58 % přepravuje železniční dopravou, 25 % leteckou dopravou a 17 % vnitrozemskou vodní dopravou.
<P>
Mezinárodní přeprava nebezpečných věcí je upravena mezinárodními dohodami.
<P>
V této souvislosti se domníváme, že užitečná a potřebná spolupráce na úrovni EU musí zaručit úplnou svrchovanost členských států, pokud jde o přepravu (nebezpečných) věcí na jejich území, například prostřednictvím práva regulovat, vydávat jednotlivá povolení a zákazy přepravy nebezpečných věcí, zejména z důvodů vnitrostátní bezpečnosti a ochrany životního prostředí.
<P>
Jde o zásadní záležitost, která je stále důležitější v souvislosti s neomezenou liberalizací přepravy, kterou prosazuje EU.
<SPEAKER ID="121" NAME="Dieter-Lebrecht Koch  " LANGUAGE="DE">
Návrh Komise na zjednodušení a sjednocení evropských právních předpisů týkajících se přepravy nebezpečných věcí by měl být v plném rozsahu schválen v zájmu zlepšení právní úpravy.
<P>
Teprve nedávno, 31. srpna 2007, jsem navštívil centrály řízení přepravy sedmi silničních tunelů, mimo jiné i nejdelšího tunelu v Německu, a uvědomil jsem si potřebu harmonizace, zejména pokud jde o ustanovení týkající se přepravy nebezpečných věcí tunely.
<P>
Přeprava věcí, ať již nebezpečných či nikoli, vzrůstá rychlým tempem a tento trend lze pozorovat na celém světě; takový nárůst již nelze zvládat prostřednictvím jediného způsobu přepravy. Je proto smysluplné, aby byla přijata pravidla pro přepravu nejen silniční a železniční, ale i přepravu po vnitrozemských vodních cestách. Zvyšuje to naději, že k řešení problému našich požadavků na přepravu bude používán přístup využívající kombinovanou dopravu. Je zvlášť vhodné připomenout, pokud jde o pochopení ze strany našich spoluobčanů, že tento právní akt nezohledňuje pouze zvláštní doporučení OSN, ale i požadavky členských států na subsidiaritu. Skutečnost, že ve směrnici jsou shrnuty čtyři "staré" směrnice, čímž se ušetří 2 000 stran legislativního textu, z ní dělá příklad snižování byrokratické zátěže.
<P>
Členským státům bude ponecháno právo regulovat nebo dokonce zakázat přepravu určitých nebezpečných věcí v rámci jejich území, například z důvodů vnitrostátní bezpečnosti nebo ochrany životního prostředí. Podle závěrečné analýzy může veřejnost očekávat, že tato směrnice přispěje ke zlepšení bezpečnosti přepravy i k bezpečnosti životního prostředí.
<SPEAKER ID="122" NAME="Fernand Le Rachinel  " LANGUAGE="FR">
Nebývá to zvykem, ale tento návrh Komise, zaměřený na harmonizaci pravidel přepravy nebezpečných věcí, je krokem správným směrem. Cílem navrhovaného textu je skutečně zjednodušit a sjednotit existující právní předpisy Společenství.
<P>
V současné době upravují pozemní přepravu nebezpečných věcí (železniční a silniční) a přepravu takovýchto věcí po vnitrozemských vodních cestách čtyři směrnice a mnoho rozhodnutí Komise. Tato různorodá směs znamená, že pravidla jsou příliš komplexní, obtížně proveditelná do vnitrostátních právních předpisů a často zastaralá.
<P>
Jde o zvlášť důležitou otázku, protože objem přepravy po vnitrozemských vodních cestách v EU neustále vzrůstá, stejně jako objem nebezpečných věcí. V EU se ročně přepraví téměř 110 miliard tun/km těchto věcí, což představuje 8 % z celkového objemu přepravovaných věcí. Silniční a železniční sítě a vodní cesty ve Francii bývají z důvodu své strategické pozice křižovatky Evropy často přetíženy a dochází na nich k vyššímu počtu dopravních nehod.
<P>
Je nejvyšší čas, aby byly všechny okrajové, nepřiměřené právní předpisy EU v této oblasti odstraněny, s cílem umožnit různým subjektům i vnitrostátním orgánům, aby zaručily a v plné míře posílily bezpečnost tohoto druhu přepravy.
<SPEAKER ID="123" NAME="Andreas Mölzer  " LANGUAGE="DE">
Katastrofální požár kamionu v tunelu Gotthard a podobné nehody určitě nejsou vzhledem k trvalému nárůstu nákladní přepravy posledními děsivými příběhy nehod kamionů. Jde zejména o tento problém, protože kamiony hrají až nepřiměřeně často úlohu při dopravních nehodách na dálnicích a protože kvůli neustále se snižujícím rezervám a neustále se zvyšujícímu konkurenčnímu tlaku nebývá dodržována povinná doba odpočinku. Špatná údržba silnic a vznik kolon také zvyšují možná nebezpečí.
<P>
Pokud je účastníkem takové dopravní nehody vozidlo přepravující nebezpečné věci, její následky bývají samozřejmě mnohem vážnější. Kromě toho radioaktivní, korozivní nebo výbušné náklady bývají neustále přepravovány nelegálně, což znamená smrtelné nebezpečí pro pracovníky záchranné služby přijíždějící k dopravní nehodě. Je správné a rozumné, že bezpečnostní požadavky budou aktualizovány, a to je důvod, proč jsem i já osobně hlasoval ve prospěch této zprávy, a to přesto, že by měly být patřičně přizpůsobeny také kontroly.
<SPEAKER ID="124" NAME="Luís Queiró  " AFFILIATION="PPE-DE">
písemně. - (PT) Jednou ze základních povinností a odpovědností EU je vytvořit podmínky k bezpečnému životu evropských občanů. Objem pozemní přepravy zboží v rámci EU neustále vzrůstá a v rámci tohoto nárůstu se zvyšuje také objem přepravy nebezpečných věcí.
<P>
Proto potřebujeme zajistit, aby byly právní předpisy vztahující se na přepravu nebezpečných věcí zjednodušeny a vyjasněny. Záměr sloučit do jediné směrnice přepravu nebezpečných věcí železniční a silniční dopravou a dopravou po vnitrozemských vodních cestách by mohl podpořit kombinovanou dopravu prostřednictvím uplatňování stanovených pravidel, zlepšení bezpečnosti a rychlosti, vycházející z přijetí nových kritérií rychlé přepravy zboží a ustanovení pro příslušné služby. Předpokladem této situace je proto stále vyšší bezpečnost přepravy na území EU včetně přepravy nebezpečných věcí. Věřím, že to bude umožněno prostřednictvím uplatnění opatření stanovených touto směrnicí.
<SPEAKER ID="125" NAME="Andrzej Jan Szejna  " AFFILIATION="PSE">
písemně. - (PL) Hlasuji ve prospěch zprávy Bogusława Liberadzkieho o pozemní přepravě nebezpečných věcí.
<P>
Profesor Liberadzki je předním odborníkem v oblasti dopravy. Zpráva, kterou předložil, je profesionálně zpracována a poskytuje podrobnou analýzu daného problému.
<P>
Jednou z priorit Evropské unie je bezpochyby zajistit, aby Evropané žili v bezpečných podmínkách. Patří sem také bezpečnost přepravy v rámci Unie, zejména přepravy nebezpečných věcí. Zvýšený oběh zboží a služeb s sebou přináší také nárůst objemu silniční, železniční a říční dopravy. Podporuji proto iniciativu týkající se spojení těchto způsobů dopravy do jedné směrnice. Domnívám se, že bychom se měli na evropské úrovni snažit o zavedení právních předpisů, které mají co nejvyšší přidanou hodnotu pro občany EU. Začlenění pravidel do jediného dokumentu EU posílí jejich transparentnost a dostupnost, stejně jako účinnost jejich uplatňování.
<SPEAKER ID="127" NAME="Andreas Mölzer" AFFILIATION="ITS">
(DE) Pane předsedající, hlasoval jsem ve prospěch zpráv zpravodajkyně Jeggleové, protože doufám, že ulehčí našim zemědělcům přežití. Koneckonců bývaly časy, kdy dokázali zemědělci velmi dobře přežít z toho, co vyprodukovali. Dnes ceny potravin neustále rostou, ale zatímco z nich velké podniky těží výhody a sbírají slušné ziskové marže, obyčejní zemědělci jsou stále více tlačeni do úlohy prosebníků. Drobní zemědělci často potřebují vedlejší příjem k tomu, aby přežili, a jediným a nejdůležitějším důvodem toho, proč se mnozí z nich pro tuto dvojí zátěž rozhodnou, je láska k přírodě. Avšak stále více z nich se vzdává, což vedlo již dnes k závislosti na dovozu v oblasti ovoce, zeleniny a výroby krmiv.
<P>
Od přistoupení Rakouska k EU zanechalo svého podnikání více než 50 % rakouských zemědělců, což znamená zastavení produkce mléka. Blížíme se tedy velmi rychle k okamžiku, kdy bude naše soběstačnost v oblasti dodávek čerstvého mléka a výrobků z čerstvého mléka ohrožena.
<SPEAKER ID="128" NAME="Hynek Fajmon" AFFILIATION="PPE-DE">
(CS) Pane předsedo, dámy a pánové, při dnešním hlasování o třech zprávách týkajících se mléka jsem podporoval návrhy Komise, protože se jedná o kroky správným směrem.
<P>
Trh s mlékem a mléčnými výrobky je v Evropské unii zbytečně a nesmyslně přeregulovaný a na to doplácí jak spotřebitelé tak také výrobci. Je tedy správné, že se stávající pravidla liberalizují, je dobře, že se umožní uvádět na trh nejen stávající tři kategorie mléka, ale i další kategorie s jiným obsahem tuku. Spotřebitel tak bude mít větší svobodu volby a výrobci rovněž. Takový vývoj je třeba rozhodně přivítat.
<P>
Komise by měla v liberalizaci trhu s mlékem a mléčnými výrobky rozhodně pokračovat, protože stávající systém kvót je zastaralý a nefunkční. Není důvod dále pokutovat výrobce za to, že vyrobili hodně mléka. Nyní, když v celém světě stoupá poptávka po mléku a mléčných výrobcích, se ukazují kvóty jako překážka rozvoje mlékárenství v celé Evropské unii.
<SPEAKER ID="129" NAME="Liam Aylward  " AFFILIATION="UEN">
písemně. - Současná stabilita mlékárenského odvětví vzbuzuje mezi evropskými chovateli mléčného dobytka velký optimismus. Vzrůstající poptávka po mléčných výrobcích v Asii, snižující se evropská produkce a zvýšené používání půdní produkce v USA pro zajištění biopaliv vyhánějí ceny mléčných výrobků do rekordních výšek.
<P>
Jakožto poslanec zastupující venkovské Irsko jsem šťasten, že chovatelé mléčného dobytka dostávají zaslouženou příležitost, přestože výrobní náklady nadále stoupají a zejména drobným chovatelům ztěžují podmínky pro přežití.
<P>
Změna v mechanismech řízení trhu přináší nestabilitu. V souvislosti s plánovaným odstraněním kvót na mléko do roku 2015 musí být vytvořeny rezervy pro vyrovnání výkyvů trhu. Reakce výrobců je neznámá. Zvýšení produkce mléka povede k poklesu cen. Zabezpečovací mechanismy, které jsou přípustné v rámci Světové obchodní organizace, budou pro stabilitu rozhodující.
<P>
Vývozní náhrady mají v současné době nulovou sazbu z důvodu stability světových trhů s mléčnými výrobky. Měli bychom zajistit, aby byly zachovány jakožto mechanismy, které by případně mohly být zavedeny později.
<P>
Změna v mlékárenském odvětví je nevyhnutelná. Je však potřeba dobře zvládnout její průběh, s cílem zajistit evropským farmářům stabilní a jasnou budoucnost.
<SPEAKER ID="130" NAME="Ilda Figueiredo  " AFFILIATION="GUE/NGL">
písemně. - (PT) Souhlasíme se zaměřením zprávy, připisující význam základnímu kvalitativnímu oživení distribuce mléka ve školách. Je nám však líto, že ve své současné podobě, s přijatou filozofií řízení a s vyčleněnými zdroji podporoval tento program v mnoha případech spíše nepití mléka, vzhledem k nízké kvalitě a neuspokojivé povaze nabízených výrobků, neodpovídající chuťovým preferencím žáků prvního stupně základních škol.
<P>
Proto se domníváme, že sortiment výrobků zařazených do tohoto programu by měl být rozšířen, pokud jde o rozmanitost, nutriční hledisko a požadavky na zdravou stravu. Musíme mít však na paměti, že v prvé řadě je nutno vyřešit jednoduché otázky, jako jsou nedostatečné sítě chladicích zařízení, protože právě to neumožňuje školám a mnohým portugalským studentům přístup k jiným druhům mléka než je mléko s prodlouženou trvanlivostí.
<P>
Nutriční hodnota mléka je všeobecně známá a uvědomujeme si, že musíme zvyšovat jeho spotřebu. Aby to však bylo možné, v každém případě je nutno, aby byla podporována produkce kvalitního mléka, která spočívá v rukou množství drobných subjektů, zejména rodinných farem, které prostřednictvím neextenzivní produkce mléka udržují při životě venkovská společenství a obyvatelstvo venkova.
<SPEAKER ID="999" NAME="Hélène Goudin a Nils Lundgren  " AFFILIATION="IND/DEM">
písemně. - (SV) Zprávy o mléčných výrobcích, vypracované Výborem pro zemědělství, jsou smíšené. Švédská strana Junilistan podporuje Komisi s ohledem na skutečnost, že je nutno umožnit výrobu a prodej konzumního mléka, které není zařazeno do žádné ze tří kategorií uplatňovaných v současné době. Taková liberalizace je správná a usnadňuje situaci ve Švédsku, které již od roku 1995 čelí problémům spojeným s přizpůsobováním švédských tradic přísným pravidlům EU týkajícím se mléčných výrobků.
<P>
Další dvě zprávy týkající se mléka vycházejí ze společné zemědělské politiky EU a strana Junilistan s nimi nesouhlasí. Produkce mléka by měla být záležitostí volného trhu a měla by podléhat běžným potravinovým kontrolám týkajícím se veřejného zdraví.
<P>
Pozměňující a doplňující návrhy Výboru pro zemědělství ve zprávě o společné organizaci trhu s mlékem a mléčnými výrobky jsou prostě absurdní. Navrhují, aby byly rozpočtové úspory zachovány v odvětví mléka a zřízen restrukturalizační program pro fond mléka s cílem podporovat subjekty v odvětví mléčné výroby, na něž doléhá stále větší liberalizace trhu, posílena opatření na podporu odbytu a na propagaci, na podporu výroby mléka v horských oblastech a na posílení systému distribuce mléka ve školách.
<P>
S těmito návrhy v zásadě nesouhlasíme. Strana Junilistan konstatuje, že je správné, aby Evropský parlament neměl pravomoci v procesu spolurozhodování v oblasti zemědělské politiky EU, protože Unie by se tím dostala do pasti protekcionismu a velkých dotací pro různé skupiny v rámci zemědělského odvětví.
<SPEAKER ID="132" NAME="Christel Schaldemose  " AFFILIATION="PSE">
písemně. - (DA) Dánští poslanci v socialistické skupině Evropského parlamentu, konkrétně pan Rasmussen, paní Thomsenová, paní Schaldemoseová, pan Jørgensen a pan Christensen hlasovali nejen proti návrhům Komise, ale i proti pozměňujícím a doplňujícím návrhům, které navrhl Parlament. Podle názoru delegace je reforma systému distribuce mléka ve školách nevyhnutelná, avšak návrh není dostatečně podrobný. Delegace se domnívá, že podporu pro plnotučné mléko by bylo vhodné zcela zrušit, neboť zdravé mléko by mělo být podporováno v nejvyšší možné míře.
<P>
Přesto však delegace podporuje reformu zemědělské podpory EU s ohledem na vyšší tržní orientaci a domnívá se, že zemědělská politika EU by měla být propojena mimo jiné s politikou životního prostředí a iniciativami v oblasti veřejného zdraví.
<SPEAKER ID="133" NAME="Catherine Stihler  " AFFILIATION="PSE">
písemně. - Aby byla zajištěna integrita Parlamentu, všichni poslanci, kteří mají finanční zájmy v odvětví mléka, by měli při tomto hlasování podat prohlášení o zájmu.
<SPEAKER ID="135" NAME="Hubert Pirker" AFFILIATION="PPE-DE">
(DE) Pane předsedající, hlasoval jsem ve prospěch tohoto usnesení, neboť se domnívám, že přišel čas přezkoumat toto opatření a zhodnotit, zda je skutečně přiměřené a účinné. Pokud není účinné, zrušíme ho. Pokud je účinné pouze částečně, musíme jej přiměřeně změnit a doplnit. V každém případě bychom však měli pracovat na normalizaci uplatňování, tedy na zabezpečení jednotnosti kontrol, abychom jednou provždy ukončili obtěžující postupy, které jsou dnes uplatňovány na letištích.
<SPEAKER ID="136" NAME="John Attard-Montalto" AFFILIATION="PSE">
(MT) Chtěl bych vysvětlit, že v případě bezpečnosti bychom neměli přistupovat na žádné kompromisy. Musíme ocenit, že pokud jde o omezení týkající se převážení tekutin v letadle, je pravda, že se jedná o nepohodlí, je mrzuté, že musíme vždy zahodit tekutiny, které s sebou neseme, avšak na druhé straně je naší prioritou bezpečnost. Bezpečnost je to nejdůležitější.
<P>
Pokud nás britské informační služby varují před neustálou hrozbou, pak tato hrozba stále existuje. Nemůžeme přistupovat na žádné kompromisy a proto musíme být velice opatrní při přijímání usnesení a při schvalování návrhů týkajících se této otázky, aby náš přístup v žádném případě nepůsobil slabošsky nebo neprůbojně.
<SPEAKER ID="137" NAME="Zita Pleštinská" AFFILIATION="PPE-DE">
(SK) Při svých pravidelných pracovních cestách bývám na evropských letištích svědkem nepříjemných problémů, které provázejí cestující převážející tekutiny v příručním zavazadle. Cestující se musí rozloučit se svou kosmetikou. Naštěstí půllitrovou láhev minerální vody vypít dokážou, ale osud vody na holení nebo šampónu, který překračuje povolený obsah, skončí v přistavené nádobě.
<P>
Cestující chápou tento zásah přísných letištních kontrol jako zásah do svých práv. Nevědí, proč tak musí jednat, a zlobí se na Unii, na její byrokratická pravidla. Oni využívají leteckou přepravu za jiným účelem a proto nerozumějí tomu, proč se musí rozloučit se základními hygienickými potřebami. Nikdo z personálu nemá a nechce věnovat svůj čas potřebě zdůvodnění přísných kontrol z důvodu protiteroristické prevence.
<P>
Hlasovala jsem pro návrh usnesení, které navrhuje zrušit kontroverzní opatření pro cestující v letecké dopravě a podporuje potřebu výzkumných studií zaměřených na hledání účinných prostředků k odhalení výbušnin v tekutinách. Věřím, že Evropská komise důkladně přehodnotí zákaz přinášení tekutin na palubu letadla a pokud neučiní nová zjištění, toto kontroverzní opatření zruší.
<SPEAKER ID="138" NAME="Gerard Batten, Derek Roland Clark, Nigel Farage, John Whittaker a Thomas Wise  " AFFILIATION="IND/DEM">
písemně. - Přestože se Strana za nezávislost Spojeného království (UKIP) drží zásady podpořit zrušení jakýchkoliv právních předpisů EU, jde o vnitrostátní bezpečnost a tak strana nemůže podpořit opatření, která by vystavila cestující a posádky letadel nebezpečí. Jak prohlásila vláda Jejího Veličenstva, terorismus zůstává vážnou a trvalou hrozbou.
<SPEAKER ID="139" NAME="Graham Booth  " AFFILIATION="IND/DEM">
písemně. - (EN) Přestože se Strana za nezávislost Spojeného království (UKIP) drží zásady podpořit zrušení jakýchkoliv právních předpisů EU, jde o vnitrostátní bezpečnost a tak strana nemůže podpořit opatření, která by vystavila cestující a posádky letadel nebezpečí. Jak prohlásila vláda Jejího Veličenstva, terorismus zůstává vážnou a trvalou hrozbou.
<P>
Názor vlády Jejího Veličenstva:
<P>
Vláda Jejího Veličenstva vítá konstatování obsažené v usnesení Výboru pro dopravu a cestovní ruch, že v letecké dopravě potřebuje Evropa vysokou úroveň bezpečnosti. Terorismus zůstává vážnou a trvalou hrozbou. V současné době je nepraktické prověřovat více než malou část tekutin, které chtějí mít cestující u sebe. Proto představují předběžné kontroly v současné době jediný způsob přiměřeného zajištění bezpečnosti cestujících, až do ukončení hledání vhodnějších technologických řešení.
<SPEAKER ID="140" NAME="Glyn Ford  " AFFILIATION="PSE">
písemně. - Pro toto usnesení jsem hlasoval zejména kvůli požadavku na přehodnocení účinnosti a spravedlivosti nařízení (ES) č. 1546/2006 (přenášení tekutin na palubu letadel), kterou obsahovalo. Pokládám za absurdní, že do Evropy mohu létat s tekutinami nepodléhajícími clu, jako jsou alkohol, parfémy nebo potraviny zakoupené mimo EU, ale pokud bych v rámci EU přestoupil do jiného letadla, úřady by je zabavily.
<P>
Nenapadlo Komisi, že teroristé si pravděpodobně uvědomují toto nařízení více než běžní cestující a zachovají se podle toho? Také z toho vyplývá, že úroveň bezpečnosti na letištích mimo EU je nižší než na nejhorším letišti v EU. Jako pravidelný cestující letecké dopravy tomu mohu těžko uvěřit.
<SPEAKER ID="141" NAME="Pedro Guerreiro  " AFFILIATION="GUE/NGL">
písemně. - (PT) Pokud jde o nařízení o omezeních přinášení tekutin na palubu letadla, domnívám se, že přijetí pozměňujícího a doplňujícího návrhu, který také předložila naše parlamentní skupina a ve kterém vyzýváme Evropskou komisi ke zrušení tohoto nařízení, je pozitivním krokem, neboť neexistuje důkaz o tom, že je účinné, pokud jde o bezpečnost a také nebyly předloženy žádné přesvědčivé závěry, jak bylo slíbeno, ve formě vyčerpávající zprávy pro veřejnost. Kromě toho bylo zdůrazněno, že pokud hodlá Komise předložit nařízení tohoto druhu v budoucnosti, musí nejprve vypracovat zprávu, která dokazuje, že takovéto opatření bude účinné.
<P>
Rád bych zdůraznil, že přestože je současné nařízení uplatňováno, Komise nezveřejnila ani nezpřístupnila veřejnosti zvláštní prohlášení o zákazech a omezeních, které se jí mohou týkat, seznam výjimek z těchto pravidel ani důvody přijetí tohoto opatření. Komise nezabezpečila ani úplné a správné informování cestujících o jejich právech, zejména pokud jde o zneužití moci při uplatňování bezpečnostních pravidel.
<SPEAKER ID="142" NAME="Ian Hudghton  " AFFILIATION="Verts/ALE">
písemně. - Podporuji kroky vedoucí k přezkoumání současných omezení týkajících se množství tekutin, které si cestující mohou vzít v EU na palubu letadla. Hlasoval jsem ve prospěch usnesení, které žádá Evropskou komisi, aby přezkoumala omezení a zabezpečila, aby byla přiměřená jakémukoliv riziku.
<P>
Potřebujeme omezení, která jsou realistická a přiměřená jakékoliv možné hrozbě. Všichni bereme potřebu ochrany před teroristickými hrozbami velmi vážně, ale naše reakce musí být přiměřená a opodstatněná.
<P>
Mezi jednotlivými stranami existují obavy, že současná omezení uložená Evropskou komisí jsou nepřiměřeně nákladná a rozvratná. Rád bych byl svědkem přezkoumání této situace, a mají-li tato omezení nadále pokračovat, pak musí Komise jasně odůvodnit, na co konkrétně jsou potřebná.
<SPEAKER ID="143" NAME="Timothy Kirkhope  " AFFILIATION="PPE-DE">
písemně. - Britští konzervativci jednoznačně podporují přezkoumání nařízení, které upravuje, které tekutiny si cestující mohou s sebou vzít na palubu letadla a které ne. Způsob, jakým bylo toto nařízení v rámci EU uplatňováno, se různil, čímž vznikla nejednotnost a očividná nespravedlnost, každá revize musí tento aspekt naléhavě řešit. Nepovažujeme však v tomto ohledu za správné požadovat zrušení nařízení, neboť výsledek odborné revize by v zásadě neměl být předem stanoven a ochrana veřejnosti je prvořadou věcí.
<SPEAKER ID="144" NAME="Roger Knapman  " AFFILIATION="IND/DEM">
písemně. - Strana za nezávislost Spojeného království (UKIP) podporuje zrušení všech právních předpisů EU. Ale toto zvláštní opatření vystaví cestující a posádky letadel riziku a proto jej nemůžeme podpořit.
<SPEAKER ID="145" NAME="David Martin  " AFFILIATION="PSE">
písemně. - Hlasoval jsem proti tomuto usnesení, jehož cílem je zrušit současné nařízení zavedené v minulém roce a omezující přinášení tekutin na palubu letadla. Znepokojuje mne, že britští liberálové a zelení otevřeli v Parlamentu možnost zrušení tohoto zákona i přes důrazné doporučení bezpečnostních služeb a ministerstva dopravy tento právní předpis zachovat. Ačkoliv souhlasím s průběžným vyhodnocováním právních předpisů, považuji v současné době za předčasné a nebezpečné je zrušit.
<SPEAKER ID="146" NAME="Luís Queiró  " AFFILIATION="PPE-DE">
písemně. - (PT) Domnívám se, že ohrožení bezpečnosti letecké dopravy je skutečné a že rizika, která představuje, jsou obrovská. Proto si myslím, že nepříjemnosti způsobované cestujícím jsou přiměřené cíli, který chráníme, a že problémem v žádném případě není porušování práv, svobod a záruk, jde pouze o technické opatření, které se projevuje jako účinné. Proto se domnívám, že Evropský parlament jedná unáhleně a překračuje svou pravomoc, žádá-li, aby se nařízení o převážení tekutin na palubě letadla přestalo uplatňovat, dokud nebude předložen nový důkaz podporující jeho uplatnění.
<P>
Zásada prevence hovoří, že je lepší podstoupit malou nepříjemnost než katastrofu. Zásada bezpečnosti hovoří, abychom věci nezjednodušovali, dokud si nejsme jisti tím, jaká rizika zjednodušení přináší.
<P>
Proto jsem hlasoval proti návrhu usnesení o ustanovení opatření k uplatnění společných základních norem bezpečnostní ochrany civilního letectva (přítomnost tekutin na palubě letadla).
<SPEAKER ID="147" NAME="Frédérique Ries  " AFFILIATION="ALDE">
písemně. - (FR) V době, kdy se velký počet lidí vrací z dovolené zpět do práce, se vyplatí zamyslet se nad některými z bezpečnostních pravidel na palubách letadel a na letištích.
<P>
Například pouze Bruselským národním letištěm projde ročně více než 16 milionů cestujících a od listopadu minulého roku se na tyto osoby vztahuje zákaz převážení tekutin v příručním zavazadle.
<P>
Pokud jde o mne, nejde o otázku přistupování na kompromisy v oblasti bezpečnosti. Velký počet cestujících si však stěžoval na způsob, jakým se tento zákaz vynucuje na různých evropských letištích. Na některých letištích mohou ve svém příručním zavazadle přepravovat výrobky, které zakoupili na letišti, na jiných tomu tak není.
<P>
Kromě toho je složité vyžadovat, aby cestující dodržovali takový druh opatření, pokud v oblasti bezpečnosti nebyla jeho přidaná hodnota nezpochybnitelně dokázána - a tak tomu v tomto případě zřejmě není.
<P>
Proto se mi zdá rozumné požádat Komisi, aby dokázala oprávněnost tohoto opatření a pokud se jeho oprávněnost prokáže, aby zabezpečila jeho jednotné uplatňování v podmínkách úplné transparentnosti. Potom se cestující konečně nebudou cítit bezmocní a ztracení.
<SPEAKER ID="148" NAME="Peter Skinner  " AFFILIATION="PSE">
písemně. - Hlasoval jsem proti této zprávě, neboť je důležité zachovat toto opatření, přestože by bylo smysluplné posoudit jeho vliv. Cestující, kteří přijíždějí přes evropská letiště jako je například Gatwick v mém regionu, jsou často v důsledku zavedení tohoto nařízení zmateni a rozčileni. Zejména proto, že se od nich očekává, aby pracovníkům letiště kontrolujícím příruční zavazadlo odevzdali tekutiny osvobozené od cla, které zakoupili na letišti. Zdá se, že problém se týká tranzitních cestujících, kteří zboží nakoupí na tranzitním letišti a potom se pokoušejí projít kontrolou na svůj další let. Hlasoval jsem proti úplnému zrušení, protože stále existují oprávněné obavy v souvislosti s bezpečností a ta musí být naší hlavní prioritou. Kromě prostého zrušení existují i jiné možnosti, které zvyšují pohodlí cestujících a zachovávají jejich bezpečnost.
<SPEAKER ID="149" NAME="Geoffrey Van Orden  " AFFILIATION="PPE-DE">
písemně. - Současná nesmyslná opatření na letištích a v leteckém průmyslu nešťastně a neustále připomínají terorismus. Veřejnosti to nepřidává důvěru. Bezpečnostní prohlídky musí být nejen v prostorech určených pro cestující veřejnost, ale i v provozních prostorech letiště. Musí však být smysluplné a flexibilní. Především by měly být účinněji zaměřeny. Znamená to tzv. profilování, tj. klíčové opatření, které není využíváno z obavy před obviňováním z diskriminace.
<P>
Je zvláštní, že si Evropská komise myslí, že musí dát novým bezpečnostním opatřením pro evropská letiště zelenou. Vlády zemí EU by měly sladit své reakce, ale nesmí se to stát záminkou pro rozšíření pravomoci Komise do nových oblastí. Britská vláda nepochybně musí vzdorovat dalšímu pokusu o odstranění svého vnitrostátního práva veta v oblasti spravedlnosti a policejní kontroly. Mezinárodní organizace pro civilní letectvo, která má celosvětový dosah, je vhodným orgánem pro zajištění toho, aby světová letiště naplňovala bezpečnostní potřeby. Zdrželi jsme se hlasování o tomto usnesení.
<SPEAKER ID="998" NAME="Jean-Pierre Audy  " LANGUAGE="FR">
Hlasoval jsem ve prospěch zprávy mé kolegyně paní Ayala Senderové, vypracované v reakci na oznámení Komise o logistice nákladní dopravy v Evropě a udržitelné mobilitě. Budeme se těšit na zprávu Komise o akčním plánu pro logistiku nákladní dopravy, která bude zveřejněna na podzim roku 2007. Avšak, pokud jde o logistiku, postupně začíná být prioritní záležitostí zahájení diskuse o ambiciózní evropské politice územního rozvoje, založené zejména na financování infrastruktury (dálnice, železnice, letiště, přístavy, nové technologie, satelity atd.) prostřednictvím využívání úvěrů nebo půjček, například s vyšším podílem Evropské investiční banky, která může uvolnit téměř 1 000 miliard EUR potenciálních investic za 10 let, partnerství veřejného a soukromého sektoru (PPP) atd. Ambiciózní evropská politika územního rozvoje, založená na masivních investicích, bude jednou z podmínek, jimiž bude subjektům působícím v oblasti logistiky umožněno, aby svou práci vykonávaly co nejlépe za nejlepší cenu, přičemž budou brát ohled na ochranu životního prostředí.
<SPEAKER ID="151" NAME="Hélène Goudin a Nils Lundgren  " AFFILIATION="IND/DEM">
písemně. - (SV) Existuje dobrý důvod k tomu, abychom spolupracovali při vytváření hladce fungujícího systému dopravy mezi členskými státy, s cílem podporovat vnitřní trh. Zpochybňujeme však mnohé jednotlivé body této zprávy. Nesouhlasíme s názorem, že společná dopravní politika je nedostatečně financována a že EU by měla do této oblasti investovat další zdroje. Zpochybňujeme potřebu společných norem pro odbornou přípravu personálu zaměstnaného v dopravě a logistice, neboť v plné míře důvěřujeme schopnosti členských států řídit tuto oblast uspokojivým způsobem. A závěrem zastáváme názor, že členské státy se musí nezávisle rozhodnout, zda povolí nebo nepovolí využívání nákladních vozidel s nosností 60 tun. Vzhledem k těmto výhradám jsme se rozhodli hlasovat v neprospěch této zprávy.
<SPEAKER ID="152" NAME="Pedro Guerreiro  " AFFILIATION="GUE/NGL">
písemně. - (PT) Přestože si zmínku zaslouží mnohé jiné záležitosti týkající se této zprávy, chtěli bychom v tomto vysvětlení hlasování zdůraznit, že nechápeme, proč byl náš pozměňující a doplňující návrh, zaměřený na zahrnutí nejodlehlejších regionů, jakými jsou Azorské ostrovy a Madeira, do vymezení priorit logistiky dopravy v různých zemích EU, zamítnut.
<P>
V našich zamítnutých doplňujících a pozměňujících návrzích bylo zdůrazněno toto:
<P>
strategický význam veřejných služeb a jejich pomoci veřejnému sektoru při podpoře hospodářské, sociální a územní soudržnosti a kritice politik, které zpochybňují úlohu státu jakožto poskytovatele veřejných služeb;
<P>
stimulační účinek veřejných investic spolufinancovaných ze strukturálních fondů v rámci politiky soudržnosti, které přitahují soukromé investice a možnost využití finančních prostředků Společenství k financování soukromých investic v případech, kdy neexistuje strategie veřejných investic.
<P>
Toto zamítnutí je tím významnější, že ve zprávě se konstatuje, že logistika je v prvé řadě podnikatelská činnost, přičemž se však dodává, že veřejné orgány mohou také hrát svou úlohu a společnostem ulehčovat práci a žádat o šíření osvědčených postupů v oblasti financování logistiky, například, různých iniciativ využívajících veřejně-soukromé spolufinancování.
<P>
Dobrá rada...
<SPEAKER ID="153" NAME="Dieter-Lebrecht Koch  " LANGUAGE="DE">
Hlasoval jsem ve prospěch této směrnice, protože zvyšuje povědomí veřejnosti, konkrétně o odvětví dopravy. V konečném důsledku je logistika dopravy klíčovým faktorem zvyšování evropského hospodářského růstu, konkurenceschopnosti a kvality života a také snižuje negativní vlivy na životní prostředí.
<P>
Podle mého názoru však tvrzení o povolení mega nákladních vozidel nejsou v této směrnici na místě, neboť jsou krátkozraká a nezacházejí dostatečně do hloubky. Hlasoval jsem ve prospěch směrnice pouze z důvodu naděje na to, že Komise se bude v nejbližší budoucnosti touto otázkou zabývat a tuto oblast upraví samostatně a při této příležitosti budou muset být zohledněny aspekty bezpečnosti, životního prostředí, dopravy a logistiky a jim podobné aspekty. Při stanovování přísného rámce pro využívání takovýchto vozidel bude nutno využívat nejmodernějších znalostí, stejně jako možnosti politiky. Lze tam zahrnout pravidla pro využívání systémů pomoci pro řidiče, jako jsou systémy brzdových asistentů, funkce varování před opuštěním jízdního pruhu (LDW), systémy adaptivních tempomatů (ACC) a monitorovací kamerové systémy nebo pravidla týkající se řídicích os a rozložení hnací síly na více kol. A závěrem, termín "mega nákladní vozidlo" nelze automaticky zaměňovat s nákladním vozidlem s nosností 60 tun. Mělo by být zohledněno to, že mega nákladní vozidla s maximální povolenou nosností 44 tun ve skutečnosti omezují dopravní zácpy a jsou nesmírně výhodné pro hospodářství, dopravu a životní prostředí, aniž by přitom poškozovaly železnice, které nedokážou ani absorbovat nárůst poptávky po dopravních službách.
<SPEAKER ID="154" NAME="Robert Navarro  " LANGUAGE="FR">
Na jedné straně mne těší přijetí zprávy o logistice, kterou z vlastní iniciativy předložila paní Ayala Senderová a v níž se zdůrazňuje význam multimodality pro ekologičtější a udržitelnější dopravu, na druhé straně je mi však líto, že byl přijat bod 21, proti němuž jsem hlasoval již v rámci Výboru pro dopravu a cestovní ruch.
<P>
Proti tomuto bodu jsem hlasoval, protože nákladní vozidla s nosností 60 tun, která jsou tímto bodem podporována, jsou nebezpečná pro životní prostředí a pro uživatele našich silnic, které nebyly projektovány na to, aby takovou váhu unesly. Argumenty silniční lobby jsou mylné. Vzhledem k tomu, že provozní kapacity nákladních vozidel (HGV) se již nyní plně nevyužívají, snížení emisí skleníkových plynů, na něž se nás někteří snaží nalákat na základě tvrzení "méně vozidel, více přepraveného zboží", je klamné. Pokud jde o vliv těchto kamionů na naši infrastrukturu, v konečném důsledku skončí na bedrech daňových poplatníků, protože vyvolá explozi výdajů na úpravu povrchu vozovek.
<P>
A závěrem, pokud jde o bezpečnost silniční dopravy, kromě nebezpečí, které představuje poškození infrastruktury, již samotná velikost těchto oblud na našich cestách představuje nebezpečí pro všechny ostatní účastníky silničního provozu.
<SPEAKER ID="155" NAME="Brian Simpson  " AFFILIATION="PSE">
písemně. - Přestože podporuji zprávu paní Ayala Senderové, která obsahuje několik dobrých a konstruktivních návrhů týkajících se technické otázky logistiky nákladní dopravy, mám určité obavy.
<P>
Za znepokojivou považuji možnost uvedení obrovských nákladních automobilů s nosností 60 tun na evropské silnice, což v době hluboké krize železniční dopravy, kdy vnitrostátní silniční sítě nemohou šedesátitunové nákladní automobily unést, považuji za nesmyslné a nevhodné. V tomto případě se zdá směšné odstoupit od současných hmotnostních omezení. Chápu, že některé země již tyto šedesátitunové nákladní automobily mají, což je důvod, proč je správné členským státům umožnit, aby o svých vnitrostátních hmotnostních omezeních rozhodovaly. Nemělo by to však být vnímáno tak, že velmi těžké nákladní automobily mají od nynějška zelenou, ani jako scénář typu: "Učinili jsme první krok."
<P>
Vynikající zpráva paní Ayala Senderové tak byla bohužel nesprávně pochopena, neboť poslanci a sdělovací prostředky zdůraznili pouze jednu její část, a to tu, která se týká obrovských nákladních automobilů s nosností 60 tun. Proto je správné znovu zopakovat, že na členské státy nebude vyvíjen žádný nátlak, aby je na své silniční sítě zavedly.
<SPEAKER ID="156" NAME="Andrzej Jan Szejna  " AFFILIATION="PSE">
písemně. - (PL) Hlasuji ve prospěch zprávy Inés Ayala Senderové na téma logistika nákladní dopravy v Evropě - klíč k udržitelné mobilitě.
<P>
Paní Ayala Senderová předložila velmi dobrou zprávu, v níž poskytuje podrobnou analýzu této významné záležitosti. Bez účinného odvětví logistiky nelze dosáhnout cílů souvisejících s růstem, zaměstnaností a zvyšováním atraktivity Evropské unie pro investory a zaměstnance, které jinými slovy představují hlavní pilíře Lisabonské strategie. Logistika je důležitou součástí rozvoje Evropy a její konkurenceschopnosti na mezinárodní úrovni. Logistická činnost jako celek představuje 13 % HDP v EU.
<P>
Také bychom měli mít na zřeteli obrovský vliv správných logistických řešení na omezování znečištění životního prostředí a způsob, jakým pomáhají při omezování spotřeby energií.
<P>
Podle mého názoru bychom měli podpořit zprávu, která je zaměřena na pomoc při vytváření akčního plánu v oblasti logistiky na evropské úrovni.
<SPEAKER ID="997" NAME="Jean-Pierre Audy  " LANGUAGE="FR">
Hlasoval jsem ve prospěch usnesení Výboru pro zaměstnanost a sociální věci, ve kterém se uvádí, že síť Evropských služeb zaměstnanosti (EURES) by se měla stát důležitou evropskou komunikační platformou, která by poskytovala všechny služby pro geografickou a profesní mobilitu pracovníků. Cílem poskytování těchto služeb je odstranit existující překážky, zejména ty, které se týkají problematiky sociálního zabezpečení v souvislosti s prací, a rozšířit povědomí všech pracovníků o jejich individuálních právech. Geografická a profesní mobilita je klíčovým nástrojem úspěchu revidované Lisabonské strategie a všeobecnějšího úspěchu řádného fungování vnitřního trhu na základě sociálně tržního hospodářství. Je významnou výzvou pro zavedení přístupů tzv. flexikurity k zaměstnání, což jsou přístupy umožňující vyšší flexibilitu v řízení lidských zdrojů a zároveň poskytujícími bezpečnost zaměstnání, kterou od nás naši spoluobčané očekávají.
<SPEAKER ID="158" NAME="Françoise Castex  " LANGUAGE="FR">
Hlasovala jsem ve prospěch usnesení o zprávě o činnosti EURES v období let 2004 - 2005, o přínosu sítě EURES k jednotnému evropskému trhu práce.
<P>
Domnívám se, že geografická a profesní mobilita jsou klíčovými nástroji úspěchu revidované Lisabonské strategie.
<P>
V této souvislosti se domnívám, že Evropská komise by měla nadále podporovat geografickou a profesní mobilitu pracovníků prostřednictvím zvýšení prostředků v rozpočtové položce na rok 2007, s cílem podpořit projekty v oblasti nadnárodního náboru zaměstnanců a přeshraničních partnerství.
<SPEAKER ID="159" NAME="Ilda Figueiredo  " AFFILIATION="GUE/NGL">
písemně. - (PT) Síť EURES je prezentována jako možná evropská komunikační platforma, což je faktor, který by mohl pomoci povzbudit pracovníky k větší geografické a profesní mobilitě. Měla by také pomoci při řešení současných nedostatků, pokud jde o poskytované informace, s cílem předcházet nepříjemným situacím, v nichž se ocitají pracovníci v různých zemích, do kterých odjeli za prací, obecně proto, že je k tomu donutila nezaměstnanost v zemi jejich původu, jak je tomu v případě portugalských pracovníků.
<P>
Musíme zkvalitnit informování o sociálním zabezpečení a o právech pracovníků, pokud jde o dovolenou, nemocenské dávky, příspěvky na ubytování a na vzdělávání a odbornou přípravu. Musíme zabezpečit, aby práva pracovníků, kteří pracují v jiné zemi než je země jejich původu, byla řádně přiznána a dodržována. Jedním z vážných problémů, který se musí řešit, je nedostatečná kontrola. Je všeobecně známo, že od pracovníků se často požaduje, aby pracovali přesčas, bez přiměřeného ubytování, dokonce bez jakékoliv pracovní smlouvy, a je jim vyplácena mnohem nižší mzda, než jaká jim byla původně přislíbena.
<P>
Tyto záležitosti musí být vyřešeny, chceme-li dosáhnout bezproblémové mobility pracovníků.
<SPEAKER ID="161" NAME="Zuzana Roithová" AFFILIATION="PPE-DE">
(CS) Podpořila jsem zprávu, která má přispět ke snížení konzumace alkoholu tam, kde je nepřiměřená či nebezpečná. A jsem pro to, aby byla nulová tolerance alkoholu, ale jen pro profesionální řidiče.
<P>
V zásadě odmítám plošné varovné etikety, považuji to za alibismus, který nepřísluší navíc Evropské unii. Jsem přesvědčena, že je třeba, aby právě národní parlamenty přijímaly taková opatření, která nebudou plošná, která nebudou populistická, která nebudou alibistická, ale která budou směřovat k osvětě, a to cíleně k cílovým skupinám, kterých se nadměrná konzumace alkoholu skutečně týká.
<SPEAKER ID="162" NAME="Erna Hennicot-Schoepges" AFFILIATION="PPE-DE">
(FR) Pane předsedající, předložení zprávy, kterou z vlastní iniciativy vypracoval pan Foglietta, vyvolalo připomínky, které by mohly naznačovat, že všichni členové skupiny Evropské lidové strany (Křesťanských demokratů) a Evropských demokratů podceňují vážnost problému, který představuje alkoholismus. Nemohu souhlasit s bezstarostností, s níž se zakrývají problémy závislosti na alkoholu z úcty k výrobcům alkoholických nápojů a jejich lobbyistických skupin. Ochrana mladých lidí si zaslouží více úsilí, stejně jako léčba alkoholismu jakožto vážného onemocnění, které se dotýká všech lidí v okolí postižené osoby. V konečném důsledku tato zpráva předložená z vlastní iniciativy nezmění nic na reálné situaci.
<SPEAKER ID="163" NAME="Jan Andersson, Göran Färm, Anna Hedh a Inger Segelström  " AFFILIATION="PSE">
písemně. - (SV) V konečném hlasovaní jsme se rozhodli zprávu podpořit. Přesto bychom uvítali přísnější ustanovení týkající se upozornění na lahvích s lihovinami a rizik souvisejících s požíváním alkoholu těhotnými ženami. Je politováníhodné, že Parlament nebyl schopen na plenárním zasedání podpořit pozměňující a doplňující návrhy a části stávajícího textu, týkající se těchto záležitostí.
<SPEAKER ID="996" NAME="Jean-Pierre Audy  " AFFILIATION="PPE-DE">
písemně - (FR) Hlasoval jsem ve prospěch zprávy z vlastní iniciativy pana Foglietty, týkající se strategie Evropské unie na podporu členských států při snižování rozsahu škod způsobených požíváním alkoholu. Komise udělala správný krok, když vydala oznámení týkající se nebezpečného a škodlivého požívání alkoholu a neblahých zdravotních následků požívání alkoholu. S ohledem na zásadu subsidiarity podporuji doporučení zaměřené na ambiciózní obecné cíle určené členským státům a týkající se snižování nebezpečného a škodlivého požívání alkoholu, zejména zranitelnými sociálními skupinami jako jsou děti, mladí lidé a těhotné ženy. Těší mne, že poslanci rozumně uznávají, že konzumaci alkoholických výrobků je možno považovat za součást evropského kulturního dědictví a způsobu života, a že omezené požívání alkoholu (10 g denně) může za jistých okolností pomoci při prevenci některých chorob.
<SPEAKER ID="164" NAME="Liam Aylward  " AFFILIATION="UEN">
písemně. - Po kouření a vysokém krevním tlaku je zneužívání alkoholu třetí nejdůležitější příčinou zdravotních potíží a předčasného úmrtí v EU a naše zdravotnictví připravuje o miliony. Dopravní nehody způsobené požíváním alkoholu si nadále žádají lidské životy a případy porušování veřejného pořádku a požívání alkoholu nezletilými osobami jsou v celé Evropě na vzestupu.
<P>
Nejúčinnějším nástrojem snižování škod způsobených alkoholem je úplná informovanost spolu s prosazováním zákona. Nejdůležitější je účinná výchova doma a ve škole již od základní školy.
<P>
Ženy a muži by měli být více informováni o rizicích požívání alkoholu během těhotenství a o fetálních poruchách alkoholového spektra (FASD). Podporuji původní charakter zprávy, která zdůrazňovala nutnost používání přiměřeného upozornění na obalu alkoholických nápojů, což může zabránit ženám v požívání alkoholu před otěhotněním a během těhotenství. Vyzývám irskou vládu, aby prošetřila povinné označování alkoholických nápojů, které mohou způsobit tento syndrom.
<P>
Souhlasím s tím, aby Komise podnikla opatření, jejichž cílem je podpora nezávislé studie dopadu inovačních komunikačních prostředků včetně označování výrobků, které může být nástrojem pro snižování nebezpečné a škodlivé konzumace alkoholu.
<SPEAKER ID="165" NAME="Jens-Peter Bonde  " AFFILIATION="IND/DEM">
písemně. - (DA) Strana Junilistan podporuje označování alkoholických nápojů varováními. Až se tyto návrhy vrátí do Parlamentu, měli bychom vypracovat minimální pravidla označování, aby členské státy mohly přijímat právní předpisy v souladu se zásadou prevence.
<SPEAKER ID="166" NAME="Françoise Castex  " LANGUAGE="FR">
Podle mého názoru nabývají problémy, které souvisí s nadměrným požíváním alkoholu, ve všech členských státech rozměru, který vyvolává obavy.
<P>
Kromě tradiční společenské konzumace alkoholu, která se mění v závislosti na regionu a členském státu, je potřeba mít na paměti, že pravidelná nadměrná konzumace alkoholu má škodlivý vliv na zdraví a vážné přímé následky, jimiž jsou dopravní nehody a asociální chování.
<P>
V prvé řadě tedy musíme připomenout výrobcům alkoholu a jeho distributorům jejich odpovědnost, požádat subjekty působící v tomto odvětví, aby poskytly potřebnou podporu, zapojit školy a rodiny, vyslat poselství, které mladým lidem poskytne pozitivní příklad, a zvýšit povědomí zranitelnějších skupin společnosti o nebezpečích spojených s požíváním alkoholu.
<SPEAKER ID="167" NAME="Ilda Figueiredo  " AFFILIATION="GUE/NGL">
písemně. - (PT) Aniž by zpráva zabíhala do podrobností, pouze naznačuje ústřední problém hlavních důvodů nadměrného požívání alkoholu, a její slabou stránkou je proto převzetí přístupu, který bychom mohli nazvat kognitivní nebo donucovací, a který je založen na procesu hodnocení rovnováhy rizika/ohrožení/trestu.
<P>
Měli bychom mít na zřeteli, že jakákoliv návyková droga a jakékoliv návykové chování mají své vlastní charakteristiky. Ve zprávě je uvedena nutnost vypracování účinných závěrů, vycházejících ze shromážděných údajů, avšak zdá se, že se vydala na cestu, která vede k již předem stanovenému závěru.
<P>
Než začneme řešit obrovský problém "požívání alkoholu na pracovišti," měli bychom zdůraznit prvořadý význam vzorů při formování hodnot a postojů mladých lidí. Dokonce i zdraví zaměstnanců, které by mělo být hlavním cílem prevence a terapeutické péče, bývá považováno spíše za prodloužení represivní/zneužívající ruky zaměstnavatele než za nezávislý nástroj prevence zdravotních problémů a podpory zdraví.
<P>
V programech financování by měla být vytvořena rozpočtová položka na podporu pracovníků postižených stresem na pracovišti, nadměrnou pracovní zátěží, nezaměstnaností a pracovní nejistotou, která by byla zaměřena na stanovení diagnózy a léčení závislosti na alkoholu, zlepšování pracovních podmínek, prevenci onemocnění a podporu zdraví.
<SPEAKER ID="168" NAME="Hélène Goudin a Nils Lundgren  " AFFILIATION="IND/DEM">
písemně. - (SV) Strana Junilistan se rozhodla hlasovat proti zprávě a několika pozměňujícím a doplňujícím návrhům. Politika v oblasti alkoholu musí být vnitrostátní záležitostí a proto není možno vytvářet ji na úrovni EU. Každý členský stát má vlastní kulturu požívání alkoholu, která musí být základem snahy občanů o snížení rozsahu škod způsobených požíváním alkoholu.
<P>
V této oblasti je dosahováno pokroku na mezinárodní úrovni, podobně jako na téměř všech ostatních úrovních, neboť jednotlivé země nacházejí svá vlastní různá řešení. Tím, že se každá země poučí ze zkušeností jiných zemí, může optimálně rozvinout svou vlastní strategii boje proti alkoholu. Taková institucionální soutěž mezi jednotlivými zeměmi je příčinou historických úspěchů evropských zemí téměř ve všech oblastech. Parlament nesmí bránit této soutěži prosazováním homogenizace na úrovni EU.
<SPEAKER ID="169" NAME="Françoise Grossetête  " LANGUAGE="FR">
Hlasovala jsem ve prospěch této zprávy, v níž je navrženo mnoho konkrétních kroků pro prevenci nadměrného požívání alkoholu zranitelnými skupinami jako jsou mladí lidé a těhotné ženy.
<P>
Ve zprávě není démonizováno umírněné požívání vína (s výjimkou zvláštních případů, a sice těhotných žen), které je součástí naší kultury a našich tradic; zpráva se zabývá nadměrným požíváním alkoholu.
<P>
Těší mne návrhy opatření k poskytování většího množství informací těhotným ženám, týkajících se rizik spojených s požíváním alkoholu během těhotenství.
<P>
Požívání alkoholu, a to i v malých množstvích, má škodlivé účinky na plod. Abnormalita tváře, mikrocefalus, neurologické problémy způsobující poruchy chování, kognitivní problémy nebo dokonce i mentální retardace, to jsou některá z nebezpečí, která ohrožují dítě.
<P>
A závěrem dodávám, že jsem spokojena s návrhem na zavedení přiměřené komunikace s těhotnými ženami prostřednictvím služeb zdravotní péče.
<SPEAKER ID="170" NAME="Astrid Lulling  " AFFILIATION="PPE-DE">
písemně. - (FR) Všichni bychom rádi bojovali proti nebezpečnému a škodlivému požívání alkoholu, zejména mezi mladými lidmi, kteří považují za nejnovější módu to, čemu Němci říkají Koma-Saufen (pití alkoholu do bezvědomí); tomuto termínu lidé v mé zemi velmi dobře rozumějí.
<P>
Uznávám pravomoc Evropské unie v oblasti řešení problémů veřejného zdraví a úlohu, kterou musí hrát při podpoře výměny informací a osvědčených postupů mezi členskými státy.
<P>
V usnesení jsou bohužel zdůrazněny jen škodlivé následky požívání alkoholu a nikoli výhody umírněné konzumace. Je skutečně vědecky dokázáno, že víno konzumované s mírou se může podílet na prevenci kardiovaskulárních onemocnění, rakoviny a demence. Uvádění této cenné informace na označeních je však podle evropských nařízení zakázáno.
<P>
Jaký to má smysl, upozorňovat ženy na škodlivé účinky alkoholu v době před otěhotněním a během těhotenství a ignorovat přitom účinky alkoholismu na muže při početí dítěte? Jaký to má smysl, doporučovat vyšší zdanění alkoholických nápojů, když je zřejmé, že alkoholismus dosahuje nejvyšší míry v zemích, kde je alkohol zdaněn nejvyššími sazbami?
<P>
Chtěla bych zdůraznit skutečnost, že na úrovni EU nemůžeme diskutovat o stanovení omezení množství alkoholu v krvi pro všechny řidiče. V boji proti rostoucímu počtu obětí dopravních nehod by byla mnohem účinnější zbraní nulová tolerance pro řidiče, kteří se dopouštějí přestupků, ať již před řízením vozidla požili alkohol nebo ne.
<SPEAKER ID="173" NAME="Mairead McGuinness  " AFFILIATION="PPE-DE">
písemně. - Hlasovala jsem ve prospěch uvedené zprávy a podporuji to, aby byl do bodu 16 začleněn pozměňující a doplňující návrh, pro který jsem hlasovala a který zdůrazňuje škodlivé účinky požívání alkoholu během těhotenství.
<P>
Členské státy mohou v současné době používat označování s cílem informovat kupující o možných negativních následcích požívání alkoholu, a to je něco, co by irská vláda měla určitě zvážit. Smysluplného pokroku lze však z hlediska označování dosáhnout pouze v závislosti na míře souladu EU v této oblasti.
<P>
Těším se na studii Komise, týkající se dopadu inovačních komunikačních prostředků na snížení nebezpečného a škodlivého požívání alkoholu, která by měla být zveřejněna do 1. ledna 2010, jak je požadováno v uvedené zprávě.
<SPEAKER ID="171" NAME="David Martin  " AFFILIATION="PSE">
písemně. - Podpořil jsem tuto zprávu a jsem rád, že nyní povede ke skutečné snaze řešit problém alkoholismu nezletilých osob a nestřídmého pití. Podporuji i doporučení, aby se povolená hladina alkoholu v krvi co nejvíce blížila 0,00 %, zejména u začínajících řidičů, přestože si uvědomuji, že hodnota 0,00 % je pouze teoretická. Jsem přesvědčen, že tzv. alcopopy (ochucené alkoholické nápoje) musí být v supermarketech odděleny od nealkoholických nápojů, a těší mne, že to zpráva zdůrazňuje.
<SPEAKER ID="172" NAME="Jean-Claude Martinez  " LANGUAGE="FR">
Je velmi dobré přijímat právní předpisy týkající se mléka, jeho distribuce ve školách nebo v armádě či vytváření nových kategorií, avšak v odvětví mléka jde o něco jiného.
<P>
V 80. letech minulého století nám Komise v Bruselu tvrdila, že existují oceány mléka a hory másla. Podobně jako v oblasti obilovin byla tehdy zavedena "Malthusova byrokracie". Na podnět francouzského ministra zemědělství Michela Rocarda byly zavedeny kvóty na mléko. Tedy přídělový systém, úmyslné vytváření nedostatku. Poprvé v dějinách lidé bránili sami sobě ve výrobě a odmítali bohatství, která jim příroda přirozeně poskytuje. A co je horšího - abychom si byli jisti tím, že vznikl nedostatek, zašli jsme až tak daleko, že jsme zavedli podivné odměny za porážku dobytka.
<P>
Co se mělo stát, to se stalo. Překážky kladené výrobě skutečně tuto výrobu omezily. Od oceánů mléka jsme se dostali až k Aralskému jezeru mléka. Trpíme nedostatkem másla. Ceny stoupají. Tento nedostatek vznikl podobným způsobem jako v případě pšenice.
<SPEAKER ID="174" NAME="Catherine Stihler  " AFFILIATION="PSE">
písemně. - Je nezbytně nutné pečlivě prozkoumat problematiku fetálního alkoholového syndromu (FAS) a fetální poruchy alkoholového spektra (FASD). Kampaně varující před syndromem FAS způsobeným alkoholickými výrobky, které jsou podobné kampaním vedeným v USA, spolu se vzdělávacími kampaněmi veřejného zdravotnictví účinně varují před následky požívání alkoholu během těhotenství. Neexistuje žádná bezpečná úroveň požívání alkoholu během těhotenství a ženy by měly znát fakta. Je naléhavě nutné, aby se tím odvětví výroby alkoholu začalo řídit.
<P>
Všichni poslanci, kteří mají finanční zájmy v odvětví výroby alkoholu, by měli podat prohlášení o zájmech.
