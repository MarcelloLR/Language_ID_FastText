<CHAPTER ID="004">
Pririty Evropského parlamentu pro legislativní a pracovní program Komise na rok 2009 (rozprava)
<SPEAKER ID="008" NAME="Předseda">
Dalším bodem je rozprava o prioritách Evropského parlamentu pro legislativní a pracovní program Komise na rok 2009.
<SPEAKER ID="009" NAME="Hartmut Nassauer">
jménem skupiny PPE-DE. - (DE)
<P>
Pane předsedo, dámy a pánové, dnes ráno diskutujeme o legislativním a pracovním programu Komise pro nadcházející rok 2009, jenž je rokem volebním. Příští rok bude zvolen nový Parlament a bude i nová Komise. Ničí pozice není jistá: ani komisařů, dokonce ani předsedy Komise, který tu dnes ráno bohužel nemůže být přítomen, aby předložil svůj program osobně.
<P>
Během každého volebního roku je pro všechny voliče lákavé učinit to správné, .za předpokladu, že my víme, co oni chtějí, nebo alespoň to, co by měli chtít. Otázkou pak je: jak by se měla v nadcházejícím roce Evropská unie prezentovat evropským občanům? Jako pro všechny politiky je i naším úkolem pokusit se reagovat na všechny problémy občanů. Evropská unie má vynikající příležitost tak učinit. Máme mnoho možných způsobů, jak reagovat na potřeby a problémy lidí.
<P>
Mír byl podstatnou otázkou v lidské historii a Evropská unie ho po mnoho desetiletí uchránila. Jsme schopni najít odpovědi na vnější hrozby jako je mezinárodní terorismus nebo chování velkých sousedních zemí, které příležitostně šlapou po předpisech mezinárodního práva. Můžeme přispět k zajištění bezpečných a dlouhodobých dodávek energie v Evropě, přičemž děláme, co můžeme, abychom chránili klima. Můžeme zaručit sociální zabezpečení a spravedlnost v Evropě rozpoutáním potencionálního růstu naší úspěšné evropské ekonomiky, můžeme zaručit inovace a konkurenceschopnost evropského hospodářství, přidruženými příležitostmi vytvořit a zajistit prácovní místa. Z Evropy se může stát útočiště bezpečnosti v měnícím se světě. O pozitivních detailech k těmto problémům vám za chvíli řeknou více moji kolegové.
<P>
Jaké jsou nezbytné podmínky pro úspěšnou činnost v Evropské unii? Rád bych zmínil zejména dvě: za prvé, potřebujeme vhodný institucionální základ, což samozřejmě znamená Lisabonskou smlouvu. Tato smlouva vytvoří více transparentnosti a více demokracie, zvýší schopnost Evropské unie jednat, a tak umožní vykonávat její funkce účinněji. Můžeme jedině apelovat na občany Irska, aby zvážili svůj názor na tuto smlouvu. Souhlasím s mnoha kritickými připomínkami vůči Evropské unii, ale nemůžeme ignorovat fakt, že tato smlouva poskytuje šetrná řešení mnoha z těchto bodů kritiky. Proto je tato smlouva zásadní.
<P>
Za druhé, potřebujeme ale i podporu evropských občanů, která poklesla na znepokojivou úroveň. To je zjevné z referend ve Francii, Holandsku a v neposlední řadě v Irsku. Není to o tom, jestli více nebo méně potřebujeme Evropu, jak jsem měl nedávno příležitost sdělit předsedovi Komise. Tím pravým problémem je, kde potřebujeme Evropu a kde nikoliv. To je třeba rozhodnout. Pokud mohu uvést příklad - a přiznávám, že jde o můj nejoblíbenější příklad - ochrana půdy není to, co je třeba řešit na evropské úrovni. Ochrana půdy dává práci, ale nevytváří pracovní místa. Evropa bude úspěšná a potřebná jen pokud bude jednat tam, kde je jednání Společenství nepochybně zapotřebí a kde na evropské úrovni dosáhne více cílů než jednání na vnitrostátní úrovni.
<P>
Komise by proto byla z mého pohledu velmi rozumná, kdyby ve svém jednání během nadcházejícího roku zdůraznila význam zásady subsidiarity. Zajistí tím větší podporu pro Evropu a pravděpodobně budeme všichni znovu zvoleni větším počtem evropských občanů než v případě posledních voleb.
<SPEAKER ID="010" NAME="Hannes Swoboda">
jménem skupiny PSE. - (DE) Pane předsedo, paní místopředsedkyně, Evropská komise udělala během posledních několika let vynikající práci v mnoha oblastech, zejména v politice v oblasti životního prostředí a klimatu. A zde v této sněmovně jsme v procesu jejího převádění do legislativy. Pokud jde o vývoj společného trhu, však vidíme závažnější nedostatky, zvláště co se týče sociálního rozměru.
<P>
Současná finanční krize je dostatečným důvodem pro projednávání tohoto problému a právě to jsme v souvislosti s Rasmussenovo zprávou učinili. Nejedná se pouze o mou skupinu a mě, ale skutečně mnoho dalších, kteří jsou hluboce nespokojeni tím, co zde řekl nebo neřekl komisař McCreevy. To je ten zásadní problém.
<P>
Pokud si dnes přečteme úvodní článek v jakýchkoli konzervativních novinách, ať se jedná o deník Financial Times nebo Frankfurter Allgemeine, titulek by mohl být napsán sociálními demokraty v této sněmovně, nikoli však předsedou Komise a obzvláště panem McCreevym.
<P>
Například deník Financial Times otiskl následující titulky:
<P>
jménem skupiny PSE - "Největší regulační neúspěch moderní historie” nebo "Po krachu: proč celosvětový kapitalismus potřebuje celosvětová pravidla"
<P>
Zatímco Zlaté tele Damiena Hirsta překonalo aukční rekord v oblasti umění, finanční instituce utrpěly rekordní ztráty, nabízí se tedy následující komentář deníku Financial Times:
<P>
"Jak jsme byli všichni oslepeni zlatým teletem".
<P>
jménem skupiny PSE. - Bohužel se to týká Komise nebo alespoň těch členů Komise, kteří by za tyto záležitosti měli být zodpovědni. Šéfredaktor deníku Frankfurter Allgemeine Zeitung a sotva nějaký levičák Frank Schirrmacher píše: "neoliberální myšlenka vytvořila rozumné a nenadálé spojení mezi jednotlivcem a globalizací, které se zakořenilo výhradně v hospodářství" a náříká nad "sebevraždou diskuse o sociálním systému".
<P>
Bylo by hezké objevit alespoň takový základní prvek ve slovech předsedy Komise nebo komisaře McCreevyho. Já konec konců nevyžaduji velké množství kritiky levého křídla či sebekritiky, ale to, co opětovně vyžadujeme, jak nedávno objasnil Martin Schulz, je posílení sociálního rozměru a přezkoumání všech projektů Komise, pokud jde o jejich sociální dopady. To se bohužel stále neděje. Zde stále není žádná odezva Komise.
<P>
Stále dále vyžadujeme silnější společnou hospodářskou politiku v Evropě, což by mohlo pomoci dobře zabezpečit nebo odvrátit tento druh krize, který se šíří z USA. Zde byla Komise také smutně proslulá za svá zanedbávání. Další oblastí, ve které Komise selhala - a je mi líto vám tyto poznámky adresovat, neboť vím, že pro to můžete udělat jen velmi málo - je její selhání při řešení rostoucí nerovnosti v Evropě nebo podněcováním vnitrostátních vlád, aby jednaly. O těchto záležitostech budeme diskutovat dnes odpoledne při diskusi o problémech energetické chudoby, která je dalším tématem, které jsme opakovaně navrhli a na které jsme nedostali žádnou odpověď ze strany Komise, jež zatím nevyplodila žádnou skutečnou iniciativu.
<P>
Pro Komisi je nepřijatelné - jejíž podstatou je závazek k začlenění a sociální spravedlnosti - jen přihlížet, zatímco sociální nerovnost v Evropě během této konkrétní fáze hospodářského a sociálního života trvale roste. To je nepřijatelné a my bychom to neměli akceptovat.
<P>
Evropští občané očekávají, že Komise vezme jejich potřeby a zájmy vážně a představí vhodné návrhy a bude jednat jako morální autorita, zvláště pokud jde o finanční krizi. Nemělo by být ponecháno na francouzském prezidentovi, panu Sarkozymu, úřadujícím předsedovi Rady EU, aby zde zaujal jasnou pozici; tuto jasnou pozici by měla zaujmout Komise, předseda Komise a zároveň příslušný komisař.
<P>
Paní místopředsedkyně, vy jste velmi výřečná ve svém úsilí informovat občany o práci Komise a my oceňujeme a plně podporujeme vaši snahu. Nicméně nejde pouze o formu, ale také o podstatu věci. Komisaři vám musí poskytnout vhodný obsah. Pokud se jedná o finanční krizi, regulaci a sociální rozměr, sociálně tržní hospodářství vám dodává jen málo obsahu. Bude pro vás proto často obtížné představit občanům důvěryhodný případ.
<P>
Říkáme "ano" ekologické restrukturalizaci hospodářství a společnosti; jsme zde zcela na vaší straně a dovedeme to k činům. Nicméně mé naléhavé poselstvím směrem k vám zní: potřebujeme udělat krok zpět - nebo vpřed, pokud si přejete - směrem k politikám založených na sociální zodpovědnosti, což zahrnuje i Komisi, neboť toho, co jsme zatím získali, je příliš málo a příliš pozdě. Rád bych vás požádal o ujištění, že bude tato situace v příštích několika měsících napravena.
<SPEAKER ID="015" NAME="Silvana Koch-Mehrin">
jménem skupiny ALDE. - (DE) Pane předsedo, paní místopředsedkyně, příští rok - 2009 - je pro Evropskou unii skutečně velmi důležitý, neboť je rokem volebním a musí být zodpovězeny závažné otázky ohledně budoucího směřování Evropské unie.
<P>
Budou se konat volby: to víme, ale co nevíme, je základ, na kterém budeme poté společně pracovat. Je to otázka, na kterou občané zcela správně očekávají odpověď. Jak si z hlediska evropských orgánů představujeme budoucnost Evropy?
<P>
Legislativní a pracovní program Komise samozřejmě nabízí příležitost poskytnout komplexní odpověď na tuto otázku. Proto jsme jako Parlament souhlasili nejdříve navrhnout naše vlastní požadavky k pracovnímu programu Komise, dříve než nám bude představen a my budeme reagovat až poté.
<P>
Evropská unie čelí těmto závažným výzvám v přímé souvislosti s její budoucností. Co taková budoucnost přinese? Ve světě se současně děje mnoho, co se dotýká občanů v jejich každodenních životech, jako například rostoucí ceny energie a finanční krize. Potřebujeme zde jasná slova Evropy, vysvětlení, jak chce Evropská unie reagovat. Pro toto potřebujeme přesvědčení a vedení.
<P>
Proto je velmi důležité, aby Evropská komise velmi zřetelně stanovila, jak míní na tuto krizi reagovat a aby ve svém pracovním programu přesně definovala, kde leží politické priority.
<P>
V této souvislosti je z našeho pohledu důležité, aby měla Komise na mysli konkurenceschopnost Evropské unie. Ve stále více globalizovaném trhu je pro nás důležité definovat ji jako jednu z našich trvalých politických priorit.
<P>
Další aspekty, které jsou stejně důležité, jsou posilování a ochrana lidských práv, rozšiřování výzkumu a nalezení řešení změn klimatu. Jsou to další záležitosti, které byly po mnoho let v této sněmovně velmi důležitým tématem. Tyto oblasti by měly být definovány Komisí a ta by především měla zajistit, aby byla Evropa schopna přijmout zásluhy za dosažený úspěch. Je častým případem, že pokud je dosaženo čehokoliv, co zcela naplňuje zájmy a blahobyt občanů, přijímá zásluhy členský stát. Byla bych ráda, kdyby tomu Komise v budoucnosti věnovala více pozornosti.
<P>
V tomto ohledu jsem velmi ráda, že vás zde dnes, paní místopředsedkyně, vidím. Jeden či dva z našich kolegů musí připustit, že pan Barroso, předseda Komise, má dnes na programu něco jiného. Jsem rád, že vy jste zde, paní místopředsedkyně, protože jste zodpovědná za prohlubování komunikace v Evropské unii, a to může představovat příležitost pro dnešní téma - jmenovitě pracovní program Komise - které je projednáváno i ve vnitrostátních parlamentech, takže je od počátku ovlivňován. V německém Bundestagu je projednáván ve většině výborů, ale jedná se o něco, co by mělo být nepochybně součástí programu plenárních zasedání v národních parlamentech v Evropě jako celku.
<P>
Přišla hodina Evropy: to by mělo být zřejmé. Čelíme globálním výzvám a Evropa má jedinou možnost, a to dát společnou odpověď.
<SPEAKER ID="016" NAME="Eva Lichtenberger">
jménem skupiny Verts/ALE. - (DE) Pane předsedo, kolegové, dámy a pánové, členové Komise, diskuse o pracovním programu je jako vždy momentem pravdy. My zde vidíme, jakou skutečnou cenu mají při mnoha různých příležitostech uveřejněná prohlášení. Pokud se detailně podíváme na program, je bohužel zřejmé, že se podle těchto prohlášení nejedná, zvláště pokud jde o finanční hledisko nebo plánování Komise
<P>
Máme před sebou program na ochranu klimatu, který nazačuje, že se konference na Bali nikdy nekonala, jako kdyby se Evropa nikdy nestavila jako klíčový průkopník k zabránění nebezpečím změn klimatu na světové úrovni. Automobilový průmysl se zbrzdil a Komise to jen z povzdálí sleduje. Členské státy si podaly pomocnou ruku a navzájem se podbízejí v představování ještě nižších norem v oblasti životního prostředí pro své vlastní průmysly a vytvářejí ještě větší ústupky pro své automobilové průmysly.
<P>
Bohužel vidíme, že se stejná věc děje i v průmyslovém odvětví za hranicemi. Jako vždy je ohniskem jaderná enerie: průmysl, který mrhá kapacitou, financemi a energií. Přestože má Evropa inovační odvětví obnovitelných zdrojů energie, nemá na evropská úrovni nic jiného než malé změny, které toto odvětví ušetří poté, co poskytlo, co mělo, a převede své finanční zdroje a plány někam jinam. To je zcela nepřípustné. Pokud zde mají zůstat tržní vůdci, musíme vyslat jasnou a jednoznačnou zprávu, což znamená vymezit prioritu tam, kde je jí potřeba.
<P>
Stejný problém máme bohužel i pokud jde o pracovní poměr. Zdůraznila bych zde jen jednu záležitost: směrnice o pracovní době, která byla nyní dohodnuta a které byly udělány značné ústupky. Je to jako políček do tváře všem mladým lidem, kteří si chtějí budovat budoucnost. Takto bychom neměli se svými pracovníky jednat.
<P>
Nakonec diskutujeme o finačním trhu. Mohu jen podpořit, co řekl předchozí řečník, pan Swoboda. Poslední zbývající vítěz samoregulace finančních trhů je zde v této sněmovně. I v USA byly regulace zváženy, ale na této straně Atlantiku se snažíme předstírat, že se situace sama vyřeší. Měli bychom signalizovat naši ochotu vytvořit stabilní rámec, aby se finanční trhy nemohly déle vyvíjet stejným směrem jako doposud, kdy mají nesmyslné finanční produkty přednost před zdravou hospodářskou politikou. Z mého pohledu je tento program obrovským zklamáním.
<SPEAKER ID="017" NAME="Ilda Figueiredo">
jménem skupiny GUE/NGL. - (PT) Pane předsedo, za této kritické situace, kdy lidé v Evropě i na celém světě čelí důležitým zkouškám, je nepřijatelné, že Evropská komise nepředstavila žádný návrh, kterým by zastavila politiky, jež zhoršily sociální situaci, zvýšily nezaměstnanost, nejistou a špatně placenou práci, přinesla pouze finanční, potravinovou a energetickou krizi - což ovlivňuje zejména hospodářsky slabší země a zranitelnější části společnosti - a vyhrotila mezinárodní vztahy společně s nebezpečím, které představuje pro světový mír.
<P>
Přestože jsme si vědomi toho, že existuje jasný odpor pracovníků, spotřebitelů i uživatelů veřejných služeb k privazitaci a liberalizaci, nesprávným reformám zdravotního a sociálního zabezpečení a ke stále rostoucímu rozdělování příjmů hospodářským a finančním skupinám, a tak stále zhoršující se sociální nerovnost, Evropská komise stále trvá na udržování a pokračování se stejnými prostředky a politikami, které vedou k této situaci, konkrétně Paktem o stabilitě a jeho nesmyslnými kritérii, liberální Lisabonskou strategií a klamnou nezávislostí Evropské centrální banky. Trvá na návrzích nepřijatelných směrnic jako například směrnice o pracovní době.
<P>
V takovéto době musí být prioritou pozastavit průběh ratifikace návrhu Lisabonské smlouvy a respektovat demokracii a výsledek irského referenda, jenž byl svrchovaným rozhodnutím občanů Irska, které následoval shodný výsledek ve Francii a v Nizozemsku. Je na čase, aby se představitelé Evropské unie poučili z těchto hlasování, opozice a odporu pracovníků a občanů vůči neoliberálním, militaristickým a anti-demokratickým politikám.
<P>
V tuto chvíli musí být prioritou vytvářet určité návrhy jako například v návrhu usnesení naší skupiny, například zrušení Paktu o stabilitě, ukončení privatizace a liberalizace, měnovou politikou a změnou orientace Evropské centrální banky upřednostnit zaměstnání s právy, vymítit chudobu a posílt sociální spravedlnost prostřednictvím růstu a sociálního rozvoje. Potřebujeme dát občanům naději, pro mladé lidi vytvářet pracovní místa s právy a zabezpečit rovnost a rovná práva pro ženy.
<SPEAKER ID="018" NAME="Graham Booth">
jménem skupiny IND/DEM. - Pane předsedo, celý program pro změnu klimatu poskytl EU další výmluvu, aby si protáhla svaly a ukázala světu jak je důležit a dokázala, že se touto problematikou nemohou zabývat členské státy samy. Slogan 20 20 20 je typickým příkladem chytlavé fráze: 20 % energie EU z obnovitelných zdrojů; 20% snížení emisí oxidu uhličitého - vše do roku 2020. Ale uniká vám nejdůležitější bod: je cokoli z toho opravdu nutné?
<P>
Nedávno nám bylo Mezinárodním panelem pro změny klimatu sděleno, že se 2 500 vědců shodlo na tom, že emise CO2 jsou zodpovědné za celosvětové oteplování a že viníkem jsme my lidé. Neslavný dokument Ala Gorea tento názor potvrdil. Od té doby však přes 30 500 vědců a klimatologů podepsalo Oregonskou petici a Manhattanskou deklaraci, které přímo zpochybňuje závěry Mezinárodního panelu pro změny klimatu spoustou velmi přesvědčivých důkazů. Jsme tedy nuceni věřit 2 500 vědcům z Mezinárodního panelu pro změny klimatu, zatímco nám tvrdí, abychom zcela ignorovali těch 30 500 vědců, kteří nám malují zcela jiný obraz.
<P>
EU přesvědčuje státy celého světa, aby v době, kdy se svět potýká s extrémními finančními problémy, vynakládaly miliardy z peněz daňových poplatníků na něco, co nemusí být zcela nutné, ale mohlo by být zcela kontraproduktivní, pokud se nejnovější důkazy o celosvětovém ochlazování prokáží jako správné. Musíme vést úplnou a otevřenou diskusi, abyse zcela prokázalo, kdo má pravdu. Čeho se zastánci názoru Mezinárodního panelu pro změny klimatu bojí?
<P>
Nepochybně rádi uslyšíte, že toto je můj poslední projev v Parlamentu, neboť po tomto období odcházím do důchodu.
<SPEAKER ID="019" NAME="Sergej Kozlík" AFFILIATION="NI">
(SK) S navrhovaným usnesením Evropského parlamentu o politické strategii Komise na rok 2009 je v principu možné souhlasit jako s dokumentem, který tuto strategii vhodně prohlubuje.
<P>
Osobně bych chtěl vyzvihnout ucelenost, kterou usnesení Parlamentu zvýrazňeje význam zabezpečení stability finačních trhů a uspokojení spotřebitelů během současné finanční krize. Bezesporu je potřeba vypracovat kontrolní opatření tak, aby se zvýšila transparentnost investorů, zlepšily se normy pro oceňování, dohled nad obezřetností podnikání a úloha ratingových agentur. Komise musí vypracovat podrobný plán, aby se dosáhlo zlepšení právních předpisů o finančních službách, revize směrnic o činnosti úvěrových institucí a kapitálové průměrnosti. Tím je možné dosáhnout zlepšení rámce finančního dohledu a zvýšit důvěru účastníků trhu.
<P>
V článku 27 usnesení je správně obsažena výzva Komisi, aby zvážila, jaká přechodná opatření by se měla v oblasti spravedlnosti a vnitřních věcí přijmout, pokud Lisabonská smlouva nevstoupí v platnost. Pokud však skutečně nastane situace, že Lisabonská smlouva do voleb v roce 2009 nevstoupí v platnost, měla by mít uvedená výzva Komisi mnohem širší rámec. Jinak naši milou Evropskou komisi nachytají na švestkách.
<SPEAKER ID="020" NAME="Ryszard Czarnecki">
jménem skupiny UEN. - (PL) Pane předsedo, dovolte mi vznést v Parlamentu otázku. O čem všem jsou právní předpisy Parlamentu a návrhy Komise? Odpovědí je: jsou o vytváření autority mezi Evropany, lidmi, kteří jsou občany členských států Evropské unie. Pevně věřím, že by se měl Parlament a Evropská komise soustředit na legislativní práci týkající se tvorby pracovních míst a podporování hospodářského růstu. Jedná se pouze o demonstraci, že je Evropské unie a její struktury blízko lidem, že můžeme vyvíjet autoritu unijních institucí. To druhé bylo poněkud v posledních letech oslabeno.
<P>
Z mého pohledu není v tuto chvíli ratifikace Lisabonské smlouvy hlavní prioritou. Namísto toho bychom se měli soustředit na objasnění občanům Unie, že chceme vytvářet větší zaměstnanost a že máme obavy o již existující pracovní místa. Existuje také problematika kybernetického zločinu, zcela nového problému, který ovlivňuje mnoho lidí. Jde-li o priority, žádám účelně stanovenou hierarchii; V tuto chvíli však nemohu uvést žádnou.
<SPEAKER ID="021" NAME="Margot Wallström">
místopředsedkyně Komise. - Pane předsedo, nejprve mi dovolte poděkovat Parlamentu za podpoření mého návrhu vést interinstitucionální rozmluvu o pracovním plánu Komise jako politické cvičení zahrnující politické skupiny, plénum a výbory. Myslím, že to bylo dobře zahájeno vašemi projevy.
<P>
Letošní pracovní program bude tím posledním této Komise a byl připravován za velmi mimořádných okolností: po válce v Gruzii, situaci v sousedních státech, nejasnostech kolem Lisabonské smlouvy po irském "ne", zvyšování cen paliv a výrobků, zvyšování cen potravin, inflaci ohrožující kupní sílu a v neposlední řadě - což jste všichni zmínili - finanční krizi, která ovlivňuje banky a ostatní úvěrové instituce.
<P>
Není potřeba připomínat, že to, co učiníme v první polovině příštího roku, ovlivní evropské volby. Proto jsme v loňském roce při představení své výroční politické strategie zdůraznili náš záměr držet se své ambice dovést Evropu k výsledkům a přinést konkrétní výhody pro občany.
<P>
Hlavní politické priority, které pro příští rok představila Barrosova Komise, jsou stále uspořádány kolem pěti pilířů, okolnosti jsou však odlišné, čelíme novým a naléhavým otázkám.
<P>
První pilířem je podpora udržitelného růstu a pracovních míst. Více než kdykoliv jindy se musíme zabývat záležitostmi dneška: čím můžeme posílit růst, pracovní místa a sociální stabilitu v období rostoucí inflace; čím můžeme zlepšit finanční stabilitu a posílit nástroje dostupné Unii i Komisi, čímž je důležitá diskuse. Jak víte, fianční krize je rovněž každý týden hlavním bodem našeho programu a my jsme vytvořili jakousi cestovní mapu, ale zároveň jsme diskutovali o přípravě návrhu na hlavní požadavky vůči bankám na zpřísnění již existujících pravidel; zároveň připravujeme návrh na regulaci ratingových agentur, které, jak víte, hrály velmi důležitou roli na finančním trhu i v této krizi. Samozřejmě si myslíme, že velmi dobře promyšlené návrhy hrají velmi důležitou úlohu v zajištění, že jsme schopni se vypořádat s účinky finanční krize. Jsme tedy aktivní a v aktivitě budeme pokračovat. Další záležitostí je, jak můžeme reagovat na růst cen ropy, potravin a surovin. Naším úkolem není mikrořízení ze dne na den, ale činnost v rámci jednotného trhu, musíme se zamyslet nad tím, jak zajistit dlouhotrvající stabilitu finančního systému. To je ten první pilíř.
<P>
Druhým významným úsilím bude podpora přeměny na hospodářství s nízkými emisemi CO2 a účinným využíváním zdrojů. Kodaňské setkání bude významnou celosvětovou schůzkou s cílem dosáhnout celosvětové dohody o změně klimatu pro období po roce 2012, po Kjótu. Evropa musí dobře připravit svou pozici a trvat na své roli průkopníka změny klimatu; zároveň svou práci musíme zaměřit na to, jak přispět k přizpůsobení se dopadu změn klimatu, jedině tak můžeme být na prvním místě ve vyvíjení prudkého růstu.
<P>
Třetí pilíř souvisí se společnou imigrační politikou. Chceme společnou imigrační politiku uskutenit, po našem sdělení v červnu, tak jako prácovat na smlouvě o imigraci a budeme se potřebovat přenést od smluv k jednání, pokud toto chceme zrealizovat.
<P>
Čtvrtým pilířem je, jak soustředit naše úsilí na realizaci politik, které upřednosňují naše občany. Revidovaná sociální agenda a strategie EU v oblasti zdraví bude vodítkem k našemu jednání v této oblasti, tak jako otázka, jak můžeme dále posílit práva spotřebitelů.
<P>
Konečně se budeme zabývat naším cílem upevnit roli Evropy jako světového partnera. Z druhé strany jsou výzvy pro rok 2009 dobře známy: proces rozšíření, vztahy s našimi sousedy, osud jednání z Dohá , zlepšování našeho výkonu v podporování vývoje a založení plné spolupráce s novou vládou USA.
<P>
Tato diskuse znamená, že se Parlament zapojuje včas, protože tento program ještě neexistuje, bereme to jako příspěvek do naší diskuse a vezmeme vaše návrhy v potaz. Na druhé straně, abychom byly požadavky Parlamentu na Komisi věrohodné a aby měly skutečný účinek, musí se na ně zaměřit pozornost, což zvláště platí pro rok 2009. Na různých místech sněmovny máte různé pohledy na to, co během příštího roku upřednostňovat.
<P>
Doufám, že většina z nás může souhlasit s tím, že musíme pracovat společně a vytvořit pozitivní program na rok 2009, soustředit se na základní prvky. Myslím, že musíme zvážit pouze iniciativy, které mohou mít skutečný význam. Kromě pečlivého výběru našich návrhů je potřebujeme dobře sdělit, aby si mohli evropští občané udělat správný úsudek o tom, co pro ně EU dělá nebo udělat může.
<P>
Jsem proto vděčná za tuto diskusi právě ve chvíli, kdy připravujeme program. Máme v úmyslu ho příští měsíc přijmout a představit ho na plenárním zasedání 19. listopadu za účasti všech kolegů. Udělala jsem si dobré poznámky o vašich názorech a můžete si být jisti, že nám pomohou vytvořit pracovní program s konkrétními kroky, které přinesou hmatatelnou a konkrétní změnu pro občany Evropy..
<SPEAKER ID="022" NAME="Piia-Noora Kauppi" AFFILIATION="PPE-DE">
Pane předsedo, jak již řekl pan Nassauer, skupina PPE-DE je velmi spokojena s obsahem ročního legislativního programu. Myslím, že Parlament je díky vylepšenému postupu již brán v potaz, což nám ulehčuje tento roční legislativní program vylepšit.
<P>
Jako představitelka Hospodářského a měnového výboru bych se ráda zaměřila na váš první pilíř - růst, zaměstnanost a evropská konkurenceschopnost. Myslím, že klíčovým faktorem je, jak budeme reagovat na finanční krizi. Ve skupině PPE-DE věříme, když již v Evropě existuje poměrně dobrá legislativa, vše, co nyní děláme, by mělo být založeno na již existující legislativě a jejím vylepšení. Nevidíme potřebu velmi radikální změny v Evropě. Myslíme, že by nejdříve měla být zvážena míra právně nevynutitelných předpisů, protože to je také nejúčinnější cestou, jak reagovat na světové záležitosti. Finanční trhy jsou velmi globální a my nemůžeme jednat v Evropě jako bychom byli ve vakuu. Zárověň věříme, že existuje mnoho zlepšení v současném regulačním a kontrolním rámci - tak zvaný "Lamfalussyho rámec" a my plně podporujeme práci Komise v této oblasti.
<P>
Druhou záležitostí je změna klimatu. Změna klimatu ovlivní růst a zaměstnanost v Evropě. Neměli bychom zaujmout fundamentalistický pohled na změnu klimatu, že Evropa musí jednat hned a musí učinit vše bez celosvětové podpory. Třicet procent emisí, pokud půjdeme tak daleko, není tolik, abychom vyřešili změnu klimatu. Potřebujeme účinnou celosvětovou dohodu a ta pravděpodobně vzejde z Kodaně. Do té doby bychom se neměli trestat. Neměli bychom příliš postihovat evropskou konkurenceschopnost, ale reálně přistupovat k evropským politikám změny klimatu.
<P>
Konečně můj třetí bod se týká malých a středních podniků. Malé a střední podniky jsou klíčem k evropskému růstu. Například v sociálním balíčku bychom měli vždy brát v úvahu jejich pohledy a jak vidí sociální prostředí v Evropě. Sociální balíček by neměl být pro evropské malé a střední podniky břemenem.
<SPEAKER ID="023" NAME="Jan Andersson" AFFILIATION="PSE">
(SV) Pane předsedo, paní komisařko, chci se soustředit na sociální EU. Když se vytvořila sociální agenda, řekli jsme, že přišla trochu příliš pozdě. Když se nyní podíváme na pracovní program Komise a zároveň na společné usnesení, je vidět, že zejména téma zaměstanosti a sociálních věcí není velmi upřednostňováno. Je prioritou lidí, nikoliv Komise. To nekoresponduje s požadavky obyčejných lidí.
<P>
V usnesení sociálních demokratů vznášíme několik otázek. Jedna se týká lidí na atypických pracovních místech, skupiny, která stále roste, a týká se potřeb lidí na atypických pracovních místech, které potřebují řádnou podporu. Lidé, kteří jsou zranitelní a ovlivňováni neoprávněným propouštěním. Musí proto na společném pracovním trhu existovat minimum pravidel. Znovu se musíme podívat na Evropský fond pro přizpůsobení se globalizaci a zvážit, za můžeme dále zlepšit šance těch, kteří jsou zasaženi nezaměstaností v důsledku restrukturalizace,aby se mohli zúčastnit školení a najít nová pracovní místa. Máme několik návrhů v oblasti pracovních podmínek.
<P>
Na závěr bych rád vznesl otázku, která již byla diskutována v pondělí ve Výboru pro zaměstanost a sociální věci. Kvůli rozhodnutí Soudního dvůra ES jsou dnes lidé plni strachu z toho, že v EU vznikne sociální dumping, který se stane její politikou. Úspěšně jsme předložili návrhy, které otevřou prostor směrnici o vysílání pracovníků, aby bylo zaručeno rovné zacházení a aby byla primárním právu zavedena zásada, že základní práva, jako například právo na stávku, nejsou podřízena svobodě pohybu. Doufám, že to nyní Komise přijme. Je dobré vědět, že nyní organizujete fórum, ale zároveň musíte představit konkrétní návrhy, abychom předešli sociálnímu dumpingu a dali pracovníkům přiměřený plat a přiměřené pracovní podmínky..
<SPEAKER ID="024" NAME="Diana Wallis" AFFILIATION="ALDE">
Pane předsedo, když jsme naposledy s komisařem Barrosem diskutovali o pracovním programu, řekla jsem, že je správné, že se Komise snaží vyhnout tomu, co já nazývám "koncem konce". Pro Parlament je to před evropskými volbami ale velmi obtížné. Každá ze skupin bude chtít vtisknout programu svou představu, který postupuje dopředu. Je to přirozené, ale zároveň se musíme snažit pokusit se najít společnou řeč, aby vzešla nějaká srozumitelnost. Například skupina liberálů a demokratů se připojila ke společnému usnesení, ale zároveň sbíráme návrhy z jiných skupin, abychom se pokusili a dokázali to, co je často naším úkolem: rovnováha a vyváženost ve sněmovně.
<P>
Opravdu nastala skličující doba pro evropské občany. Nikdo nemá kvůli celosvětovému finančnímu nepokoji jasno o budoucnosti, což přináší obavy ze zadlužení, nezaměstnanosti, nákladů na zdraví, důchodů a rodí se tak atmosféra, ve které poctivost a rovnost může vyletět z okna, ve chvíli kdy se každý snaží zachránit si svou vlastní pozici.
<P>
Změna klimatu přináší své vlastní starosti o tom, jak přizpůsobit náš životní styl, o cenách ropy v naprosto jiném světě.
<P>
Tato doba celosvětových problémů by měla být samozřejmě dobou, kdy se EU stane sama sebou, protože máme nadnárodní dosah, ale jako liberálové a demokraté bychom mohli říci ano, nechte nás využít ten dosah, ale nemělo by to dosáhnout příliš daleko. Mělo by to otevřít deštník, vytvořit kontrolu a zároveň nám dát jednotlivou volbu tak, aby se v této době nejistoty mohli jednotliví občané začít cítit jistě.
<P>
Tedy "ano" většímu dohledu nad finančním trhem a hráči, ale zároven "ano" větší volbě spotřebitelů a většímu odškodnění spotřebitelů. Nechce v Evropě další společnost Equitable Life. "Ano" větší pracovní mobilitě, "ano" většímu ucelenému sociálnímu zabezpečení, ale také "ano" spravedlnosti a nediskriminaci. "Ano" větší volbě ve zdravotnictví a mobilitě pacientů. Dejte tedy našim občanům šanci zvolit si, jak žít svůj život.
<P>
Pokud máme obavy z budoucnosti, jediná cesta, jak se začít cítit bezpečněji, je mít pocit, že pro to můžete něco udělat, že nad tím máte kontrolu a toto bude téma, podle kterého se budou liberálové a demokrati ve svém usnesení rozhodovat. "Ano" Evropě, ale zároveň "ano" individuálním volbám a posílení postavení.
<SPEAKER ID="025" NAME="Seán Ó Neachtain   -" AFFILIATION="UEN">
(GA) Pane předsedo, největším zájmem Komise, Rady a samozřejmě i Parlamentu je, aby se ekomomika v Evropě bezodkladně zlepšila. Evropa nebude mít peněžní rezervu na pomoc těm, kteží jsou znevýhodněni, do té doby, než se ekonomika zlepší. Musíme tomu okamžitě čelit.
<P>
Ve světle toho, co se na finančním trhu přihodilo, si nemyslím, že můžeme pokračovat způsobem, jakým jsme jednali v tomto roce. Současný chaos pravidel finančních trhů musí skončit. Veřejnost je tím velmi znepokojena a my na to musíme navázat. Musíme okamžitě jednat.
<P>
V Evropské unii musí každý z nás více investovat do výzkumu a vývoje. Jsem potěšen, že bude v letech 2007 až 2013 vynaloženo 55 miliard EUR do těchto oblastí. Musíme být aktuální a zajistit konkurenci v těchto oblastech, abychom vytvořili pracovní místa a zaručili, že svět, ve kterém nyní žijeme, má silný ekonomický základ.
<SPEAKER ID="026" NAME="Andreas Mölzer" AFFILIATION="NI">
(DE) Pane předsedo, v současné době čelíme výbušné směsi sociálního úpadku, kulturních konfliktů, zvyšujícího se demokratického deficitu, hrozby nedostatku zásob, inflace, importovaných bezpečnostních rizik a spekulační bubliny, což by mohlo v každé chvíli vybuchnout. Již po dlouhou dobu byl znepokojující vývoj na pracovním truhu a obavy občanů ignorovány.
<P>
Je nejvyšší čas určit správné priority. Pokud jde o potravinovou krizi, věřím, že převedení zemedělské politiky na vnitrostátní úroveň je nezbytné, abychom udrželi naši samozásobitelskou schopnost. Problémy s nelegálním hromadným přistěhovalectvím musí být už konečně vyřešeny a citlivá politika podporující rodinu a politika porodnosti musí být představena rodné populaci Evropy. Občané musejí být chráněni před přemisťováním podniků subvencovaných EU a plýtvání peněz daňových poplatníků a daňové úniky musí skončit. Musíme zastavit výprodej rodinného stříbra EU, které bylo obětováno přílišné horlivosti privatizace a konečně musíme připustit, že projekt Lisabonské smlouvy selhal.
<P>
Pokud EU ukáže sama sobě, že je zde zodpovědná, můžeme prorazit současnou krizi. Jinak budeme pravděpodobně svědkem trvalého úpadku Evropské unie.
<SPEAKER ID="027" NAME="Salvador Garriga Polledo" AFFILIATION="PPE-DE">
(ES) Pane předsedo, má skupina chce jednoduše zdůraznit, že je díky současnému rozpočtovému a finačnímu rámci pro období 2007-2013 velmi složité účinně reagovat na nové politické priority. Jak Parlament, tak má skupina řekla, že je nemožné přijmout nové politické priority bez zajištění dostatečných finančních prostředků.
<P>
Nyní vidíme, že zde není prostor pro nové politické iniciativy ze strany Rady i Komise jako například potravinová pomoc či pomoc Gruzii v rámci současného finačního rámce. Proto potřebujeme najít řešení. Nicméně nesmíme připustit, aby přijatá řešení narušila již existující plány a dostupné rezervy z interinstitucionální dohody. V této souvislosti věříme, že musíme být mimořádně striktní.
<P>
Musíme zajistit, aby byly nutné zdroje plně k dispozici. Musíme během zbývajících let využít všech stránek interinstitucionální dohody, abychom zajistili přiměřené financování našich priorit a musíme využít něco, na co jsme poněkud zapomněli, totiž současný přezkum rozpočtu, abychom přiměřeně vyřešili problémy, které se objeví, jak vyvíjející se situace způsobí novou politickou pohotovost.
<P>
Proto žádáme Komisi, aby vyvinula další úsilí směrem kupředu s požadavkem na přezkum rozpočtu tak rychle, jak jen to bude možné.
<SPEAKER ID="028" NAME="Evelyne Gebhardt" AFFILIATION="PSE">
(DE) Pane předsedo, paní místopředsedkyně, nedůvěra občanů k Evropské unii může být v současnosti velmi silně pociťována a má to svůj důvod. Jedná se o politiky, které byly během posledních let sledovány a způsob, jakým byly zprostředkovány občanům.
<P>
Proto je pro Evropskou komisi a ostatní instituce EU mimořádně důležité směřovat politiku mnohem silněji směrem k životům občanů a vytvořit dojem a předvést, že Evropská unie pro své občany skutečně něco dělá.
<P>
V tomto ohledu je také důležité - například z naší analýzy co je potřeba - více se soustředit na co, co bychom měli dělat. Například hodnotící zpráva spotřebitele je velmi důležitým nástrojem, který se musí dále rozšiřovat tak, abychom se mohli lépe porozumět potřebám občanů a jejich zájmům v této oblasti.
<P>
Druhý bodem v této souvislosti, který je také důležitý, je lepší sledování dopadů legislativy EU. Není dostatečné jednoduše vyhodnotit ekonomický dopad. Zároveň potřebujeme jasné hodnocení dopadu v suciální sféře, abychom tak měli představu o tom, jaký dopad má legislativa, kterou tvoříme, na občany a tím tedy ukázat, co víme, co chceme a co děláme a to, co děláme může plodit kladné výsledky v jejich životech.
<P>
Zároveň je důležité poskytovat stejná práva všem občanům v celé EU. Proto bych vás ráda vyzvala k práci na dalším rozvoji hromadného jednání a společných právních nárocích. Vyslalo by to skutečně důležitý signál občanům.
<SPEAKER ID="029" NAME="Bernard Lehideux" AFFILIATION="ALDE">
(FR) Pane předsedo, paní místopředsedkyně, zdá se, že se Komise chová jako nepozorný žák, který spěchá, aby svůj domácí úkol dokončil včas. Ano, existuje sociální balíček, ale není kompletní a může být viděn pouze jako první krok k plnému závazku Komise k sociální situaci.
<P>
Předseda Komise si neuvědomil míru varování, které dali občané Francie, Nizozemska a Irska, jež by bohužel byla vydána všude, kde by proběhlo referendum. Tyto výsledky jsou napomenutím. Pokud lidé dále chtějí více Evropy, je to proto, aby se vytvořila lepší společnost, nikoliv aby bylo pouze přijato ještě více nesrozumitelných směrnic.
<P>
Právní předpisy v oblasti vnitřního trhu jsou skutečně potřeba, ale zdaleko nejsou tou nejdůležitější záležitostí. Program na rok 2009 nesplní ostatně jako jeho předchůdci svůj úkol. Lidé od Komise neočekávají, že se usměrní ve vydávání právních předpisů. Očekávají, že Komise bude připravena na úkoly přidělené jí smlouvami: být hybnou silou Unie, její podnětovou truhlou.
<P>
Za tímto účelem není pro jejího předsedu dostatečné tiše a hezky sedět za předsedou Rady. Očekáváme od Komise, že se bude chovat jako klíčový hráč při zkoumání druhu společnosti, kterou potřebujeme budovat. Jaké formě společnosti je však tento program zamýšlen? Program na rok 2009 nemá žádné vážné trhliny, ale není programem, který naši spoluobčané potřebují.
<P>
Pane předsedo, bude na novém sboru komisařů, aby převzali své odpovědnosti. Já jen doufám, že bude více pozorný k hlasu evropských lidí než ten současný.
<SPEAKER ID="030" NAME="Andreas Schwab" AFFILIATION="PPE-DE">
(DE) Pane předsedo, paní místopředsedkyně, kolegové, dámy a pánové, různorodost dnešních sdělení Komisi vycházejících z tohoto pléna nemůže být ignorována. Jak jen to bude možné, budu se soustředit na několik klíčových bodů, které, doufám, moji kolegové poslanci podpoří.
<P>
Z mého pohledu se můžeme shodnout na tom - a paní místopředsedkyně, vy jste to již dříve zmínila - že Evropská unie musí trvat na svých závazcích k základní zásadě sociálně tržního hospodářství podporováním zájmů podnikatelského sektoru a zároveň spotřebitelů. Na individuální úrovni jde o těžké vyvažování, jehož výsledek se může samozřejmě měnit podle politického hlediska. Nicméně věřím - a zde bych rád navázal na to, co řekl pan Nassauer - že během nadcházejících měsíců musí Komise vyvinout lepší smysl pro to, co je vyžadováno v rámci subsidiarity.
<P>
Pokud se podíváme na typy návrhů, které jste představili, jako je veřejná soutěž o ekologická vozidla nebo co chcete navrhnout pokud jde o ekologické veřejné zakázky v pracovním programu, čistě zaujímáte pohled, že naši starostové coby obyčejní smrtelníci nejsou schopni učinit samostatná ekologická rozhodnutí a proto jim ze své pozice ve středu Evropy cítíte potřebu předepsat, co mají dělat. Z našeho pohledu jde o špatný přístup. Chceme, aby jednotlivci rozuměli, že jsou veřejné zakázky šetřící životní prostředí v jejich vlastním zájmu. Proto potřebujeme více subsidiarity v těchto odvětvích, více osvědčených postupů a méně dohledu.
<P>
Paní místopředsedkyně, zároveň bych chtěl povzbudit Komisi k přijetí odvážnějšího přístupu ve vyjednávání s členskými státy v budoucnu, například pokud dojde na téma, jak sladit právní předpisy na ochranu spotřebitele v Evropské unii v zájmu společností a současně v zájmu spotřebitelů. Opatření k tomuto sladění bude mít smysl pouze pokud skutečně sladíme celou oblast ochrany zájmů spotřebitele a nedáme členským státům možnost záplatovat okraje tohoto sladěného acquis. Jinak půjde o nesmyslnou práci.
<SPEAKER ID="031" NAME="Claudio Fava" AFFILIATION="PSE">
(IT) Pane předsedo, paní komisařko, dámy a pánové, rok 2009 není jen rokem, ve kterém půjdeme k volbám, ale zároveň musíme přijít s nějakými odpověďmi na konkrétní otázky kladené našimi voliteli. Jedna taková otázka se bude týkat prostoru svobody, bezpečnosti a práva: proč ho hodláme vytvořit, jak ho hodláme vytvořit a kdy ho hodláme vytvořit. Potřebujeme poskytnou odpověď formou ambiciózního programu legislativních politik, který, paní komisařko, Komise ještě nepoložila na stůl.
<P>
Očekáváme silné legislativní návrhy, jde-li o přistěhovaleckou politiku zvláště o vstupní a azylové politiky s cílem zabezpečit toto základní právo v celé Evropské unii a předejít rozlišování mezi politikami legálního a nelegálního přistěhovalectví, které se nám zdá být nevhodné. Věříme, že je rámec společné politiky a regulační prostředí nutný: Vedle uzavíracích opatření potřebujeme integrační opatření a způsoby legálního přistěhovalectví.
<P>
Očekáváme silné návrhy na soudní spolupráci v trestních a policejních věcech založené na vzájemném uznávání procedurálních záruk. Vzájemné uznávání stále chybí a bez těchto návrhů boj proti organizovanému zločinu a terorismu stále zůstává pouze rétorikou.
<P>
V neposlední řadě očekáváme odvážnější přístup k ochraně základních práv, které zůstávají základním cílem soudní spolupráce. Agentura pro základní práva by se měla stát hlavním nástrojem této aktivity, jakmile vstoupí v platnost Lisabonská smlouva.
<P>
Očekáváme, paní komisařko, že Komise v programu odhalí důkazy tohoto záměru během příštích několika dnů.
<SPEAKER ID="032" NAME="Jean Marie Beaupuy" AFFILIATION="ALDE">
(FR) Pane předsedo, paní místopředsedkyně, dámy a pánové, komisařka řekla, že ona sama chce viditelnější Evropu, která pro občany skutečně něco znamená.
<P>
36 % z rozpočtu Unie se týká politiky soudržnosti, což je nyní největší položkou rozpočtu. Pokud existuje jedna oblast, ve které mohou spoluobčané vidět praktický a hmatatelný účinek z evropských výsledků a rozhodnutí, je to Fond soudržnosti.
<P>
Jak již bylo uvedeno, rok 2009 bude významným rokem, neboť uvidíme formování nově zvoleného Parlamentu a Komise. Což znamená, že to bude "čistý" rok, volný rok v určitých oblastech. Nicméně jde-li o politiku soudržnosti, nemůžeme si dovolit pracovní volno. Nemůžeme zastavit programy, které již byly zahájeny, a zejména nemůžeme zastavit jejich účinnost. Každý z přítomných bude mít jistě na paměti zlepšení, které přinesly lidem v Portugalsku, Španělsku, Irsku a všech zemí Evropy díky naší politice soudržnosti.
<P>
Proto musí být Komise schopna představit nám podrobný program na rok 2009, pokud jde o soudržnost, což je, opakuji, největší položkou rozpočtu Unie a zároveň hmatatelným vyjádřením našich úspěchů pro občany. Proto není rok 2009 rokem "čistým", ale během programového období 2007-2013 rokem pokrokovým.
<P>
Předem děkuji komisařce a jejím kolegům za jejich návrhy k této záležitosti.
<SPEAKER ID="033" NAME="Françoise Grossetête" AFFILIATION="PPE-DE">
(FR) Pane předsedo, paní místopředsedkyně Komise, roky 2008 až 2009 představují přechodné období, kdy žijeme v nebývalé hospodářské krizi. Zároveň jde o evropský volební rok, což bohužel znamená, že je zde nebezpečí, že by mohl být zbytečným.
<P>
Proto musíme učinit vše co můžeme, abychom udrželi konkurenceschopnost našich podniků a přesvědčili naše spoluobčany, že Evropa je odpovědí. Program je bohužel úplný - zcela úplný - a přišel velmi pozdě, a nikoli kvůli nedostatečnému varování v této záležitosti během posledních několika let.
<P>
Ke změně klimatu řekla paní Wallströmová, že bychom měli být průkopníky citelného růstu. Všichni se shodneme, ale snaha musí být společná, nebo žádná. Evropa to nemůže udělat sama. Neměla by si sama podrazit nohu. Důsledky z rozhodnutí, která učiníme, budou mít těžký dopad společenský i hospodářský. Nemůžeme hovořit o celosvětové dohodě o změnách klimatu, pokud se Čína, Spojené státy, Brazílie a Indie neúčastní. Dohoda bez podpisu Číny není dohodou.
<P>
Jde-li o zdraví, byl nám představen farmaceutický balíček. Konečně! Žádali jsme o tento balíček mnoho let. Přišel v době, kdy se začínáme připravovat na volby. Nicméně je to velké zklamání. Jak můžeme obhájit naši pomalost v předcházení padělání léků, když to představuje skutečnou hrozbu zdraví a je to vážným zločinem? Mohli jsme začít již dávno pracovat na sledování léků a zákazu jejich přemisťování do jiných balení.
<P>
Konečně je naléhavé, abychom posílili politiku ochrany spotřebitele, zvláště ve světle všech krizí a potravinových skandálů, které nyní svět zažívá.
<P>
Proto na vás naléhám, paní Wallströmová, zajistěte, aby rok 2009 nebyl zbytečným!
<SPEAKER ID="035" NAME="Libor Rouček" AFFILIATION="PSE">
(CS) Dámy a pánové, Evropa si v poslední době zvykla na relativně silný hospodářský růst a hospodářskou prosperitu. Obávám se, že toto období alespoň dočasně nyní končí. Hlavní priority Komise, Parlamentu a i Rady by z tohoto důvodu v příštím roce měly být zaměřeny právě na obnovení hospodářského růstu a posílení sociální soudržnosti. Je potřeba zlepšit systém dohledu nad finančními trhy v Unii, je nutno usilovat o efektivnější ekonomickou a daňovou koordinaci včetně koordinace systému přímých daní a jasných opatření proti daňovým podvodům. Je potřeba urychleně předložit komplexní návrh vnější politiky v oblasti energetiky včetně aktivní podpory budování energetické infrastruktury. V době ekonomické nejistoty je rovněž nutno, aby Komise mnohem výrazněji než doposud potvrdila svůj závazek podporovat sociální práva, a nemusím připomínat, že hlavní prioritou v příštím roce by mělo být i dokončení ratifikace Lisabonské smlouvy a samozřejmě její implementace.
<SPEAKER ID="036" NAME="Lambert van Nistelrooij" AFFILIATION="PPE-DE">
(NL) Pane předsedající, paní komisařka Wallströmová právě hovořila o přiblížení se občanům. No, politika soudržnosti s tisícem malých regionálních a komunální plánů je nejviditelnější formou činnosti Evropské unie. Jejich prostřednictvím se budeme v budoucnu občanům aktivně přibližovat. Na mysli mám, například, nejen dny otevřených dveří regionů a obcí, které se budou konat za několik týdnů zde v Bruselu, ale též mnoho různých aktivit v členských státech. Potud je vše v pořádku.
<P>
Jsou však zapotřebí také změny a já zmíním dvě. V první řadě je vroucím přáním Parlamentu, aby byl Fond solidarity Evropské unie flexibilnější. Při přírodních katastrofách a záplavách občané chtějí, abychom jednali rychle. Je to naším záměrem a Evropská rada této rozpravě již několik let brání. Za každou cenu se postarejme o to, aby byla znovu zahájena.
<P>
Zadruhé, Zelená kniha o územní soudržnosti, která se očekává v říjnu, musí být základem pro politiku soudržnosti po roce 2013 - nikoliv pro návrat na vnitrostátní úroveň, ale pro dlouhodobý evropský plán, jedinou sjednocenou evropskou politiku. V mnoha regionech Evropy pozorujeme koncentraci; ta je důsledkem globalizace a je potřebná. Zároveň se však musíme zaměřit na to, jakým způsobem by bylo možné v Evropě docílit vyváženého rozvoje ve všech oblastech s vlastními charakteristikami v rozmanitých oblastech zemědělství, výzkumu a vývoje, ekologie atd.
<P>
Vnitřní trh přinesl mnoho výhod a je téměř dokončen, ale politika soudržnosti nyní vstupuje do nové fáze. Zelená kniha připraví základy a v nové fázi pak budou následovat legislativní kroky.
<SPEAKER ID="037" NAME="Katerina Batzeli" AFFILIATION="PSE">
(EL) Pane předsedající, dovolte mi začít poděkováním paní komisařce Wallströmové. Její příspěvek nám skutečně umožnil najít společné východisko v otázce komunikační politiky a plánování priorit pro Evropskou komisi a Evropský parlament v rámci interinstitucionální dohody, již jsme vypracovali a budeme předkládat.
<P>
Paní komisařko, jak jste velmi správně uvedla, my všichni víme, že otázka prvního pilíře týkající se sociální politiky musí být prioritou pro komunikační politiku a skutečným jádrem Evropské unie, která nejen respektuje své občany, ale která si v tomto mezinárodním kontextu globalizační krize přeje zavést vlastní zásady, struktury a pravidla.
<P>
V tomto bodě tedy všichni souhlasí. Dovolte mi vás však upozornit, že vašemu návrhu chybí určitá individuální doporučení zaměřená na specifické trhy či řešící důležité otázky, jako je ochrana práv k duševnímu vlastnictví. Příště musí Komise dojít k rozhodnému řešení tohoto problému, neboť ve svém nedávném sdělení se vyhýbá konkrétnímu doporučení a omezuje se spíše na "technokratické" otázky než na podstatné problémy.
<P>
Co se týká vzdělání a imigrační politiky, domnívám se, že tyto otázky byste měla ve svém textu zdůraznit.
<SPEAKER ID="038" NAME="Georg Jarzembowski" AFFILIATION="PPE-DE">
(DE) Pane předsedající, paní místopředsedkyně, rád bych, třebaže jen nepatrně, zmírnil chválu, které se vám od této sněmovny dostalo, alespoň co se týká problematiky práv cestujících.
<P>
My naléháme na Komisi, aby předložila ucelený balíček návrhů ohledně práv cestujících v celém dopravním sektoru. Je potešitelné, že již máme práva cestujících v letecké dopravě, ačkoliv naléhavě vyžadují revizi, neboť mnoho leteckých společností nevyužívá příslušná nařízení tak, jak bychom si přáli. Letos jsme rovněž schválili balíček práv cestujících v železniční dopravě, která mají být zavedena příští rok.
<P>
Bylo však, paní komisařko, ohlášeno, že budou předložena práva cestujících dálkovými autobusy, a rozprava o právech cestujících v trajektové dopravě již začala. Žádné z těchto navržených opatření nevidíme zahrnuté do vašeho pracovního programu. My tyto návrhy potřebujeme, neboť chceme práva cestujících pro celý dopravní sektor. Souhlasíme totiž s Komisí, že jestliže chceme, aby občané byli naší prioritou, bude nejlepší zavést práva cestujících v celém dopravním sektoru.
<P>
Druhá záležitost, o níž bych se tu rád stručně zmínil, je tato: doufáme, že Komise zavede plánované systémy řízení dopravy, jak zamýšlela. Konkrétně se jedná o projekt jednotné evropské nebe nazvaný SESAR a o jednotný evropský systém řízení železniční dopravy známý jako ERTMS Pomocí těchto systémů, paní místopředsedkyně, nejenže zlevňujeme dopravu a zvyšujeme její bezpečnost, ale také pomáháme chránit životní prostředí. Proto máte naši plnou podporu pro rychlé rozvinutí těchto systémů.
<SPEAKER ID="039" NAME="Ingeborg Gräßle" AFFILIATION="PPE-DE">
(DE) Pane předsedající, paní místopředsedkyně, dámy a pánové, v oblasti rozpočtové kontroly nejsou žádná nová témata. Rozpočtová kontrola je trvalý problém a bývalo by nás potěšilo vidět nějaký pokrok v této problematice již na dnešním pořadu jednání.
<P>
Mám pět poznámek. Zaprvé, naléhavě žádáme o podporu Rumunska a Bulharska při zavádění právního státu, soudního systému a finanční kontroly. Nechceme být za dva roky ve stejné pozici, takže tato záležitost je pro nás velice důležitá.
<P>
Druhou otázkou je prohlášení o věrohodnosti pro rozpočet jako celek po fázovaném kontrolním postupu zahrnujícím národní účetní dvory. V posledním půl roce, který této Komisi zbývá, by bylo hezké, kdybychom zde dosáhli nějakého významnějšího pokroku, nebo se alespoň dohodli na dalším společném postupu. Očekávání nás, správců rozpočtu, jsou dosti skromná.
<P>
Třetím bodem je zjednodušení. Měli bychom nižším správním úřadům v členských státech více pomáhat v zavádění evropského práva. Je jasné, že jsou mnoha oblastmi evropského práva zcela zahlceny, a právě proto je míra selhání tak vysoká.
<P>
Začtvrté, zahraniční pomoc: zde bych ráda zmínila zvláště Kosovo a otázku spolupráce s OSN. Výbor pro rozpočtovou kontrolu navštívil Kosovo a já bych na tomto místě chtěla předeslat, že co se týká udělení absolutoria rozpočtu, Kosovo bude pořádný problém. Podle mě zdaleka nevyužíváme všechny příležitosti, jež se Evropské unii nabízejí, a máme v této oblasti hodně co dohánět.
<P>
Má pátá poznámka se týká zdokonalení spolupráce mezi členskými státy v boji proti podvodům. Zde máme domácí úkol zejména pro dámy a pány z Rady. V listopadu bude Parlament hlasovat o nařízení, které stanoví právní základ pro boj proti podvodům a my bude muset zvážit, jak jej prosadit, jestliže chceme v této oblasti dosáhnout lepších výsledků. Alespoň na tom jsme se doposud vždy shodli.
<SPEAKER ID="040" NAME="Genowefa Grabowska" AFFILIATION="PSE">
(PL) Pane předsedající, o strategii Komise toho bylo zde v Parlamentu řečeno mnoho. Hlavním cílem této strategie je přiblížit Unii občanům. Opakujeme to rok co rok. Dosaženo však nebylo ničeho, navzdory odhodlanému úsilí paní komisařky, které rozhodně oceňuji, a navzdory všem činům, za něž jsem vděčná. Unie blíže občanům není. Já stále věřím, že příčinu této situace je třeba hledat v informační politice. Prostudovala jsem si bod týkající se informovanosti o Evropě. V programu předloženém Komisí je jeden důležitý bod, jmenovitě spuštění kampaně na nejnižší úrovni ohledně sociálního rozměru Listiny základních práv. To je dobrý bod. Zbytek se však zabývá spíše informacemi o práci a záměrěch Evropské unie, než jejími činy. Občan očekává, že bude informován o výsledcích, nikoliv o tom, co Unie plánuje či hodlá dělat. Obyčejný člověk chce vědět, čeho Unie dosáhla a co to pro něj znamená.
<P>
Nakonec bych se chtěla zeptat Komise ohledně Lisabonské smlouvy, proč měla v Irsku kampaň pana Ganleye lepší výsledky než kampaň vedená irskou vládou a Evropskou Unií? Zapracovala tam nějaká nadpřirozená síla nebo mají s tímto výsledkem co do činění peněžní prostředky pana Ganleye? Možná by se Komise nad touto otázkou měla zamyslet.
<SPEAKER ID="041" NAME="José Ignacio Salafranca Sánchez-Neyra" AFFILIATION="PPE-DE">
(ES) V roce 2009 bude muset Evropská unie posílit nejen vnitřní stránku evropského projektu, ale také jeho vnější vliv, a to prostřednictvím vnější politiky, která musí soustavně a účinně reagovat na výzvy, které vznikají v současné celosvětové situaci.
<P>
Za tímto účelem budeme muset urovnat naše vztahy s Ruskem po kavkazské krizi. Budeme muset do určité míry upravit naši sousedskou politiku, předně na našem vlastním kontinentě prostřednictvím dohod o stabilizaci a přidružení, a následně pomocí politiky rozšíření, ale také mimo náš kontinent, a sice prostřednictvím Unie pro Středomoří.
<P>
Domnívám se, že je rovněž důležité udržovat naši přítomnost v konfliktech ve střední Asii, Iráku, Íránu, Afghánistánu a nyní též v Pákistánu, posílit naši přítomnost v konfliktu na Středním východě a udržovat vztahy se vznikajícími velmocemi Číny a Indie. Musíme obzvláště rozvíjet Dohodu o přidružení s africkými, karibskými a tichomořskými státy.
<P>
Domnívám se, že velmi pečlivou pozornost musíme věnovat výsledku amerických voleb, a v neposlední řadě musí být naší prioritou uzavření dohod o přidružení s Mercosurem, Andským společenstvím a Střední Amerikou.
<P>
A konečně, pane předsedající, paní místopředsedkyně, toto je obrovský úkol, který bylo, myslím, snazší řešit, kdybychom mohli použít nástroje, jež nám v oblasti vnější politiky poskytuje Lisabonská smlouva.
<P>
Závěrem vám musím říci, paní místopředsedkyně, že jak už víte, můžete počítat s podporou tohoto Parlamentu.
<SPEAKER ID="042" NAME="Szabolcs Fazakas" AFFILIATION="PSE">
(HU) Děkuji za předání slova, pane předsedající. Oproti očekávání finanční krize, která začala před rokem v Americe, zdaleka nepolevuje a ve stále větších vlnách znovu a znovu zasahuje celý svět, včetně finančních trhů, a tedy i evropských ekonomik.
<P>
Centrální banka musí do finančních trhů pumpovat obrovské sumy peněz, aby zajistila jejich přežití. Ovšem pokud chce Komise napravit ekonomiku a společenský dopad této finanční krize, musí učinit pokrok ve dvou oblastech.
<P>
Zaprvé musí být co nejrychleji zřízen společný evropský úřad pro finanční dohled, který bude mít za úkol zamezit podobným spekulativním nebezpečím a případně zajistit, aby Evropa postupně převzala roli zhrouceného amerického finančního a kapitálového trhu. Zadruhé, musí přimět evropský finanční sektor, aby se místo na spekulativní transakce zaměřil na financování reálných ekonomik, které byly až dosud zanedbávány. K tomu bude přirozeně zapotřebí, aby Evropská centrální banka nejen držela pevně na uzdě infaci, ale aby za své priority pokládala též hospodářský růst a vytváření pracovních míst. Velice vám děkuji.
<SPEAKER ID="043" NAME="Gunnar Hökmark" AFFILIATION="PPE-DE">
Pane předsedající, rok 2009 bude, mírně řečeno, klíčovým rokem pro dosažení cílů lisabonského procesu. Dnes bych zde chtěl vyzdvihnout čtyři věci. Tou první je potřeba učinit skutečný pokrok v procesu lepšího řízení. Zde se všichni shodneme, že do roku 2012 bychom měli snížit administrativní zátěž o 25 %, a domnívám se, že by bylo vhodné, aby Komise zde v Parlamentu každoročně dokázala, že ve skutečném zlepšování řízení postupuje kupředu.
<P>
Druhou věcí je výzkum a inovace. Revize rozpočtu se blíží ke konci a je zásadní a strategicky důležité, abychom se nyní postarali o to, že se pohneme kupředu a náležitou finanční podporou postavíme Evropu do čela výzkumu a inovace.
<P>
Třetí věcí je mobilita pracujících. Ta je jedním z nejdynamičtějších aspektů Evropské unie, v němž jsme zaznamenali neobyčejně dobré úspěchy, které přinášejí prospěch nejen evropské ekonomice, ale také jednotlivcům v celé Evropě. Důležité je nejen, abychom situaci neztěžovali - abychom si hlídali příležitosti, ale také abychom ji usnadňovali diskusemi o vzdělání a jeho reformách v rámci Boloňského procesu, a aby se tak mobilita stala realitou pro ještě více lidí.
<P>
A konečně bude rok 2009 důležitý pro učinění kroků v energetické politice, v jejíž oblasti máme v současnosti mnoho legislativních námětů. Máme legislativu o energetických trzích (která musí být ještě dokončena), o obnovitelných zdrojích, o sdíleném úsilí a o obchodování s emisemi. Nyní je čas se také postarat o to, abychom byli schopni tento proces dokončit a uskutečnit, abychom získali, a to nejen pro rok 2010, ale dále do budoucna, dobrý základ pro to, stát se nejlepší ekonomikou na světě založenou na znalostech.
<SPEAKER ID="044" NAME="Jan Olbrycht" AFFILIATION="PPE-DE">
(PL) Pane předsedající, paní komisařko, rok 2009 je rokem voleb. To ovšem neznamená, že by se Parlament a Komise měly zaměřit na volební program na úkor všeho ostatního. V takových programech bývá tendence slibovat mnoho věcí. My přikládáme velký význam společné akci, jež má být uskutečněna do poloviny roku 2009 a v druhé polovině roku 2009. Také občané očekávají jasné a srozumitelné informace.
<P>
Rád bych poukázal na jednu z jejích základních součástí, jmenovitě na zásadní změnu, jež má být Evropskou komisí navržena v říjnu. Tato změna zahrnuje úpravu politiky soudržnosti začleněním prostorového prvku, a sice teritoriální soudržnosti. Komise hovoří o říjnu, ovšem v programu na rok 2009 žádné zmínky o této záležitosti nenacházíme. My už nicméně víme, že tato problematika vyvolá velký zájem i velké spory. V této souvislosti bych chtěl zdůraznit, že rok 2009 je, co se týká politiky soudržnosti, zejména pak teritoriální soudržnosti a jednotné akce, obzvláště důležitý. Věřím, že doplňující informace jsou již na cestě.
<SPEAKER ID="045" NAME="DanutBudreikait" AFFILIATION="ALDE">
(LT) Je zajisté potěšením diskutovat o programu, který by měl být pokračováním dřívějších programů z předešlých let. V prvním pilíři vidíme boj proti globální finanční krizi. Připomíná mi to hašení ohně. Krize trvá už rok a my jsme si jí nebyli schopni všimnout; nebyla přijata žádná opatření.
<P>
Ráda bych vaši pozornost obrátila k energetické politice. Před třemi roky jsme se rozhodli mít společnou energetickou politiku. Je to zdlouhavý, složitý proces, který vyžaduje tvrdou práci. Zásadní je, aby naše činy byly konzistentní. Zatím nevím o tom, že by byly zmíněny jakékoliv kroky týkající se problematiky energie. Právní opatření, která jsme přijali, sama o sobě nevytvoří energetickou politiku, společnou energetickou politiku, ani tuto politiku nezavedou.
<P>
Nejsou žádné souvislosti, vyhledávání alternativních energetických zdrojů neexistuje a nedělá se nic ohledně problémů Arktidy, potencionálních zdrojů v Arktidě. Ve skutečnosti neexistuje žádná dlouhodobá energetická perspektiva a důsledek by mohl být podobný situaci finanční krize. Budeme překvapeni, až se něco v souvislosti s energetickou situací stane, a až poté začneme konat. Navrhuji, že bychom snad mohli pokračovat v práci, kterou jsme začali.
<SPEAKER ID="046" NAME="Monica Maria Iacob-Ridzi" AFFILIATION="PPE-DE">
(RO) Ráda bych zdůraznila dvě priority, které by měla Evropská komise v příštím roce vzít v úvahu, co se týká sociální politiky a politiky zaměstnanosti.
<P>
V první řadě by Evropská komise měla podporovat zaměstnanost mladých lidí. Nedávná evropská studie ukázala, že na pracovní trh vstupuje čím dál méně mladých lidí, protože je odrazují překážky, jako je nedostatek pracovních míst v jimi zvoleném studijním oboru, nedostatek zkušeností a nedostatek odborných dovedností. Je nutné, aby všichni mladí lidé měli přístup k nejlepšímu vzdělání a aby získávali kvalifikace, které jsou na trhu práce požadovány. Proto se domnívám, že vzdělávací systém by měl být uveden v soulad s pracovním trhem a že přechod od teorie k praxi by měl probíhat hladce, prostřednictvím různých profesionálních výcvikových programů či evropských stáží.
<P>
Zadruhé by Evropská unie měla podporovat, koordinovat a zdokonalovat aktivity členských států v oblasti sportu, a to podporou soutěživosti a sdružování dětí a mládeže ve sportovních klubech, stejně jako nezaujatého a průhledného přístupu v soutěžích. Sport také potřebuje finanční podporu a já jsem pro vytvoření nové rozpočtové položky pro evropské sportovní programy.
<SPEAKER ID="047" NAME="James Nicholson" AFFILIATION="PPE-DE">
Pane předsedající, rád bych k tomuto tématu učinil několik poznámek a vítám příležitost, již k tomu mám. Chci hovořit o situaci ohledně Fondu solidarity. Jsem příznivcem tohoto fondu, neboť si myslím, že má schopnost přiblížit Evropu a Brusel lidem.
<P>
Evropu nyní tvoří 27 členských států, takže opravdu nezáleží na tom, zda se jedná o povodně v mém regionu v Severním Irsku nebo o lesní požáry v Řecku, ve Španělsku nebo v Portugalsku. Známe některé hrozné případy, kdy jsou lidé skoro úplně zničeni. Takže tu nejde o to, dát jím spoustu peněz, ale o to, dát jim nějakou naději, aby mohli začít znovu. Rozhodně bych se chtěl přimluvit za to, aby byl Fond solidarity zachován a podporován, a nekomplikujte ho prosím příliš. Zachovejte jeho jednoduchost, aby vláda či regionální orgány mohly zažádat o příspěvek, a pak se vrátit do své oblasti a říci lidem, že dané finance pocházejí z Evropy a že jim Evropa poskytuje nějakou pomoc.
<P>
Zjednodušme procesy týkající se Fondu solidarity, zachovejme jejich jednoduchost a hlavně tento fond neničme.
<SPEAKER ID="048" NAME="Margot Wallström">
místopředsedkyně Evropské komise. - Pane předsedající, vážení poslanci, děkuji vám za tuto rozpravu. Myslím, že velice dobře odráží veškeré rozmanité otázky, jimiž se Evropská unie musí zabývat, od sportu - rozpočtové položky pro sport - po to, jak budeme označovat léky, co děláme na Kavkaze nebo jak se pokusíme vylepšit situaci na Středním východě. Všechny tyto věci provádíme současně. To také představuje největší výzvu z hlediska komunikace.
<P>
Dnes jsme zde také slyšeli některé velice detailní návrhy. Chci vás ujistit, že úlohou Komise je postarat se o to, aby byly všechny tyto zájmy v rovnováze, protože Komise nesmí být nazírána jako zástupce jen jednoho zájmu nebo jen jednoho investora či pouze jedné problematiky. My musíme pokrýt celé toto spektrum politických otázek. Někdy si můžeme témata vybírat, jindy jsou nám vybrána. Domnívám se, že i když někteří lidé říkají, že před finanční krizí varovali, nikdo přesně nevěděl, kdy k ní dojde, a neznal všechny její důsledky. Takže se jí musíme také zabývat. Musíme být schopni reagovat.
<P>
Děláme to tím způsobem, že střežíme Smlouvy, což někdy omezuje naše schopnosti či naše možnosti jednat. Nemůžeme si zčistajasna vytvořit nové pravomoci či vstupovat do oblastí, o nichž víme, že jsou v pravomoci jednotlivých členských států, nebo jsme alespoň omezeni tím, co můžeme navrhovat, nebo musíme pracovat společně s ostatními institucemi. Toto tvoří rámec všeho, co děláme.
<P>
Když jsme se naposledy sešli na malém semináři, a to chci také vzkázat Parlamentu, předně jsme řekli, že se neodchýlíme od vytyčeného cíle. Nezměníme své celkové cíle prosperity, solidarity a bezpečnosti. Ty budou nadále řídit vše, co děláme. Prosperita znamená ochraňování růstu a zaměstnanosti v Evropě. Nikdo by neměl pochybovat o našem odhodlání pokračovat v boji za růst a zaměstnanost v Evropě. To bylo ještě více utuženo nedávnými událostmi a finanční krizí. O to více je důležité, abychom měli velmi účinnou politiku a abychom byli opatrní v tom, co právě teď děláme. Nemyslím, že by někdo nevěděl, že toto je jedna z našich hlavních priorit, od samého počátku jí byla a bude jí i nadále.
<P>
Co se týká tématu solidarity, jde o energii a změnu klimatu a o to, jak budeme využívat Fond solidarity, neboť dnešní obrana je také obranou proti přírodním katastrofám a hrozbám, které jsme před takovými 10 či 20 lety neměli. Nyní potřebujeme skutečnou spolupráci a obranu také proti těmto věcem.
<P>
Nelíbí se mi ta šerá a zasmušilá atmosféra v otázkách energie a změny klimatu. Víte co, já si myslím, že máme v Evropě obrovskou příležitost. Myslím, že máme know-how, máme technologii, máme zdroje, máme lidi, máme naději do budoucna, a i když to všechno bude něco stát, myslím, že to můžeme udělat a že to ve skutečnosti Evropě přinese něco velmi pozitivního. Přinese to lepší kvalitu života a myslím, že se tak nabízejí nové příležitosti i pro vytváření pracovních míst v Evropě.
<P>
Myslím, že musíme změnit postoj a nevidět v tom jen výdaje, zátěž, námahu, ale skutečně i součást budoucnosti. Toto je řešení pro budoucnost a právě Evropa se může ujmout vedení, může vytvářet nové změny, pracovní místa, zvýšit tvořivost v Evropě. Přinese nám to lepší kvalitu života, zejména tím, že to pro jednou uvede budoucnost do obrazu a že to také do obrazu uvede zbytek světa.
<P>
My též budeme přinášet výsledky. Konkrétní výsledky jsou pro tuto Komisi nejdůležitější. Nebudeme nějakou prozatímní Komisí. Budeme tomuto Parlamentu a Radě nadále předkládat návrhy až do konce.
<P>
Děkuji vám za všechny konkrétní návrhy a jen bych chtěla na několik z nich reagovat, protože si myslím, že například celá otázka ochrany spotřebitele je velice důležitá, a my máme velice ambiciózní projekt. Předložíme návrh na úplnou revizi platných právních předpisů týkajících se ochrany spotřebitele, aby byly jednodušší a všem dostupnější. Doufáme, že Parlament se bude moci tímto hlavním návrhem zabývat ještě před volbami. Do konce roku také předložíme návrh na rozšíření možnosti zásahů Evropského fondu pro přizpůsobení se globalizaci, což je další významný fond. Pokud jde o globalizaci a vyrovnání se s jejími dopady, chceme být schopni využívat také tento fond.
<P>
Protože Jan Anderson zmínil také celou sociální problematiku (a opět je úlohou Komise postarat se o to, abychom se rovnoměrně zabývali všemi problémy, v nichž sociální agenda hraje významnou roli), fórum, které bude Komise pořádat v listopadu, se může, doufám, podívat na otázky fungování směrnice o vysílání pracovníků a pomoci nám rozhodnout další postup. Ani před těmito problémy nebudeme uhýbat. Nyní již víme, jak jsou důležité a jak ovlivnily dokonce irské referendum.
<P>
K onomu tématu, paní Grabowska, vy také znáte rčení "lež je již v půli cesty do Damašku a pravda si teprve nazouvá boty". Nevím přesně, zda pochází z angličtiny, ale vy víte, co znamená. Myslím, že se v tom celý problém částečně odráží. Když máte dostatek financí, když můžete také použít a mobilizovat strach, je to často možná účinnější, než muset vysvětlovat text smlouvy, který není vždy úplně jasný nebo který pomáhá věci zjednodušovat. Zároveň jste však v této rozpravě uvedla některé nejlepší příklady, proč potřebujeme novou smlouvu, proč by nám pomohlo jednat a mluvit na celém světě jedním hlasem a také dělat efektivnější rozhodnutí, a jak by to pomohlo občanům.
<P>
Budeme dále přinášet výsledky, například včerejším návrhem telekomunikačního balíčku, který nám všem, kdo používáme mobilní telefony, zajistí nižší ceny a postará se o to, aby klesly poplatky za roaming.
<P>
Nakonec bych ještě chtěla říct k revizi rozpočtu, že tato konzultace počátečního tzv. diskusního dokumentu nám může od konce listopadu pomoci navrhnout nový způsob sestavování rozpočtu. Myslím, že to bude příležitost zaměřit se na otázku, co je Evropa a jak by měla postupovat v následujících letech. To byl jen komentář k několika věcem, jež jste přednesli podrobněji.
<P>
Všechno to předložím zase Komisi a bude to začleněno do našich diskusí o pracovním programu. Velice jsem ocenila tak širokou škálu témat, která zde byla zmíněna, a za několik týdnů se sem vrátím s novým návrhem a celý jej představím. Rovněž chci podtrhnout, jak je důležité, abychom měli rámcovou dohodu, jíž se budeme také řídit a již budeme dodržovat, a abychom se dohodli na způsobu, jakým by měly instituce účinně, efektivně a demokraticky společně pracovat.
<SPEAKER ID="049" NAME="Předsedající">
Obdržel jsem šest návrhů usnesení
<P>
Rozprava je ukončena.
<P>
Hlasování se bude konat ve středu.
<P>
Písemná prohlášení (článek 142)
<SPEAKER ID="050" NAME="Tunne Kelam  " AFFILIATION="PPE-DE">
písemně. - Rok 2009 je klíčový, neboť se budou konat evropské volby, bude obnovena Komise a bude, jak doufám, ratifikována Lisabonská smlouva.
<P>
Hlavní politickou prioritou první poloviny roku 2009 zůstane ratifikační proces Lisabonské smlouvy. Jednota a lépe fungující mechanismy jsou zásadní, abychom zůstali silným hráčem na celosvětovém hřišti.
<P>
Více než kdy jindy potřebujeme lepší soudržnost v energetické politice, včetně perspektivy zvýšení energetické nezávislosti. Solidarita mezi členskými státy a hledání alternativních zdrojů energie by se měli stát prioritami Unie.
<P>
Snaha o dosažení cílů vytyčených v Lisabonské smlouvě musí získat nové podněty. Přinášení nových změn, podnikání a podpora ekonomie na vědeckých základech jsou klíčové faktory, na něž musíme pamatovat. Dotváření společného trhu musí být dokončeno. Musejí být zajištěny účinnější nástroje pro malé a střední podniky, a podpořit tak jejich úlohu tvůrců pracovních míst.
<P>
Musí být stanoven nový postup pro to, jak přiblížit Evropskou unii občanům. Takovýto přístup musí být obousměrnou silnicí. My jako politici nejsme pouze vůdci, ale především služebníci a pozorní posluchači našich občanů.
<SPEAKER ID="051" NAME="Magda Kósáné Kovács  " AFFILIATION="PSE">
písemně. - (HU) Z úkolů stanovených v roce 2004 se Komisi nepodařilo splnit ten nejdůležitější, jmenovitě vymýtit nebo výrazně omezit lhostejnost vůči myšlence sjednocené Evropy a nedostatek důvěry v ni.
<P>
Ani v program pro příští rok se neodráží myšlenka, že tato Evropa je jiná než ta v minulosti. Ekonomický potenciál zemí EU-27 je mnohem větší než zemí EU-15 a zaujímá významnější postavení v celosvětové ekonomice. Zároveň jsou ekonomické a sociální problémy zemí EU-27 jiné a vnitřní napětí a obavy jsou také odlišné a intenzivnější.
<P>
Volný pohyb pracovních sil a služeb rozpoutal ostrý konflikt. Jasně to dokazují francouzské hlasy proti tomuto pohybu, které ztížily situaci pro prosazení návrhu Ústavy, a irské hlasy zase komplikují osud Lisabonské smlouvy, což je částečně způsobeno napětím, které obklopuje zaměstnance zvláštních misí.
<P>
Pracovní plán pro rok 2009 také nezmiňuje, jaké má Komise plány ohledně monitorování členských států, které po pětiletém omezení chtějí využít další omezení volného pohybu pracovních sil.
<P>
V souvislosti s tím vším musím bohužel říci, že stále děsivější přítomnost rasismu a xenofobie v Evropě nepodněcuje Komisi k žádným činům.
<P>
Tyto problémy jsou nevyhnutelné a vrací se jako bumerang. Jediná otázka je, zda je budeme řešit, dokud se toto napětí řešit dá, nebo až začnou neofašistické skupiny plné nenávistí provádět v evropských městech výtržnosti. Já doufám, že zvolíme první možnost.
<SPEAKER ID="052" NAME="Marian-Jean Marinescu  " AFFILIATION="PPE-DE">
písemně. - (RO) Evropskou unii čekají velké potíže, neboť mezinárodní kontext se ukázal jako nečekaně křehký.
<P>
Nestabilita finančních trhů, kolísající cena paliv, terorismus, přízrak studené války, akutní potřeba energetické jistoty a nahromadění dopadů klimatické změny jsou hrozby, kterým může Evropská unie čelit, jen pokud bude jednotná a bude postupovat společně.
<P>
Důsledky krize v Gruzii a americké finanční krize, stejně jako stupňování terorismu by měly určit směry, jakými se bude ubírat činnost v rámci legislativního a pracovního plánu Komise.
<P>
Rok 2009 je klíčový pro institucionální stabilitu kvůli Lisabonské smlouvě, jejíž ratifikace by měla být hlavní prioritou pro další období. Program by měl zahrnovat ty aspekty, na nichž záleží budoucí vývoj Unie: společnou energetickou politiku, společnou zahraniční a bezpečnostní politiku, reformu sousedské politiky a posílení závazků vůči zemím západního Balkánu, Moldavsku a Ukrajině, které Evropskou unii potřebují a které zároveň potřebuje Evropská unie.
<P>
Rok 2009 je také rokem voleb do Evropského parlamentu a Eurobarometr nevypadá slibně. Legislativní a pracovní plán Komise by měl ukázat, že hlavním cílem evropských institucí je splnit požadavky a zajistit blahobyt evropských občanů.
