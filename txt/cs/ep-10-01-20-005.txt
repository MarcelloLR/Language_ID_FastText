<CHAPTER ID="005">
Prezentace programu španělského předsednictví (pokračování rozpravy) 
<SPEAKER ID="060" NAME="Předsedající">
Dámy a pánové, dovolte nám pokračovat v rozpravě o prezentaci programu španělského předsednictví.
<SPEAKER ID="061" NAME="Carlo Casini" AFFILIATION="PPE">
(IT) Pane předsedající, dámy a pánové, jako předsedu Výboru pro ústavní záležitosti tohoto Parlamentu mne těší, že španělské předsednictví přikládá důležitost provádění strukturálních reforem stanovených ve Smlouvě o fungování Evropské unie, zvláště pokud se týče Evropské služby pro vnější činnost, Evropské občanské iniciativy a dodržování Evropské úmluvy o ochraně lidských práv a základních svobod ze strany EU, v souvislosti s nimiž již můj výbor jmenoval zpravodaje, kterým je Španěl, pan Jáuregui Atondo, kterého již znáte.
<P>
Nicméně, v rozhovoru uveřejněném minulou neděli ve španělském deníku El País jste, pane Zapatero, vyjádřil přání, že by právo na svobodu náboženského vyznání mohlo vyústit v to, že Španělsko učiní kroky směrem ke standardizaci ve všech svých veřejných institucích.
<P>
Rád bych tedy v tomto ohledu navrhl, abychom se velmi krátce zamysleli nad skutečností, že evropské struktury jsou prostředky určené k dosažení cíle a tento cíl Evropské unie je potvrzen v článku 2 Lisabonské smlouvy: podpora důstojnosti, rovnosti, svobody a solidarity. Musím tedy vyjádřit určitou míru znepokojení nad směrem, kterým se tato rozprava o hodnotách ubírá.
<P>
Kulturní jednota je důležitější než jednota hospodářská. Evropský duch je silnější než veřejná - promiňte, než justiční - struktura. Evropský duch je zakořeněn ve smyslu pro pravdu a krásu, který je vlastní starověkému Řecku, v uctívání spravedlnosti vlastní Římu, a právě křesťanství k základům tohoto mimořádně velkého bohatství přidalo hodnotu lidských bytostí jako vždy rovných od zplození po přirozenou smrt.
<P>
Dnes, ve jménu Kristova kříže vyzýváme k odjezdu na Haiti, k přítomnosti na Haiti, neboť tu jde o všechny lidské bytosti, zejména o ty nejchudší.
<P>
Ptám se vás tedy: Co znamená "standardizace" vzhledem ke svobodě náboženského vyznání? Znamená snad bránění všem občanům v tom, aby se veřejně hlásili ke svému náboženství? Znamená zapomenutí na kořeny našich zemí, včetně kořenů křesťanských?
<SPEAKER ID="062" NAME="Kader Arif" AFFILIATION="S&amp;D">
(FR) Pane předsedající, pane Zapatero, pane Buzku, dámy a pánové, v době této krize zaujímá obchodní politika ve veřejné diskuzi stále důležitější místo, jak si Evropané stále více uvědomují, že obchodní strategie představená na úrovni Unie má přímý dopad na růst a zaměstnanost.
<P>
Na pozadí zvýšené mezinárodní hospodářské soutěže, vedl závod ve snižování nákladů ke ztrátě příliš mnoha pracovních míst nebo k přesídlování. Vzhledem k této situaci se naše skupina domnívá, že obchod musí být nástrojem, který má sloužit cílům, jakými jsou tvorba pracovních míst, snižování nerovností a dosažení udržitelného rozvoje. Během slyšení komisaře pro obchod, pana De Guchta, se zdálo, že souhlasí s tím, že obchod nemůže být cílem sám o sobě.
<P>
Rád bych proto věděl, zda budete během svého předsednictví podporovat reformu evropské obchodní politiky s účelem zajistit, aby vytvořila více pracovních míst a aby byla blíže propojena se skutečnou průmyslovou politikou. Budete podnikat i kroky k podpoře spravedlivého obchodu na světové úrovni, spravedlivého obchodu, který je schopen podporovat rozvoj, důstojnou práci a dodržování lidských práv? Jinými slovy, zavedete do našich dohod závazné sociální a ekologické standardy?
<SPEAKER ID="063" NAME="Luis de Grandes Pascual" AFFILIATION="PPE">
(ES) Pane Zapatero, pro Španěla, jako jsem já, je čest, moci vás zde pozdravit při příležitosti přebírání funkce předsedy Evropské unie. Toto je období mnoha očekávání a výzev, a my samozřejmě nesmíme tato očekávání zklamat. Je důležité, aby naši občané viděli, že naše modernizované orgány jsou schopny řešit skutečné problémy.
<P>
Víte, že souhlasíme s programem, který jste předložili. Víte, že pro španělskou stranu Partido Popular je to státní otázkou, a že za vámi budeme stát ve všem, co budeme považovat za společný evropský zájem, a toto je pro Španělsko důležité. Je to cílevědomý program a snad i program obsažný.
<P>
Věřím, že v rámci "alba" španělského předsednictví - jelikož bude jistě barevné a různorodé - budou lidé moci na každou událost pohlížet jako na mezník v každodenních velmi reálných problémech, které je postihují.
<P>
Krize zasahuje ekonomiky a nezaměstnanost se zdá být pátým jezdcem apokalypsy. Byl jste natolik čestný, abyste připustil, že ve Španělsku je 20% nezaměstnanost, ale že to vás neomezuje. Myslím, že nás to všechny zavazuje k tomu, abychom přišli s řešením problému, který musíme řešit společně. Jedná se o skutečný problém.
<P>
Pane premiére, čas, který je k dispozici, mi neumožní říci příliš mnoho. Chci vám však říci, že Španělsko bude v budoucnu čelit mnoha výzvám, že jsem si jist schopnostmi Španělska jako státu a že chci věřit, a jsem si jist, že se této výzvě postavíte. V této době si v Evropě nesmíme dovolit tato očekávání nenaplnit.
<P>
Na druhé straně, globalizovaný svět - a na to jste bystře odkazoval - znamená, že se objevují nová mocenská centra a že je nezbytné, aby Evropská unie v rámci ochrany svých hodnot a zájmů zaujala aktivnější a konzistentnější roli. Jinak riskujeme, že se staneme bezvýznamnými.
<P>
A konečně, pane premiére, my Španělé nepřijmeme to, aby nám byla upírána možnost podávat návrhy. My to právo máme. Musíme být též schopni pokorně přijmout radu, kterou dal Don Quijote Sancho Panzovi, když pokoru doporučoval ve své představě o vládnutí ostrovu Barataria.
<P>
(Předsedající řečníka přerušil).
<SPEAKER ID="064" NAME="Glenis Willmott" AFFILIATION="S&amp;D">
Pane předsedající, vítám premiérův velmi pozitivní a cílevědomý program španělského předsednictví. Jeho důraz na pracovní místa a růst je pro nás všechny, jak se vymaňujeme z finanční krize, zásadní, a já se velmi těším na to, že budu pracovat s vládou, která je stejně jako já socialistická.
<P>
Příštích šest měsíců bude pro hospodářskou budoucnost a budoucnost životního prostředí v EU velmi rozhodujících, a my se těšíme, že únorová Rada předvede ambiciózní vedení při reformě finančního sektoru.
<P>
Po nevydařených jednáních o změně klimatu v Kodani bych ráda slyšela, jak bude předsednictví pracovat s Komisí za účelem předložení společného cíle EU pro snížení objemu emisí v rámci cíle k 31. lednu. Bylo to již zmíněno, ale nakonec znovu vyzývám, abyste během svého předsednictví, pane premiére, využil příležitost vyřešit otázky spojené se zabíráním půdy a další problémy, které způsobují takové trápení a zármutek desetitisícům spořádaným vlastníkům nemovitostí v jižním Španělsku. Opravdu teď potřebujeme činy.
<P>
Pane Zapatero, je příjemné vás tu vidět. Přeji vám ve vaší funkci mnoho úspěchů.
<SPEAKER ID="065" NAME="Tunne Kelam" AFFILIATION="PPE">
Pane předsedající, španělské předsednictví bude posuzováno na základě toho, jak bude provádět Lisabonskou smlouvu v oblasti orgánů. Pane premiére, přeji vám mnoho úspěchů.
<P>
Výzvou, která před vámi stojí na cestě ke stimulaci hospodářské obnovy a vytvoření nových pracovních míst, je dosáhnout dokončení vnitřního trhu EU, včetně otevření trhů se službami v oblastech, které se stále berou jako výjimky. Než toho bude dosaženo, úspěch jakékoli strategie EU bude mít omezený účinek.
<P>
Podporuji váš závazek vytvořit společný trh s energiemi, který by propojil energetické rozvodné sítě celé Evropy. Přeji vám, abyste za tímto účelem využil postoje Parlamentu k vnější energetické bezpečnosti a solidaritě, který byl přijat v roce 2007 a který čeká na provedení.
<P>
Agenda 2020 znamená zavedení informačních a komunikačních technologií do každodenní praxe s využitím osvědčených postupů členských států, které již na tomto poli učinily pokrok. Doufám, že se vašemu předsednictví podaří rozhodnout o zřízení centrální agentury pro administraci IT systémů, kterou Evropa nepochybně potřebuje. To, co rovněž naléhavě potřebujeme, je vypracovat spolehlivou evropskou bezpečnostní strategii týkající se kybernetické obrany.
<P>
Věřím, že v rámci nové strategie východního partnerství bude EU hrát aktivnější úlohu rovněž při stabilizaci situace na jižním Kavkaze.
<P>
V neposlední řadě navrhuji, abyste zůstali věrni společnému postoji EU ke Kubě do té doby, než bude možno potvrdit, že tam došlo ke skutečným změnám. Odmítnutí režimu povolit našemu socialistickému kolegovi vstup na Kubu proto, že chtěl kontaktovat opozici, znakem skutečné změny bohužel není.
<SPEAKER ID="066" NAME="Catherine Trautmann" AFFILIATION="S&amp;D">
(FR) Pane předsedající, pane Barroso, pane Zapatero, děkuji vám v prvé řadě, pane Zapatero, že jste přinesl zpět ctižádost, politickou perspektivu a energii v době, kdy se Evropská unie musí zotavit z krize, a po neúspěchu v Kodani.
<P>
Očekávám, že nám Komise a předsednictví umožní učinit prioritami strategie 2020 tvorbu většího počtu kvalitnějších pracovních míst, boj proti sociálnímu vyloučení a udržitelný rozvoj. To platí zvláště pro zemědělský rozpočet a rovněž pro rozpočet odvětví rybolovu. Zavázali jste se k tomu.
<P>
Pane Zapatero, počítáme s tím, že na tuto politiku poskytnete zdroje, aby bylo možno spojit dekontaminaci půdy s bezpečností potravin, vytvořit podmínky pro zelená pracovní místa a pro zachování rybolovných zdrojů, zajistit potravinovou bezpečnost a vytvořit spravedlivější obchodní podmínky pro země Jihu.
<P>
Potřebujeme ambiciózní zemědělský rozpočet, a já bych vás též požádal o propojení rozpočtu odvětví rybolovu s tímto rozpočtem. Na základě dosažených výsledků v těchto oblastech bude naše práce, ale také naše politika, posuzována.
<SPEAKER ID="067" NAME="Jan Olbrycht" AFFILIATION="PPE">
(PL) Pane předsedající, pane Zapatero, mezi skutečnostmi prezentovanými dnes poněkud široce a obecně panem premiérem, se nachází mnoho otázek, které vyžadují vypracování a předložení konkrétních návrhů.
<P>
Tyto záležitosti budou spadat do dvou kategorií - záležitosti, kterými se, objektivně řečeno, španělské předsednictví bude muset zabývat, a ty, kterými se bude chtít zabývat, jelikož se bude snažit těchto cílů dosáhnout. Mezi těmi, ve věci kterých se musí jednat, jsou otázky vztahů mezi evropskými orgány, a zde bych rád pana Zapatera upozornil na ustanovení Lisabonské smlouvy, která v protokolu o subsidiaritě hovoří o nezbytnosti vymezit také úlohy regionálních a místních orgánů. Španělská zkušenost, hovoříme-li o regionalizaci, nasvědčuje tomu, že to bude možná právě španělské předsednictví, které se pokusí vyjasnit znění ohledně úloh regionálních a místních orgánů. Toto je zvláště podstatné, když pan Zapatero hovoří o tom, že jedním z jeho cílů je otázka rozvíjení inovativnosti a vzdělávání, čehož je, jak víme, ve velké míře dosahováno prostřednictvím evropských fondů na regionální a místní úrovni.
<P>
Evropský parlament s velkým zájmem očekává zpracování určitých otázek, vyřešení institucionálních záležitostí a návrhy týkající se budoucnosti politiky soudržnosti, která, jak víme, bude na programu nejdříve v Zaragoze a poté na Týdnu evropských inovativních regionů. S velkým zájmem čekáme na rozhodnutí a konkrétní návrhy.
<SPEAKER ID="068" NAME="Anni Podimata" AFFILIATION="S&amp;D">
(EL) Pane předsedající, pane premiére, skutečnost, že Španělsko v této obtížné situaci přebírá předsednictví Evropské unie, je obrovskou výzvou a velikou příležitostí pro ty z nás, kteří zastáváme názor, že evropský recept na vypořádání se s krizí byl zatím jednostranný a v jeho rámci nebylo učiněno dost pro to, aby byl omezen dopad na reálné hospodářství a zaměstnanost, pro ty z nás, kteří zastáváme názor, že strategie obnovy měla být též strategií určenou ke změně modelu rozvoje, čímž mělo být dosaženo dobrých hospodářských, sociálních a environmentálních podmínek pro evropské občany. Španělské předsednictví je velikou příležitostí pro ty z nás, kteří věříme, že potřebujeme evropskou hospodářskou správu spolu s demokratizací nástrojů hospodářské politiky, které zabezpečí finanční prozíravost a požadovanou solidaritu tam, kde to bude za účelem ochrany zájmů evropských občanů považováno za nezbytné.
<SPEAKER ID="069" NAME="Edite Estrela" AFFILIATION="S&amp;D">
(ES) Těší mne, že mám možnost říci, že José Luis Zapatero nezklamal, a překvapil evropské ženy velmi novátorskými a pokrokovými opatřeními. Učinil tak samozřejmě vytvořením vlády se skutečně rovným zastoupením a tím, jak odvážně do vnitrostátních i evropských agend vnesl otázky rovnosti pohlaví a vzájemné úcty.
<P>
Pane premiére, vřele vám blahopřeji k vašemu ambicióznímu akčnímu programu proti násilí na základě pohlaví, které je sociální pohromou. Vytvoření evropského orgánu dohledu v oblasti násilí na základě pohlaví je průkopnickým návrhem, který evropské ženy podporují a schvalují.
<P>
Pane premiére, jménem portugalských socialistů vám přeji hodně štěstí. Můžete se spolehnout na naši solidaritu. Ženy podporují Zapatera!
<SPEAKER ID="070" NAME="Ramón Jáuregui Atondo" AFFILIATION="S&amp;D">
(ES) Rád bych vám, pane premiére, co nejupřímněji řekl, že jste nám vynikajícím způsobem představil, jakou podobu bude španělské předsednictví mít. Myslím, že to byl výjimečný proslov.
<P>
Chtěl jsem se vás, pane premiére, zeptat na Latinskou Ameriku. Myslím, že pro Evropu je velmi důležitá, a samozřejmě také Evropa je důležitá pro Latinskou Ameriku. V Latinské Americe existuje mnoho lidských vazeb, mnoho podnikatelských zájmů a mnoho rozvíjejících se států, jako je Argentina, Brazílie nebo Mexiko, které jsou součástí oné nové světové správy a které musí vytvořit alianci s Evropou.
<P>
Rád bych se vás, pane předsedající, zeptal, jaké jsou záměry Evropské unie a vašeho předsednictví, pokud se Latinské Ameriky týče, co se od summitu s Latinskou Amerikou očekává a jaké plány Evropská unie a vaše předsednictví s Latinskou Amerikou má?
<SPEAKER ID="071" NAME="Laima Liucija Andrikien" AFFILIATION="PPE">
(ES) Jelikož mám na projev pouze jednu minutu, zaměřím se na práva občanů.
<P>
Španělské předsednictví je pro nás příležitostí dát náš dům do pořádku. Jedním příkladem jsou Kanárské ostrovy a lidé, kteří tam žijí.
<P>
Minulý rok jsem tam byla na kurzu španělštiny. K mému překvapení jsem zjistila, že pokud budu studovat ve škole na pevnině nebo na Baleárských ostrovech, náklady budou uhrazeny, nachází-li se však škola na Kanárských ostrovech, pak tomu tak není, protože ty nejsou součástí Evropy. Jsou součástí Evropské unie, ale nikoli Evropy, s tím důsledkem, že jazykové školy na těchto ostrovech, dokonce i ty, v nichž je kvalita kurzů vynikající, jsou připraveny o příležitost...
<P>
(Předsedající řečnici přerušil).
<SPEAKER ID="072" NAME="Chris Davies" AFFILIATION="ALDE">
Pane předsedající, pan premiér v úvodním projevu hovořil o tom, že Evropa musí vypracovat účinnější zahraniční politiku, zejména s ohledem na své blízké sousedy, mezi které musíme zařadit Izrael.
<P>
Je to země, která vojensky okupuje území jiného národa, která porušuje lidská práva, která pokračuje v blokádě Gazy a uplatňuje kolektivní trest na jeden a půl milionu lidí, a přesto ji považujeme za normálního obchodního partnera. Naše zásady a naše politiky jsou jasné: Byly právě minulý měsíc znovu vyjádřeny ministry zahraničí, ale naše slova se nezdají být podpořena žádnými skutky.
<P>
Myslím, že opravdovým testem tohoto předsednictví v několika příštích měsících bude to, zda v našich vztazích s Izraelem začneme uplatňovat určitou nezávislost, a zda začneme dávat najevo, že naše zásady něco znamenají, a že je budeme uplatňovat.
<SPEAKER ID="073" NAME="Kinga Göncz" AFFILIATION="S&amp;D">
(HU) Já též španělskému předsednictví, které je prvním z trojice předsednictví v souladu s Lisabonskou smlouvou, přeji hodně úspěchů. Pokud jde o strategii 2020, bylo opakovaně zmíněno, že ta bude v procesu zotavování se z krize hrát klíčovou roli. Nicméně hlavní zodpovědnost mají členské státy, které jsou v oblasti těchto politik příslušné. Dovolte mi prosím upozornit na skutečnost, že máme politiky a rozpočty Společenství, které mohou fungovat jako nástroj na snižování dopadů krize. Z tohoto hlediska je nesmírně důležité, aby jednání o novém rozpočtovém období začala na počátku roku 2011 a aby Komise předložila svůj návrh rozpočtu v tomto termínu tak, abychom mohli tyto politiky podrobně rozpracovat. Rád bych požádal Komisi, aby tak učinila včas.
<SPEAKER ID="074" NAME="Ulrike Lunacek" AFFILIATION="Verts/ALE">
(ES) Pane premiére, věřím, že Vy, jako předseda španělské vlády, máte skutečně odvahu a schopnost váš velmi cílevědomý program, zejména program týkající se násilí páchaného na ženách, zavést do praxe a provést.
<P>
Mám dvě otázky. Jedna se týká zahraniční politiky. Řekl jste, že Evropa musí vsadit na zahraniční politiku, ale i na ochranu evropských zájmů. Rád bych se vás zeptal, jaké jsou evropskými zájmy? Jsou to zájmy velkých nadnárodních společností, které chtějí dosahovat zisků bez ohledu na sociální dohody nebo úmluvy o životním prostředí? Nebo jsou to zájmy, které jsou obsaženy v evropských hodnotách, Listině základních lidských práv a svobod Evropské unie, jako jsou lidská práva, demokratizace, posilování občanské společnosti a práva menšin? Na jaké zájmy se odvoláváte?
<P>
Další otázka. Ani jedním slovem jste se nedotknul tématu přistěhovalectví, které je v Evropě tak důležité. Potřebujeme program...
<P>
(Předsedající řečníka přerušil).
<SPEAKER ID="075" NAME="John Bufton" AFFILIATION="EFD">
Pane předsedající, vy jste dnes začal, pane premiére, s velmi proevropskou agendou. To, co bych vám rád řekl je, že tato agenda nefunguje. Euro se v současné době v některých zemích nachází v nesnázích. Řecko je na lopatkách; Španělsko, vaše země, je rovněž v nesnázích. Máte zemi, kterou jste sám vytvářel k obrazu svému, kde v současnosti nezaměstnanost u lidí mezi 18-24 lety dosahuje 40 %.
<P>
Španělští občané mohou hovořit sami za sebe. Vy ve vaší funkci budete nyní po příštích šest měsíců také hovořit za občany mé země. Na začátku jste se zmínil o další integraci. Žádám vás, abyste se předtím, než začnete s další integrací, vrátil k občanům mé země, Spojeného království, a dal jim volbu v podobě referenda.
<SPEAKER ID="077" NAME="Zoltán Balczó" AFFILIATION="NI">
(HU) Pane předsedo, zmínil jste důležitost změny a ospravedlňoval jste ji odvoláním na celosvětovou hospodářskou krizi, která je nejzávažnější za posledních 80 let a která způsobila ztrátu 8 milionů pracovních míst. Uvedené nástroje stojí za podporu, ale neznamenají skutečný obrat k lepšímu. Poté, co jsme se z krize poučili, potřebujeme skutečnou hospodářskou revoluci. Souhlasíte s tím, že liberalizovaný trh je neschopný se sám regulovat? Souhlasíte s tím, že by měla být přezkoumána liberální dogmata? Souhlasíte s tím, že je nezbytné rozšířit regulační úlohu Společenství a že se tržní ekonomika neobejde bez zásahů vlády? Vaše odpověď bude velmi vítána.
<SPEAKER ID="078" NAME="José Luis Rodríguez Zapatero">
úřadující předseda Rady. - (ES) Pane předsedo, s uspokojením zaznamenávám, že Evropský parlament má větší sílu i více vitality, než kdy předtím. Došlo k velmi vysokému počtu vystoupení, je zde mnoho konkrétních otázek, kterými se v rámci své odpovědi nemohu plně zabývat, nemám-li zcela nepřijatelně prodlužovat toto zasedání.
<P>
Dovolte mi učinit kompromis a ve svém vstupu poukázat na určité otázky, které jsou, dle mého názoru, nejzávažnější a jež musí být vyjasněny. Můj kompromis je takový, že každé jednotlivé konkrétní otázce, která byla poslanci vznesena, se dostane odpovědi na konečném zasedání, kterého se zúčastním na konci tohoto šestiměsíčního období, kdy bude španělské rotující předsednictví hodnoceno a posuzováno. Proto doufám, že uspokojím všechny poslance vyjádřením k některým konkrétním záležitostem, jež jsem zaznamenal.
<P>
Rád bych se několika slovy vyjádřil o příspěvcích svých krajanů, španělských poslanců. Rád bych poděkoval španělské straně Partido Popular za podporu, kterou na tomto zasedání projevila a která byla potvrzena v národní politické diskusi a schválena návrhem. Pro úkol, který před námi stojí, je to nepochybně mimořádně kladným faktorem a vyzdvihuje to naši sdílenou evropskou touhu, společné úsilí a práci, ve které jsme připraveni pokračovat, jsouce zaměřeni na velmi obtížné období, kterým, jsouce konfrontováni s hospodářskou krizí, procházíme.
<P>
Rád bych se zmínil o přistěhovalectví. Jeden z vážených poslanců zdůraznil otázku podoby naší přistěhovalecké politiky, a dokonce prohlásil, že o ní nebyla zmínka. Je pravda, že jsem se jí v mém projevu nedotknul, ale krátce řečeno, člověk musí stanovovat priority. Výslovně zde zaznělo, že jsem zastáncem hromadného přistěhovalectví, a to rozhodně není pravda. To, čeho jsem zastáncem, je dodržování lidských práv všech, každé jednotlivé osoby, ať pochází odkudkoli.
<P>
(Potlesk)
<P>
Máme Evropský pakt o přistěhovalectví a azylu, který byl podpořen a schválen během francouzského předsednictví. Tímto paktem se musíme řídit. Pakt samozřejmě zahrnuje hraniční kontroly, spolupráci a politický dialog se zeměmi, z nichž přistěhovalci přicházejí, jakožto nejlepší způsob, jak se vyhnout hromadnému přílivu přistěhovalců. Nicméně musím dodat, že součástí politiky Evropského paktu o přistěhovalectví a azylu je i integrace, integrace, pokud jde o lidská práva přistěhovalců. Hovořím za zemi, která v několika posledních letech pocítila velmi vysokou míru přistěhovalectví, a nikoliv bez následků, poněvadž od roku 2000 vzrostla populace Španělska o šest milionů lidí. Země má též zkušenosti s vystěhovalectvím, protože v době diktatury lidé z hospodářských důvodů emigrovali do mnoha evropských zemí.
<P>
Ze zkušenosti dobře víme, co to obnáší, muset opustit svou zemi a hledat budoucnost nebo kousek hospodářské důstojnosti jinde. Víme, že je obtížné se s tím vyrovnat. A víme, že státy a národy nejsou hodnoceny čistě na základě své politické, vojenské nebo hospodářské síly. Státy, a Evropa s nimi, se posuzují také podle toho, jak s lidskými právy nakládají a jakou mají úctu nejen k těmto právům, ale i k osobám, které přicházejí pracovat do našich zemí hledajíce budoucnost, kterou ve své zemi nenašli.
<P>
(Potlesk)
<P>
Kromě toho si Evropská unie musí uvědomit skutečnost - neboť tomu tak vskutku je - že do roku 2025 bude 30 % jejích obyvatel starších 65 let. V žádné jiné oblasti nebo regionu na světě k ničemu takovému nedojde. Budeme oblastí, kontinentem, s největším počtem lidí starších 65 let, a to povede ke snížení naší schopnosti vyrábět, k úbytku ekonomicky aktivních obyvatel a ke snížení kapacity pracovních sil a bude to vytvářet tlak na naše systémy sociálního zabezpečení. Ve střednědobém horizontu potřebuje Evropa pracovníky. Odhlédneme-li od krize, bude potřebovat pracovníky, a musí na pracovní trh dostat ženy, a tak zvýšit počet ekonomicky aktivních obyvatel za účelem zachování sociální ochrany. To je podstatný závěr.
<P>
Za druhé, subsidiarita a jazyky. Při uplatňování Lisabonské smlouvy budeme samozřejmě svědomití, a já bych rád podotknul, že to byla moje vláda, která v rámci evropských orgánů podporovala užívání jazyků, jež mají ve Španělsku status dalších úředních jazyků. Je však nesporné, že při uplatňování Lisabonské smlouvy je v tuto chvíli vyzdvihována rovnováha mezi orgány. Zazněla tu i poznámka, která byla, dle mého názoru nespravedlivá, i když musím připustit, že svou povahou byla ojedinělá. Jako předseda rotujícího předsednictví jsem souhlasně zmiňoval, uznal a samozřejmě podporoval institucionální úlohu stálého předsedy Rady, vysoké představitelky a plnou spolupráci Komise. A budu v tom pokračovat.
<P>
Nové pravomoci Evropského parlamentu budou rotujícím španělským předsednictvím uvedeny v pohyb za plné spolupráce s předsedou Komise, který svůj stálý pracovní vztah s Parlamentem vždy dával jasně najevo. Poukazuji na práci vykonanou panem Durão Barrosem. Byl jsem kritizován za to, že jsem jej podporoval. Ano, podporoval jsem ho a stále ho podporuji, neboť vidím, že pracuje ve prospěch silné a sjednocené Evropy, a to je, bez ohledu na ideologický postoj, velmi důležité.
<P>
Za třetí, finanční systém, daňové ráje a nová regulace a dohled. Nezmínil jsem se o tom, abych nevyčerpal všechna témata, ale plně souhlasím s uplatňováním pravidel pro nový finanční dohled a regulaci. Co se týče požadavku zrušení daňových rájů, rotující předsednictví bude neústupné a přísné.
<P>
(Potlesk)
<P>
Bude samozřejmě prosazovat, podporovat a vyžadovat, aby všechny země postupovaly dále v realizaci nezbytných dohod vztahujících se k fiskální transparentnosti a poskytování informací v rámci mezinárodního společenství.
<P>
Pokud se týče tématu změny klimatu, dne 11. února Rada za pomoci Komise provede analýzu kodaňského summitu. Evropská unie by měla samozřejmě pokračovat v přijímání opatření ve prospěch strategie, která nás dovede k progresivní dohodě, jejímž cílem bude omezit změnu klimatu. Jsem pro to, aby Evropská unie věděla, jak rozumě spojit svůj cíl stanovený pro rok 2020 nebo na období let 2020-2030 s požadavky dalších hráčů s ohledem na snižování jejich emisí. Tento úkol musíme v rámci podpory evropské jednoty a společné strategie svěřit Evropské komisi. Dále plně souhlasím s tím, že Spojené státy a Čína jsou dva vůdčí aktéři, kteří by z našeho pohledu mohli hrát mnohem aktivnější úlohu.
<P>
Jsem samozřejmě plně přesvědčen o tom, že společná zemědělská politika by měla zahrnovat rybolov a že sociální pakt, o kterém se zmínili někteří poslanci, vyžaduje revizi, změnu, aby mohly být začleněny zájmy, legitimní zastoupení a konstruktivní postoj velké části těch, kteří zastupují zaměstnance v Evropě. Jsou to odbory, kdo zastupuje pracovníky, odbory, jež jsou vyjádřením evropské sociální úmluvy, díky níž jsme se v několika posledních desetiletích stali regionem s nejvyšším stupněm sociálního zabezpečení a nejvyšší mírou blahobytu od konce druhé světové války.
<P>
(Potlesk)
<P>
Budoucnost Evropské unie a evropské prosperity nemůže být psána bez pracovníků, bez sociálních práv a bez politik sociálního zabezpečení, a proto je musíme aktivně zapojit.
<P>
Padl zde dotaz, který se týkal oblasti zahraniční politiky. Blízký východ, Latinská Amerika, ta zvláště, a jedna zmínka o Izraeli. Doufáme, že v příštích šesti měsících prosadíme dohodu o Blízkém východě. Víme, že mír na Blízkém východě je nezbytnou základní podmínkou pro mír v ostatních regionech, ve kterých se rozšířil terorismus a konflikty, jež jsou živeny radikalismem a ideologickým a náboženským fanatismem. Evropská unie bude plnit svou úlohu tím, že k tomuto mírovému procesu přispěje prostřednictvím závazku znovu začít s rozhovory. Známe cíle i podmínky. Víme, že tento dialog musí jako jednu ze základních podmínek zahrnovat uznání palestinského státu.
<P>
(Potlesk)
<P>
Pracovat s Izraelem znamená pracovat pro mír. Pokud s Izraelem nebudeme navzdory kritice, kterou si za své četné činy zaslouží, pracovat, dosažení míru se nepřiblíží. Práce s Palestinou je usilováním o její právo na stát, území, možnost doufat v dohledné době v prosperitu a řešit všechny stávající otázky. Budeme tak činit odhodlaně a samozřejmě za spolupráce s dalšími významnými mezinárodními aktéry.
<P>
Co se Latinské Ameriky týče: Latinská Amerika je mladým, nesmírně životaschopným kontinentem s velkou budoucností. Počet obyvatel dosahuje 500 milionů a Evropa zde je nesmazatelně přítomná, nejen Španělsko, ale Evropa, protože zde nyní po dlouhé době a po určitých obtížích existují demokratické a pokrokové hodnoty, které upevňují to, co pro ni, jako pro skupinu národů, znamená stabilita a jednotnost. Na summitu s Latinskou Amerikou bychom rádi dosáhli obchodních dohod s Mercosurem, se Střední Amerikou a s Andským společenstvím nebo v této oblasti pokročili. To vše je v zájmu rozvoje a pokroku jak Latinské Ameriky, tak evropských hospodářských zájmů, které by, dle mého názoru, měly být také chráněny.
<P>
Evropské zájmy. Když byla učiněna poznámka, na níž se shodli další poslanci, k politikám Unie týkajícím se rovnosti mezi muži a ženami, považoval jsem to za velmi dobrý příklad a politiku občanství. Takové jsou evropské zájmy. Evropské zájmy, které v zahraničně politických krocích prosazuji, jsou zájmy zahrnující ty hodnoty, které Evropa ztělesňuje, které mají svůj původ v osvícenství a ve všech kulturních, náboženských a občanských tradicích, které v Evropě vzkvétaly a rozvíjely se. Standardizovat znamená tolerovat, standardizovat znamená ctít evropskou tradici, to nejlepší z evropské tradice, což znamená, že tato země je zemí náboženské, ideové, politické a kulturní svobody. Tato svoboda vyžaduje toleranci a rovnost v zacházení se všemi vyznáními a přesvědčeními tak, aby demokracie mohla být demokracií úplnou.
<P>
(Potlesk)
<P>
Pane předsedo, v zásadě jsem chtěl poukázat na některé ojedinělé vstupy jiných zemí, které se týkaly mé země, Španělska, a zvláště na poznámku pana Langena, konkrétní poznámku ke Španělsku, o našich hospodářských charakteristikách, na niž se cítím povinen reagovat. Musím říci, že když jsem dnes ráno zahájil svůj projev, hovořil jsem jako představitel evropské země, proevropské země, vděčný za to, že jsme členy Evropské unie, vděčný těm zemím, které podporovaly náš vstup do Evropské unie a za to, že jsme za posledních 25 let prošli významnými přeměnami a zaznamenali velký pokrok. Tak veliký, že od doby, co jsme vstoupili do Evropské unie, jsme snížili rozdíl v příjmu na obyvatele o 15 bodů, a tím překročili současný evropský průměr. Toho jsme dosáhli díky úsilí mnoha Španělů, pracovníků a jejich podniků.
<P>
Momentálně, po tomto významném pokroku, procházíme hospodářskou krizí, která má dopad na zaměstnanost. Je pravdou, že máme vysokou míru nezaměstnanosti, podobně jako tomu bylo během krizí v 70. a 90. letech. Tohle je pro naši zemi charakteristické, zrovna tak to, že když dochází k růstu, vytváříme vyšší zaměstnanost než jiné země. Nicméně mohu pana Langena ujistit, že pokud by se měla v jeho zemi zítra zvýšit nezaměstnanost, ať by byl ve vládě kdokoli, moje reakce jako politického vůdce, premiéra a člověka proevropského, by se nesla ve znamení podpory a solidarity, a nikoli vzájemného obviňování, což bylo dnes ráno v této sněmovně vaší odpovědí.
<P>
(Potlesk)
<P>
Nesla by se ve znamení podpory a solidarity. Takto to cítím já, a jelikož jsem Evropan, který má vaší zemi v oblibě, doufám, že se tak nikdy nestane.
<P>
Krátce řečeno, pane předsedo, během tohoto předsednictví budeme své úsilí směřovat k evropskému projektu solidarity, spolupráce, silnější hospodářské unie, reforem a přesvědčení. Děkuji vám, mimo jiné, za to, že jste zmiňoval pana Almuniu, neboť jsem ho k výkonu povinností, kterých se ujímá, navrhl já. Také víme, že v příštích šesti měsících se může Parlament spolehnout na spolupráci, úctu a uznání mé země a mé vlády, a víme i to, že na konci tohoto předsednictví budu zde, abych se dopodrobna zodpovídal, a budu odpovídat na jakékoli otázky, které vyvstanou, s úctou a solidárně.
<P>
(Potlesk)
<SPEAKER ID="079" NAME="Předseda">
Děkuji vám, pane Zapatero, za váš projev. Naše spolupráce, spolupráce Evropského parlamentu a španělského předsednictví, je velmi důležitá. Pracujeme v oblasti tvorby právních předpisů, a vlády jednotlivých předsednictví jsou tak pro nás nepostradatelné k tomu, abychom byli schopni uskutečňovat legislativní proces.
<P>
Písemná prohlášení (článek 149)
<SPEAKER ID="998" NAME="Jean-Pierre Audy  " LANGUAGE="FR">
Líbil se mi projev předsedy vlády Španělského království, zejména když hovořil o rovnováze mezi ekonomikou, sociálními otázkami a životním prostředím. Podporuji myšlenku sociálního paktu založeného na sociálních partnerech, který je navíc podmínkou pro splnění významné sociální ambice, a jsem přesvědčen, že je faktorem v hospodářské výkonnosti Evropy. V době, kdy je Pyrenejský poloostrov držitelem dvou důležitých předsednictví (Rady Evropské unie španělským premiérem José Luisem Rodríguezem Zapaterem a Evropské komise portugalským José Manuelem Barrosem), lituji, že španělské předsednictví neprokázalo svou schopnost přinést přidanou politickou hodnotu do vztahů s americkým kontinentem mimo území Spojených států a Kanady. Je to politováníhodné, protože se v první polovině roku 2010 bude konat šestý summit EU a zemí Latinské Ameriky a Karibiku (EU-LAC), zatímco se summity EU a Mexika a EU a Brazílie budou konat v uvedeném pořadí v první a druhé polovině roku 2010. Chtěl bych využít tohoto projevu a opět vyjádřit politování nad tím, že nový předseda Evropské rady, který byl zvolen v polovině listopadu a ujal se úřadu 1. prosince 2009, dosud nebyl pozdravit poslance Evropského parlamentu, ani jim neposlal jednoduchou zprávu.
<SPEAKER ID="080" NAME="Elena Băsescu  " LANGUAGE="RO">
Ráda bych poukázala na to, že jsem byla členkou delegace Výboru pro zahraniční věci, která v říjnu 2009 v Madridu připravila priority španělského předsednictví. Na základě své znalosti těchto cílů jsem uvedla body společné s těmi rumunskými.
<P>
Hlavním zájmem španělského předsednictví je oblast Středomoří, což může přinést velké výhody i Rumunsku. Rumunské společnosti budou mít příležitost vrátit se ve Středomoří (v zemích jako je Alžírsko, Turecko, Sýrie a Egypt) na trh. Hlavním společným cílem je zajistit energetickou bezpečnost Evropské unie. Do této oblasti vstupuje i Rumunsko: projektem Nabucco, celoevropským ropovodem Constance - Terst a propojením sítí zemního plynu v sousedních státech: Rumunsko - Maďarsko (Arad - Szeged), Rumunsko - Bulharsko (Giurgiu - Ruse), Isaccea a Negru Vodă
<P>
Zároveň se domnívám, že musí španělské předsednictví zaměřit zvláštní pozornost na země východního partnerství. Hlavním politickým cílem Rumunska je zahrnout Moldavskou republiku, z hlediska jejího budoucího přistoupení k EU, do skupiny zemí západního Balkánu. Jednání o podpisu dohody o přidružení mezi Evropskou unií a Moldavskou republikou bylo zahájeno v Kišiněvě dne 12. ledna 2008. Moldávie v tuto chvíli potřebuje finanční a politickou pomoc. To by mělo být prioritou obou současných předsednictví i těch následujících.
<SPEAKER ID="081" NAME="Dominique Baudis  " LANGUAGE="FR">
Pane předsedo, následujících šest měsíců budete mít v rukou střídavé předsednictví Evropské unie. V oblasti zahraniční politiky vás čeká mnoho výzev, zejména pokud jde o jižní pobřeží Středozemního moře. Co hodláte učinit ke znovuzahájení Unie pro Středomoří, pokud se sídlo nachází v Barceloně? Nedávno byl jmenován generální tajemník Unie pro Středomoří. Jak si představujete spolupráci s úplně prvním generálním tajemníkem Unie pro Středomoří? Pro Středomoří potřebujeme ambiciózní politiku přesahující hospodářská partnerství, která prorazí cestu skutečným politickým partnerstvím.
<SPEAKER ID="082" NAME="Vilija Blinkevičiūt " LANGUAGE="LT">
Španělsko přebírá štafetu předsednictví Evropské unie právě ve chvíli, kdy vstupuje v platnost Lisabonská smlouva. To znamená, že předsedající stát bude mít možnost při plnění svého ambiciózního programu těsněji spolupracovat s Evropským parlamentem. Podporuji nejdůležitější priority uvedené ve španělském programu o strategii "Evropa 2020" - zabezpečit zaměstnanost a sociální pokrok, iniciativa v oblasti vzdělávání, inovace v otázkách o energetické bezpečnosti. Pro mě, jako pro litevskou poslankyni Evropského parlamentu, je velmi důležité, aby předsedající země dále pokračovala v provádění strategie EU pro region Baltského moře, která byla přijata během švédského předsednictví. Tyto roky jsou roky evropského boje proti chudobě a sociální izolaci. Chtěla bych požádat Španělsko, aby v průběhu svého předsednictví přijalo nezbytná opatření k boji proti chudobě a pro zajištění minimálních sociálních jistot. Švédko, země na severním území EU, bylo ve svém předsednictví úspěšné. Přeji tedy jižnímu státu - Španělsku užitečnou práci pro dobro občanů EU.
<SPEAKER ID="997" NAME="Cristian Silviu Buşoi  " LANGUAGE="RO">
Rád bych španělské předsednictví upozornil na několik věcí, které považuji za priority a pro které dle mého názoru musíme v nadcházejících měsících najít řešení. Práva pacientů při využívání zdravotní péče v zahraničí musí být považována za prioritu jako u všech pacientů v Evropě využívajících stejného práva. Vyzývám předsednictví, aby usilovalo o vyřešení této situace na úrovni Rady. Zároveň předsednictví žádám, aby podpořilo směrnici o informování široké veřejnosti o výdeji léčivých přípravků vázaných na lékařský předpis, jíž je Rada odpůrcem. Zachování statu quo nemá v této oblasti pro pacienty ani farmaceutický průmysl žádný přínos. Podnikatelský sektor vyžaduje podporu, abychom se mohli dostat z hospodářské krize, zejména v nových členských státech, které mají v této oblasti závažné problémy. V tomto ohledu jsem přesvědčen, že podpora malých a středních podniků je naprosto nezbytná. Španělské předsednictví musí prokázat silnou podporu směrnice o postupu proti opožděným platbám v obchodních transakcích, což je pro malé a střední podniky zásadní. Přeji španělskému předsednictví mnoho úspěchů při dosahování jeho priorit a při hledání řešení problémů, kterým v současné době Eropská unie čelí.
<SPEAKER ID="996" NAME="Proinsias De Rossa  " AFFILIATION="S&amp;D">
písemně. - Cílem Evropy je uzavřít komplexní mírovou dohodu na Blízkém východě, jejímž základem je řešení dvou států. Chceme bezpečný stát pro Izraelce a životaschopný demokratický stát pro Palestince založený na hranicích, které byly před rokem 1967. Pro takové řešení je však za pět minut dvanáct. Jasné prohlášení Rady ze dne 8. prosince musíte prosazovat rázně a s vaší rozhodností. Klíčem k pokroku je vytvořit podmínky pro včasné palestinské volby. Evropa by měla dát jasně najevo, že bude jednat s těmi, kteří budou zvoleni v nových volbách bez ohledu na jejich politickou příslušnost, a na základě závazku provádění dohod přijatých palestinským lidem. Od této chvíle musí být politika Evropské unie týkající se Izraele, Palestinské samosprávy a hnutí Hamás založena na jejich krocích a neprodleně musí vést ke konečným vyjednáváním o statusu na základě plánu kvarteta a arabské mírové iniciativy. Musíme trvat na tom, že je třeba okamžitě a bezpodmínečně zastavit izraelské obléhání Gazy a děsivé lidské utrpení, které se týká 1,5 milionu obyvatel. Pokud Evropa okamžitě nepodnikne vážné kroky a nevyzve Spojené státy, aby udělaly totéž, situace se může velmi rychle stát nenávratnou.
<SPEAKER ID="083" NAME="Ioan Enciu  " LANGUAGE="RO">
Současné španělské předsednictví bylo pověřeno důležitým úkolem - vypracovat akční plán pro provádění Stockholmského programu. Tento plán musí obsahovat kromě svých důležitých cílů celý balíček otázek týkajících se přistěhovalectví a azylu, hraničních kontrol a bezpečnosti, a stejně tak boje proti organizovanému zločinu a terorismu, stručně řečeno, musí obsahovat záruky bezpečnosti pro občany EU.
<P>
K dosažení těchto cílů bude v budoucnosti potřeba ještě širší výměna informací mezi institucemi a specializovaných agenturami, stejně jako konsolidace databáze EU, tedy nadále shromažďovat osobní údaje občanů. Musí se však zachovat stabilní rovnováha mezi zajišťováním bezpečnosti a respektováním práva občanů na soukromí. Musí se podporovat konsensus mezi členskými státy s ohledem na nalezení rozumné souvztažnosti mezi těmito dvěma uvedenými cíly.
<P>
Hlavním cílem všech evropských politik musí být respektování základních lidských práv, a tři země, které budou v následujících 18 měsících předsedat EU, tomu musí věnovat maximální pozornost.
<SPEAKER ID="084" NAME="José Manuel Fernandes  " LANGUAGE="PT">
Španělskému předsednictví přeji co možná největší úspěch. Španělsko je prvním členským státem, který skutečně může vdechnout život novému institucionálnímu modelu, jenž vstoupil v platnost s Lisabonskou smlouvou.
<P>
Doufáme, že bude zrealizována priorita, kterou již uvedl premiér Rodriguez Zapatero - tedy vyvléci Evropu z krize a obnovit hospodářský růst - a budeme moci pokračovat v boji proti změně klimatu a v obraně energetické bezpečnosti. Zároveň je důležité přijmout politiku lesního hospodářství a usilovat o větší účinnost ve vodním hospodářství.
<P>
V Evropském roce v boji proti chudobě a v době ekonomické krize doufáme, že se upevní politiky těch nejzranitelnějších ve společnosti. Doufám, že budou členské státy a evropské instituce spolupracovat tak, aby se Evropská unie stala více prosperující a jednotnou a měla větší účast na mezinárodní scéně.
<P>
Také doufám, že se během tohoto předsednictví posílí vztahy mezi Portugalskem a Španělskem. Každý si je vědom vzájemné závislosti a propojení mezi našimi vlastními ekonomikami. Dobrým příkladem jednoty úsilí je Mezinárodní iberijská nanotechnologická laboratoř v Braze, která umožní rozvoj vědeckého výzkumu, inovací a znalostí, což povede k větší konkurenceschopnosti našich společností.
<SPEAKER ID="085" NAME="Carlo Fidanza  " LANGUAGE="IT">
Pane předsedo, dámy a pánové, úřadující předseda předložil své priority. Vše jsou to důležité záležitosti, ale to ohlušující ticho ohledně boje proti nelegálnímu přistěhovalectví, definované jako nepriorita, je zjevné.
<P>
Není vůbec zmíněno posilování programu agentury FRONTEX nebo nutnost k dohodám o rozdělení uprchlíků, která je více závažná; nebyl učiněn žádný závazek ke zvýšení naší spolupráce se zeměmi výjezdu nelegálních přistěhovalců, nebo na podporu v rámci OSN. Na místě je potřeba vytvořit identifikační střediska pro žadatele o azyl, která ověří, kdo má skutečně na azyl nárok.
<P>
Tento nedostatek je velmi vážným ukazatelem toho, že se odchylujeme od postoje nedávno potvrzeného Evropskou radou a od postoje italské vlády, které vždy bojovaly o to, aby se záležitosti spojené s imigračními kontrolami vyzdvihly na horní příčky evropské agendy.
<P>
Doufám, že může španělské předsednictví, kromě vznášení obecných požadavků týkajících se lidských práv, přezkoumat své priority a jednat podle závazků, které souvisí s přistěhovalectvím, učiněných předchozím úřadujícím předsedou. Budeme nadále vyvíjet tlak na pana Zapatera a jeho vládu, dokud se tak nestane.
<SPEAKER ID="995" NAME="Lívia Járóka  " LANGUAGE="HU">
Vítám skutečnost, že program španělského předsednictví obsahuje jako prioritu týkající se evropského trhu práce zajištění rovných příležitostí pro ženy a muže, a stejně tak zemědělský rozvoj a vztahy se třetími zeměmi. Zároveň je potěšitelné, že program klade důraz na boj proti násilí založenému na pohlaví, na ochranu obětí takových trestných činů, zatímco vedle svých obecných cílů zdůrazňuje, že rovnost žen a mužů hraje v růstu Evropské unie roli. Je to nesmírně důležitý vývoj, pokud se v kapitole o antidiskriminaci předsednictví zavazuje, že sníží stávající mzdové rozdíly mezi muži a ženami, představí plán na období 2011 - 2015 o rovnosti žen a mužů, zavede Evropské středisko pro sledování genderového násilí a zorganizuje fórum pro posuzování výsledků i budoucích výzev "Pekingské akční platformy" OSN. Přestože program neuvádí své plány pro společenské začlenění Romů, upřímně doufám, že předsednictví bude pokračovat v práci, kterou začal jeho předchůdce, s ohledem na Evropský rok boje proti chudobě a sociálnímu vyloučení, a vynaloží všechny prostředky na podporu sociální a hospodářské integrace Romů, největší a nejzranitelnější menšiny v Evropě. Dále doufám, že španělské předsednictví na summitu, který se bude konat v Mezinárodní den Romů v Córdobě, významně přispěje k rychlému dokončení právě vznikající evropské strategie pro Romy.
<SPEAKER ID="086" NAME="Ádám Kósa  " LANGUAGE="HU">
Rád slyším o programu "inovace Evropy" představeném španělským předsednictvím, protože nastavuje zrychlení rozvoje politiky v oblasti cestovního ruchu jako prioritu včetně posouzení z hlediska turistů, pokud jde o EU, týkající se tohoto odvětví. Za tímto účelem se předsednictví zaměřuje na vytvoření evropského modelu cestovního ruchu včetně skupinového. Chtěl bych vás upozornit na skutečnost, že by měla být věnována maximální pozornost osobám se zdravotním postižením. Dále pak předsednictví v oblasti dopravy navrhuje podporovat inteligentní dopravní systémy, které já osobně plně podporuji, a rád bych využil této příležitosti a zopakoval: Evropská unie by neměla dále přijímat a zachovávat v platnosti takové množství předpisů týkajících se dopravy. V současné době není lidem s rozdílnými dopravními potřebami poskytována stejná úroveň dopravních služeb, přestože všichni mají stejná práva cestujících. Navrhuji, aby předsednictví vzalo do úvahy prohlášení Siima Kallase, jmenovaného člena Komise, ve kterém poukazuje na to, že je volný pohyb jednou z nejzákladnějších svobod evropských občanů projevující se v moderní dopravě. Jmenovaný člen Komise souhlasil s touto iniciativou a zavázal se vytvořit jednotný etický kodex týkající se všech sektorů dopravy. Tímto může v průběhu svého mandátu zajistit všem evropským občanům jasná a transparentní práva a v tom by španělské předsednictví mohlo a mělo hrát důležitou roli.
<SPEAKER ID="087" NAME="Krzysztof Lisek  " LANGUAGE="PL">
Jsem velmi rád, že je mezi prioritami španělského předsednictví i politika sousedství. Vím, jak je pro Španělsko důležité rozvíjet spolupráci se zeměmi Středozemí a jaký význam Španělsko přikládá konceptu Unie pro Středomoří. Samozřejmě chápu, že se to týká mnoha zemí sousedících s EU a důležitých hospodářských partnerů Unie. Byl jsem ještě více potěšen prohlášením pana Zapatera a dalších zástupců španělského předsednictví, že chtějí pokračovat ve snaze svých předchůdců, zejména Čechů a Švédů, v rozvoji spolupráce s jižními sousedy EU, zvláště se státy zahrnutými v programu východního partnerství, navrženém Polskem a Švédskem. V této souvislosti bych rád vyzval předsednictví, jmenovitě pana Zapatera, aby se zvláště zajímal o situaci v Bělorusku. Je nesmírně důležité přehodnotit strategii směřující k Bělorusku a sledovat vnitřní politiku této země. EU by měla vyžadovat, aby běloruské orgány respektovaly lidská práva a změnily svůj postoj k instituci občanské společnosti. Pan Zapatero zdůraznil důležitost lidských práv. Vězni svědomí jsou v Bělorusku bohužel stále zadržováni a postoj orgánů k demokratické opozici - svobodným médiím, nevládním organizacím i organizacím národnostních menšin - zaostává za evropskými standardy. Demokratizace a respektování základních občanských práv je faktorem, který by měl být ve východním partnerství podmínkou pro rozvoj spolupráce mezi EU a Běloruskem
<SPEAKER ID="088" NAME="Elżbieta Katarzyna Łukacijewska  " LANGUAGE="PL">
Jedna z priorit španělského předsednictví je stimulace hospodářství EU, jíž má být dosaženo schválením a realizací Evropské strategie pro udržitelný rozvoj do roku 2020. Tento dokument představený Komisí ukazuje, že to především znamená podpořit znalostní a k životnímu prostředí šetrnější ekonomiku. Dalším návrhem předloženým Španělskem je systém finančních postihů, jako je například snížení dotací z rozpočtu EU zemím nedosahujícím cílů obsažených ve strategii. Španělsko se nyní vrací k této myšlence v reakci na odpor mnoha zemí a zájmových skupin.
<P>
Nicméně mám otázku: proč se nejednalo ještě před tím, než byla tato revoluční myšlenka oznámena? Neuvědomuje si Španělsko, s ohledem na svou vlastní zkušenost, že mohou mít chudší země s takovými ambiciózními podmínkami problémy nikoliv pro nedostatek vůle, ale protože nejsou schopny? Nemyslíte si, pane Zapatero, že zavedení dalších pokut bude mít opačný efekt, než bylo zamýšleno, že to povede ke vzniku ještě většího nepoměru v rozvoji jednotlivých regionů a oslabí to celou Unii? Všichni chceme silnou Unii, což znamená Unii se silnými částmi. Politika vyrovnání rozdílů mezi regiony funguje, nenechte nás proto zmařit naše výsledky takovými drastickými opatřeními.
<SPEAKER ID="089" NAME="Iosif Matula  " LANGUAGE="RO">
Pane předsedo, dámy a pánové, vítám skutečnost, že španělské předsednictví převzalo jako prioritu úkol zajistit energetickou bezpečnost Evropské unie. Proto je diverzifikace zdrojů dodávek plynu velmi důležitým a včasným dokončením projektu Nabucco. Po podepsání mezivládní dohody o projektu Nabucco musí Evropská unie jednat.
<P>
Chtěl bych zdůraznit, že priority španělského předsednictví musí zároveň obsahovat řešení vztahů se státy východního partnerství. V této souvislosti jsem přesvědčen, že je pro nás důležité poskytnout silnou politickou podporu pro úspěšné dokončení jednání, které nedávno začalo mezi EU a Moldavskou republikou. Tato jednání musí vyústit v podepsání dohody o přidružení, v učinění významného kroku v plnění evropských hodnot v tomto evropském státě v bezprostřední blízkosti EU. Myslím, že je pro nás velmi důležité vyslat pozitivní signál občanům Moldavské republiky, z nichž se většina ve volbách v roce 2009 vyslovila pro Koalici pro evropskou integraci.
<SPEAKER ID="090" NAME="Andreas Mölzer  " LANGUAGE="DE">
Zdá se poněkud podivné, že nás španělské předsednictví vyzývá k boji proti hospodářské krizi a chce, aby byla realizace cílů hospodářské politiky závazná. Zní to absurdně, přichází-li to ze země, kde nezaměstnanost dosahuje téměř 20 %, což je dvojnásobek evropského průměru. To je ještě horší než podporovat starou myšlenku evropské hospodářské správy. Takové porušování zásad subsidiarity musí být zamítnuto tím nejdůraznějším způsobem. Evropská unie musí zůstat v rozmanitosti a národnostech jednotná - to dluží svým občanům.
<P>
Svým občanům zároveň dluží při jednáních s Tureckem konečně jen tak všeobecně hovořit. Španělské předsednictví zavírá oči před skutečností, jinými slovy, před faktem, že Turecko není součástí Evropy ani geograficky ani z duchovního a kulturního hlediska. Etnické a náboženské menšiny jsou v Malé Asii stále diskriminovány a Ankara tvrdohlavě odmítá uznat Kypr, jenž je členským státem EU. Zde říci, že tento konflikt trvající už desítky let brzy přinese kladné výsledky není nic víc než jen zbožné přání. Již jen z finančních důvodů by EU nemohla přistoupení Turecka zvládnout. Masový příliv Turků a prudce se rozrůstající paralelní společnosti by nakonec EU zničily. Je nejvyšší čas, abychom ihned ukončili naše přístupová jednání s Ankarou a pracovali na bezpečném výsadním partnerství.
<SPEAKER ID="091" NAME="Rareş-Lucian Niculescu  " LANGUAGE="RO">
Vítám skutečnost, že španělské předsednictví předpokládá v zemědělském sektoru priority, které jsou v tomto období skutečně nejdůležitějším cílem: pokračovat v diskusích o budoucnosti společné zemědělské politiky a regulovat ji během neustále se měnící reality současné Evropy.
<P>
Také jsem si v programu španělského předsednictví všiml dalších důležitých myšlenek: zajistit dostatečné zdroje pro evropské zemědělství a pokračovat v procesu postupného rušení kvót pro mléko podle výsledků kontroly stavu SZP. V neposlední řadě vítám jednání, která proběhnou již v pondělí během prvního zasedání Rady pro zemědělství a rybolov, o lepším fungování potravinového dodavatelského řetězce za účelem kontroly kolísání cen a zajištění spravedlivějšího rozdělení přebytku v rámci tohoto řetězce. Všechno jsou to ambiciózní cíle a zároveň mají zásadní význam pro evropské občany.
<SPEAKER ID="092" NAME="Sławomir Witold Nitras  " LANGUAGE="PL">
Pane Zapatero, děkuji za váš zahajovací projev, který však postrádá jasný odkaz na problém vysokých schodků. Nedokáži si představit, že španělské předsednictví tento problém uchopí a učiní z něj prioritu. Pane Zapatero, tato situace, která není jen v Řecku ale také ve Španělsku a dalších zemích, se zdá být vaším nejdůležitějším úkolem. Neobáváte se toho, že pokud nebudete mít veřejné finance ve Španělsku pod kontrolou, nebudou k dispozici žádné prostředky na pořízení vašich "automobilů s elektrickým pohonem"? Musí vám být řečeno, že přezíravé politiky některých evropských vlád, včetně vlády španělské, snižují konkurenceschopnost Evropy, omezují počet pracovních míst dostupných v Evropě a odkládají rozšíření eurozóny o nové země, a to všechno kvůli vnitřní evropské nestabilitě. Čelte prosím této výzvě velmi vážně. Jste povinen tak učinit.
<SPEAKER ID="093" NAME="Wojciech Michał Olejniczak  " LANGUAGE="PL">
Španělské předsednictví přichází právě ve chvíli, kdy vstupuje v platnost Lisabonská smlouva. Postupy, které se rozvinou ve vztazích mezi stálým předsedou Evropské rady a vysokým představitelem Unie pro zahraniční věci a bezpečnostní politiku na jedné straně a mezi ostatními institucemi Společenství a představiteli členských států na druhé straně, do značné míry závisí na právě začínajícím předsednictví. Chtěl bych zde apelovat na to, aby se v duchu této smlouvy a již provedených reforem dostalo novým institucím nejvyššího uznání. Je důležité, aby Evropská unie hovořila na mezinárodní scéně jednohlasně. Ještě důležitější však je, aby tento hlas nebyl ignorován, ale aby vytvářel nové trendy a měl klíčový vliv při rozhodování. Aby se zabránilo opakování situace z Konference smluvní stran (COP 15), musí již předsednictví začít jednat a vytvořit prostředí, které umožní na summitu COP 16 přijímat rozhodnutí v souladu s postojem Evropské unie. Unie zároveň musí hovořit jednomyslně o boji proti krizi a budování nového finančního řádu.
<P>
Je rolí předsednictví, aby se aktivně zajímalo o všechny druhy rozumných úvah o změnách v rámci Evropského hospodářského a sociálního modelu, který vyplynul z vyvozených závěrů během současné hospodářské krize. Pokud jde o mne, spoléhám na účastnou podporu předsednictví při práci na reformě společné zemědělské politiky. Ta bude brzy jednou z nejdůležitějších politických otázek v Evropské unii.
<SPEAKER ID="094" NAME="Joanna Senyszyn  " LANGUAGE="PL">
Plán španělského předsednictví zahrnuje důležité cíle, jichž se musí dosáhnout, díky kterým se v konkurenceschopné a ekonomicky silné Evropě budeme moci cítit bezpečně. Myslím, že nejdůležitější z nich jsou tři věci:
<P>
1. Rozhodné a rychlé jednání pro zpomalení vzrůstající nezaměstnanosti. Vytvoření nových pracovních míst vyžaduje mnoho přípravných prací a velkou finanční podporu včetně výzkumu trhu a vzdělání. V roce 2010 je nejvhodnější doba ke zvýšení kvalifikace lidí, dokonce i k rekvalifikaci v souladu s potřebami ekonomiky, která se dostává z krize.
<P>
2. Boj proti domácímu násilí včetně předloženého návrhu směrnice o ochraně EU obětí domácího násilí. Rozšíření tohoto fenoménu v Evropě nenechává žádné pochybnosti o tom, že se mnoho žen cítí nejméně bezpečně ve svých vlastních domovech. Tato situace je absurdní a zároveň ohrožuje členské státy EU, protože tento velmi důležitý sociální problém nezvládají. Zde jsou viníky politici, protože se nedostatečně staví proti násilí na ženách a často předstírají, že tento problém v tak velkém měřítku neexistuje. Nedostatečná podpora usnesení o boji proti násilí na ženách v Evropském parlamentu ohrožuje toho právo. Naštěstí bylo toto usnesení schváleno díky hlasům levice.
<P>
3. Další jednání v boji proti diskriminaci - včetně postupu v práci na přípravě nové směrnice proti různým formám diskriminace a včetně přísnějších trestů pro země, které pozdě provádí antidiskriminační právní předpisy EU.
<SPEAKER ID="994" NAME="Czesław Adam Siekierski  " LANGUAGE="PL">
Zopakuji, že španělské předsednictví Evropské unie přichází v rozhodující době. Před osmi lety, v první polovině roku 2002, se muselo Španělskou postavit k problému zavedení eura, společné měny. Nyní stojí Španělsko před neméně významným úkolem - provádět ustanovení Lisabonské smlouvy. Rozdělení pravomocí mezi předsednictvím členského státu a předsedou Evropské rady bude mít velký význam. Upřednostnění zahraniční politiky posilující postavení Unie na mezinárodní scéně si zaslouží podporu. Učiní tak nicméně nově jmenovaný vysoký představitel Unie pro zahraniční věci a bezpečnostní politiku? Tyto obavy vyplývají z prohlášení paní Ashtonové, její minulosti a jejich prvních kroků od nástupu do úřadu. Nepředpokládám, že někoho musíme přesvědčovat o tom, že je boj proti krizi a jejím negativním hospodářským a sociálním a důsledkům stále nutný. Takové jednání je především v zájmu Španělska, které bylo recesí zasaženo mimořádně tvrdě. Jak se můžeme vrátit k zachování kritérií Paktu stability a růstu ze strany velkých i malých členských států? Jak by se měl boj proti krizi v Evropě i na celém světě koordinovat? Další výzvou vyplývající z ustanovení Lisabonské smlouvy je nutnost zajistit spolupráci v rámci předsednického tria. Španělsko bude muset koordinovat svou práci s Belgií a Maďarskem. Je obzvláště důležité zajistit hladký přechod mezi jednotlivými předsednictvími tak, aby se zachovala kontinuita práce. Přeji španělskému předsednictví úspěch.
<SPEAKER ID="095" NAME="Bogusław Sonik  " LANGUAGE="PL">
Pane předsedo, rád bych velmi vřele španělské předsednictví přivítal. Musím přiznat, že mám od tohoto předsednictví zvláštní očekávání. Zaprvé proto, že jednou z jeho priorit je energetická bezpečnost. Velmi mě tato skutečnost těší. Tuto prioritu by mělo mít každé navazující předsednictví. Rád bych zdůraznil, že je pro tuto prioritu akční plán pro energetickou bezpečnost velmi důležitým prvkem. Pokračovat a urychlit práci na jeho zavedení je naprosto zásadní věc.
<P>
Souhlasím s principy španělského předsednictví v souvislosti s opatřeními pro sledování změn klimatu. Rád bych upozornil na to, jak je důležité koordinovat informovanost občanů Evropské unie o tom, jakým způsobem mohou sami bojovat proti změně klimatu. Jak ukázal nedávný summit v Kodani, vůle samotných politiků moc změnit nedokáže. V této souvislosti musíme v co největší míře zapojit Evropany a přesvědčit je, že změna klimatu není abstraktní proces, ale naopak se dotýká každého jednotlivce i nás všech dohromady.
<SPEAKER ID="096" NAME="Csaba Sándor Tabajdi  " LANGUAGE="HU">
Jako představitel Maďarska a součást španělsko-belgicko-maďarské trojice předsednictví vítám španělské předsednictví. Je skutečně vzácné slyšet od hostujícího premiéra tak jasnou vizi o budoucnosti EU a programu předsednictví, jakou jsme slyšeli dnes ráno od pana Zapatera. Souhlasím s myšlenkou, že by byla bez zavedení hospodářské unie globální konkurenceschopnost Evropy v ohrožení. Čtyři priority na příštích deset let uvedené panem Zapaterem ve skutečnosti určují nejdůležitější strategické cíle. Je v zájmu Evropské unie jako celku a především nových členských států včetně Maďarska, aby se snížila jejich závislost na energii. Unie nemá potenciál pro obnovu bez "zeleného hospodářského růstu" digitálního trhu stanovujícího společné inovační schopnosti a skutečný rozvoj evropského vzdělávání.
<P>
Zároveň vřele vítám rozhodnutí španělského předsednictví urychlit diskusi o budoucnosti společné zemědělské politiky. Mnoho času nezbývá: zaprvé musíme vytvořit rámec SZP, poté ho použít jako základ rozpočtu, nikoliv naopak. Maďarská zemědělská akademie je důležitým místem pro diskusi o budoucnosti SZP v Maďarsku. Doufám, že se španělské předsednictví bude moci této události v roce 2010 zúčastnit.
<SPEAKER ID="097" NAME="Nuno Teixeira  " LANGUAGE="PT">
Španělské předsednictví přichází v okamžiku, který má pro Evropu strategický význam. Skutečnost, že přichází právě ve chvíli, kdy vstupuje v platnost Lisabonská smlouva, zvyšuje jeho odpovědnost za účinné uplatňování nové smlouvy, která je nezbytným předpokladem pro vývoj jeho programu.
<P>
Těším se na diskusi o budoucnosti politiky soudržnosti a pokusím se zajistit, aby zahrnovala politiku o územní soudržnosti. Jako poslanec Evropského parlamentu z jednoho z nejvzdálenějších regionů v Evropě zaměřuji svou pozornost na to, co bude nové předsednictví dělat s politikou rozvoje v ostrovních regionech.
<P>
Summit EU - Maroko je určitě vhodným místem pro oživení evropsko-africké atlantické spolupráce, a to zejména spolupráce mezi Madeirou, Azory, Kanárskými ostrovy a sousedními zeměmi. Tomu budu plně oddán.
<P>
Portugalsko a jeho nejvzdálenější oblasti, zejména Madeira, se díky své geografické a historické blízkosti těší na to, jak hodlá španělské předsednictví realizovat a rozvíjet novou evropskou strategii v těchto oblastech.
<P>
V této souvislosti budu pozorně sledovat jednání předsednictví, jak provádí doporučení Komise pro nejvzdálenější regiony: přínos pro Evropu, a diskusi o budoucích finančních výhledech.
<SPEAKER ID="993" NAME="Silvia-Adriana Ţicău  " LANGUAGE="RO">
Španělské předsednictví musí dokončit institucionální opatření pro provádění Lisabonské smlouvy. Klíčovým prvkem legislativního procesu je vymezení nových pravidel pro postup projednávání ve výborech. Existuje několik dokumentů včetně směrnice o energetické účinnosti budov a směrnice o inteligentních dopravních systémech, jejichž přijetí závisí na tom, jak rychle se tato pravidla pro spolupráci mezi institucemi vypracují. Kromě toho má hospodářská krize vážný dopad na evropské občany přicházející o práci a doufáme, že se provedou opatření pro usnadnění hospodářské obnovy. Strategie EU 2020 musí najít řešení, která splní tato očekávání. To je důvod, proč musí trio Evropské unie složené ze španělského, belgického a maďarského předsednictví posílit sociální Evropu vytvářením pracovních míst, zlepšením životních podmínek pro evropské občany. V neposlední řadě, rok 2010 je střední metou finančního výhledu pro období 2007 - 2013. Členské státy mají tento rok jedinečnou příležitost pro přezkum operačních programů s cílem maximalizovat čerpání evropských fondů a realizovat projekty, které mohou vytvářet pracovní místa a zlepšit životní podmínky evropských občanů. Vyzývám španělské předsednictví a všechny členské státy, aby na této střední metě učinily pro dosažení hospodářské obnovy v období 2012 - 2013, co bude v jejich silách.
<SPEAKER ID="098" NAME="Georgios Toussas  " LANGUAGE="EL">
Priority španělského předsednictví pro účinné uplatňování zpátečnické "Lisabonské smlouvy", podpora pokračování Lisabonské strategie se strategií EU 2010, posilování SDA a útoky na demokratická práva a svobody v rámci Stockholmského programu jsou priority plutokracie. Program španělského předsednictví mapuje rychlost euro-unifikujícího kapitálu v podpoře kapitalistické restrukturalizace a v pokračování útoku na práva a životní úroveň pracující a nejnižší třídy v nezmenšené míře. Tento útok se zaměřuje na snižování mezd a důchodů, úplné zrušení průmyslových vztahů, obecné uplatňování pružných a dočasných forem zaměstnání, rušení státních pojišťovacích systémů a příjmů zemědělců, drastické škrty v rozpočtu Společenství pro zemědělství a chov hospodářských zvířat, krácení sociálních dávek, stejně jako komercializaci zdravotnictví, sociální péče a vzdělání tím, že zvýší přízrak "veřejného schodku" a uplatní Pakt stability. Způsob zvolený euro-unifikujícím monopolním kapitálem je posílit imperialistickou politiku EU novým politickým a strategickým intervenčním mechanismem, jako je například "Evropský útvar pro vnější činnost", aby posílil svou militarizaci s "bojovými skupinami" a aby se zvýšilo jejich pronikání s NATO.
<SPEAKER ID="992" NAME="Jarosław Leszek Wałęsa  " LANGUAGE="PL">
Dámy a pánové, Španělsko se chystá vést Unii počtvrté. Nicméně tak učiní poprvé podle nových zásad a bude poprvé vykonávat svou práci v souvislosti s novými institucemi podle Lisabonské smlouvy. Tyto okolnosti dávají úloze Španělska zvláštní význam a zvýší jeho odpovědnost s ohledem na skutečnost, že se hospodářská krize a změny v Evropě konají ve chvíli, kdy vstupuje v platnost Lisabonská smlouva. Oči Evropy se po poměrně úspěšném českém předsednictví a profesionálních Švédech upírají na Pyrenejský poloostrov. Představené priority, jimiž jsou práce na otázce práv evropských občanů, oživení ekonomiky a finanční kontroly, prosazování spravedlnosti a rozvoj strategie pro vnitřní bezpečnost států Evropy, a to vše ve chvíli, kdy vstupuje v úplnou platnost tato nová smlouva, jsou velmi ambiciózní. Španělsko stojí před ohromnou příležitostí a velkou výzvou, protože se nové právní předpisy musí převést v konkrétní opatření a přizpůsobit dynamicky se měnící situaci ve světě. Vést Evropskou unii v období světové hospodářské krize není lehký úkol. O to více netrpělivě čekám na výsledky a přeji vám mnoho úspěchů se zavedením nového evropského projektu. Děkuji vám.
<P>
* * *
<SPEAKER ID="100" NAME="David-Maria Sassoli" AFFILIATION="S&amp;D">
(IT) Pane předsedající, dámy a pánové, italská policie včera v noci zadržela pět osob, které plánovaly mafiánský útok na jednoho z našich kolegů, pana Crocettu, poslance tohoto Parlamentu a bývalého starostu sicilského města Gela.
<P>
Podle úředníků se mohl útok odehrát v kterýkoliv den počínaje dneškem, tedy 20. lednem. Připomněl bych vám, že belgické úřady ještě musí panu Crocettovi, jenž je, jak předsednictvo Parlamentu ví, v Itálii již nějakou dobu pod ochranou, poskytnout odpovídající doprovod.
<P>
Rád bych požádal předsedsednictví, aby jménem této sněmovny a Evropského parlamentu s naším kolegou projevilo solidaritu a přijalo opatření na zajištění toho, že pan Crocetta obdrží jako poslanec Evropského parlamentu odpovídající ochranu.
