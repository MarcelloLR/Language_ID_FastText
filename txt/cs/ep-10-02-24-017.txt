<CHAPTER ID="017">
Provádění doporučení obsažených v Goldstonově zprávě o Izraeli a Palestině (rozprava) 
<SPEAKER ID="133" NAME="Předsedající">
Dalším bodem jsou prohlášení Rady a Komise o provádění doporučení obsažených v Goldstonově zprávě o Izraeli a Palestině.
<SPEAKER ID="134" NAME="Diego López Garrido">
úřadující předseda Rady. - (ES) Pane předsedající, rád bych poděkovat Evropskému parlamentu za příležitost hovořit k tomuto tématu, které se týká vyšetřovací mise ke konfliktu v pásmu Gazy, kterou sponzorovala Organizace spojených národů a která se konala v období od konce roku 2008 do začátku roku 2009, a je známa jako "Goldstonova zpráva".
<P>
Organizace spojených národů věnovala velkou pozornost prohlášení svého generálního tajemníka, pana Ban Ki-moona, učiněnému dne 21. ledna 2009 Radě bezpečnosti, ve kterém sdělil své dojmy z návštěvy pásma Gazy a jižního Izraele, uskutečněné těsně před ukončením bojů.
<P>
Kromě toho se o zprávě, která již byla v některých projevech k předchozímu tématu zmiňována, tedy o Goldstonově zprávě zveřejněné v polovině září loňského roku, diskutovalo v období od 14. září do 2. října na 12. zasedání Rady pro lidská práva.
<P>
Evropská unie od samého počátku tohoto konfliktu trvala na tom, aby obě strany plně respektovaly lidská práva a plnily své závazky podle humanitárního práva.
<P>
Dala jasně najevo, že bude pozorně sledovat vyšetřování obvinění z porušování lidských práv.
<P>
Švédské předsednictví Rady v Ženevě stanovilo postoj Evropské unie následujícím způsobem: za prvé, Evropská unie považuje tuto zprávu za závažnou, neboť obsahuje informace o vážném porušování mezinárodního humanitárního práva, včetně úmyslných útoků na civilní obyvatelstvo. Za druhé zdůrazňuje význam odpovídajících a důvěryhodných šetření, která jsou vedena v případě porušování mezinárodního humanitárního práva zúčastněnými stranami konfliktu v souladu s mezinárodními právními předpisy, což zajišťuje, že mise směřuje svá doporučení vůči oběma stranám - Izraelcům a Palestincům.
<P>
Evropská unie s ohledem na Goldstonovu zprávu potvrdila svůj konstruktivní postoj, když během diskuse Rady bezpečnosti Organizace spojených národů konané dne 27. ledna, tedy před měsícem, zdůraznila, že je důležité vést odpovídající a věrohodná šetření ohledně možného porušování mezinárodních lidských práv a mezinárodního humanitárního práva. Mohu vás proto informovat o tom, že před několika dny, dne 4. února 2010, zveřejnil generální tajemník Organizace spojených národů zprávu o uplatňování Goldstonovy rezoluce Valného shromáždění Organizace spojených národů.
<P>
Generální tajemník přetlumočil reakce Izraele, palestinských okupovaných území a Švýcarska a ve svých připomínkách řekl, že procesy zahájené těmito třemi stranami již probíhají a zúčastněné strany se již k uplatňování zmíněné rezoluce nemohou vyjádřit.
<P>
Nezbývá než počkat, jak se tato záležitost bude ve Valném shromáždění Organizace spojených národů řešit.
<P>
Prioritou španělského předsednictví je v tomto ohledu dosáhnout konsensu, pokud jde o postoj Evropské unie k návrhu rezoluce, již nyní chtějí palestinské úřady předložit Valnému shromáždění Organizace spojených národů.
<P>
Máme dva cíle: za prvé chceme, aby tato rezoluce byla přijata na základě konsensu a pokud se tak nestane, chceme, aby v takovém případě Evropská unie dokázala zaujmout tak jednotnou pozici, jak jen to je možné.
<P>
V každém případě opakuji, že předsednictví Rady schvaluje to, o co žádá Goldsonova zpráva, tedy aby se prováděla důvěryhodná šetření nezávislá na zúčastněných stranách.
<SPEAKER ID="135" NAME="Kristalina Georgieva">
členka Komise. - Pane předsedající, ráda bych jen potvrdila to, co již bylo o španělském předsednictví řečeno. Přestože Evropská unie neschválila všechna doporučení, dala jasně najevo, že bere Goldstonovu zprávu velmi vážně. Vyzvala všechny zúčastněné strany konfliktu, aby zahájily vyšetřování údajného porušování mezinárodního humanitárního práva a mezinárodních lidských práv, kterého se účastníci konfliktu dopustili. Toto vyšetřování by mělo být v souladu s mezinárodními standardy.
<P>
Kroky, které zatím podnikl Izrael, palestinské úřady a hnutí Hamás, nevedou k výrazným hmatatelným výsledkům a je stále třeba stanovit odpovědnost. Proto Evropská unie stále opakuje naše klíčové poselství, že zúčastněné strany konfliktu vynakládají značné úsilí v provádění nezávislého a důvěryhodného vyšetřování údajného porušování zmíněných práv. Vzhledem k tomu, že se to přímo týká mých povinností, je vhodné připomenout, že Komise poskytuje značné finanční prostředky humanitárním organizacím, jejichž cílem je poskytovat nezbytnou pomoc a ochranu palestinských civilistům.
<P>
Evropská unie se bude snažit zajistit, aby se tím na svém březnovém zasedání Rada pro lidská práva zabývala a aby se v rané fázi zapojila do přípravy konsensuálního řešení. V této souvislosti bych zde chtěla zmínit, že dne 18. února palestinská delegace předložila ke zprávě generálního tajemníka Organizace spojených národů, která následuje Goldstonovu zprávu, návrh rezoluce Valného shromáždění OSN. Palestinská strana uvedla, že má v úmyslu sledovat jednání Valného shromáždění o této rezoluci, které se bude konat v pátek 26. února, aby zopakovala hlavní body rezoluce č. 64/10 ze dne 5. listopadu 2009 a požádala generálního tajemníka Organizace spojených národů, aby za pět měsíců zprávu vypracoval znovu. Právě v této chvíli, kdy sedíme v této místnosti, probíhají o této otázce intenzivní konzultace mezi členskými státy a Komisí s cílem dosáhnout společného postoje k této rezoluci.
<P>
Dovolte mi - na podporu španělského předsednictví - zakončit prohlášením, že je důležité hledat společný postoj Evropské unie a zabránit předchozímu trojcestnému rozdělení.
<SPEAKER ID="136" NAME="Elmar Brok" LANGUAGE="DE">
Pane předsedající, pane Lópezi Garrido, paní komisařko, věřím, že důvěryhodné vyšetřování případů porušování mezinárodního humanitárního práva je důležité a právě na to se musíme zaměřit. Závěry se musí zkoumat, což platí pro obě zúčastněné strany, i pro ty, které vedou asymetricku válku tím, že odstřelují Sderot a další města z hustě osídlených oblastí, čímž určují bojiště. Toto se vyšetřuje spravedlivé a v tomto ohledu nedojde k žádným jednostranným závěrům.
<P>
Rovněž to dokazuje, že na Blízkém východě, ale i v dalších srovnatelných oblastech, přinese trvalé výsledky pouze mírové řešení. Pokud nenalezneme mírové řešení a trvalé porozumění, nikdy tento problém nevyřešíme. V takových případech se musí brát plně v úvahu bezpečnostní aspekty státu Izrael a tyto aspekty se musí brát vážně, včetně skutečnosti, že jsou zde vyvíjeny nové rakety, které jsou problematické.
<P>
Zároveň bych však chtěl zdůraznit, že je na místě žádat mezinárodní vyšetřování, přestože není možné v rámci Goldstonovy zprávy vyšetřovat vše. Tato zpráva se zabývá pouze okupovaným územím. Bylo zdůrazněno, že žádný z členských států Evropské unie nehlasoval v Radě pro lidská práva pro tuto zprávu. Některé se zdržely hlasování, některé hlasovaly proti ní a některé - jako například Spojené království a Francie - se zcela odmítly hlasování zúčastnit. Tuto skutečnost bychom také měli vzít v úvahu, neboť toto usnesení prováděli takoví "zástupci lidských práva a demokracie", jako je Kuba, Nigérie a Čína. Při posuzování této záležitosti bychom to měli mít na paměti. Musíme se postavit za lidská práva, nikoliv však na základě této zprávy s cílem vést politickou válku proti jedné ze zúčastněných stran.
<SPEAKER ID="137" NAME="Véronique De Keyser" LANGUAGE="FR">
Operace "Lité olovo" v pásmu Gazy měla v prosinci 2008 za následek okolo 1 500 mrtvých, z nichž většinu představovaly ženy, děti a další civilní osoby. Byly zničeny rodiny a bombardovány školy. Obyvatele zachvátila panika, byli lapeni v pasti a neměli možnost úniku.
<P>
Během vojenské operace jsem s některými svými zde přítomnými kolegy navštívila pásmo Gazy a byli jsme ohromeni tím, že k takové tragedii může dojít před zraky mezinárodního společenství, aniž by došlo k obrovské vlně protestů. Pásmo Gazy se od té doby nezměnilo. Ničení a obléhání pokračuje.
<P>
Je tu však Goldstonova zpráva. Pane Broku, jaký je rozdíl mezi Goldstonovou zprávou a rezolucí, která ji následuje? Goldstonova zpráva - statečná zpráva, která jednoduše požaduje, aby byla vykonána spravedlnost, snad žádá příliš? Dnešní tlak na zrušení této zprávy a diskreditaci soudce Goldstona je neuvěřitelný. Jeho jméno je vláčeno bahnem; je nazýván antisemitou, přestože Goldstonova zpráva nepoukazuje pouze na Izrael. Ani hnutí Fatah a Hamás kritice neunikly.
<P>
Dnes však řeknu zcela jasně - a omlouvám se svým kolegům poslancům - že pouze izraelská vláda zavedla jakousi vládu teroru, prováděla cenzuru a zablokovala veškeré kroky následující Goldstonovu zprávu. Pane Liebermane, dnes v této sněmovně nejste, ale včera jste byl a já bych vám ráda řekla: v tomto Parlamentu nedojde k žádnému zastrašování!
<P>
Chceme nezávislá šetření, která jsou v souladu s mezinárodními standardy, nikoliv vojenské tribunály soudící své vlastní vojáky. Pane Liebermane, zároveň řeknu, že zde nejste vítán, nikoliv proto, že zastupujete Izrael, ale proto, že se váš rasistický a xenofobní postoj neslučuje s evropskými hodnotami. Žádný demokratický stát si nemůže dovolit porušovat mezinárodní právo, aniž by svá jednání ospravedlnil. Tento Parlament nedovolí, aby jej někdo zastrašoval. Bude i nadále požadovat, aby se vykonala spravedlnost, aby se na tragedii Gazy vrhlo světlo, nikoliv ostrým, ale rozhodným způsobem. Dnes prosím Radu a Komisi, aby se tím prostě řídila. Světlem a spravedlností, ničím jiným.
<SPEAKER ID="138" NAME="Annemie Neyts-Uyttebroeck">
jménem skupiny ALDE. - Pane předsedající, Goldstonova zpráva se snaží naplnit mandát, který jí byl dán. Tímto mandátem je, nebo bylo, následující: "Vyšetřit veškerá porušování mezinárodních lidských práv a mezinárodního humanitárního práva, která mohla být kdykoliv spáchána v souvislosti s vojenskými operacemi prováděnými v pásmu Gazy v období od 27. prosince 2008 do 18. ledna 2009, ať už před těmito operacemi, během nich nebo po nich." A přesně to Goldstonova zpráva učinila - nebyl to však pouze pan Goldstone, ale rovněž jeho dvě kolegyně.
<P>
Prováděli šetření ohledně toho, co v pásmu Gazy proběhlo, a přišli se závěry, které jsou přinejmenším znepokojující. Jsou velmi znepokojující, protože ve většině případů, na které se zaměřili, zjistili, že ozbrojené síly státu, který tvrdí, že je jediným demokratickým státem v této oblasti, porušovaly mezinárodní právo, mezinárodní humanitární právo a Ženevskou úmluvu. To je skutečně velmi znepokojující.
<P>
To bychom neměli nechat projít. Pokud jsme tedy vyzváni, abychom k této zprávě zaujali stanovisko, otázkou není, zda jsme pro nebo proti Izraeli, pro nebo proti Palestincům, pro nebo proti hnutí Hamás; otázkou je, zda budeme omlouvat porušování mezinárodního práva, mezinárodního humanitárního práva a Ženevských úmluv bez ohledu na to, kdo se ho dopustil. To je ta otázka, kterou musíme zodpovědět.
<SPEAKER ID="139" NAME="Caroline Lucas">
jménem skupiny Verts/ALE. - Pane předsedající, dovolte mi zmínit, jak jsem ráda, že konečně v plénu hovoříme o Goldstonově zprávě, neboť se jedná o životně důležitou otázku a do dnešního dne v řešení těchto záležitostí Evropská unie ostudně chyběla. Je zcela nepřípustné, že Rada dosud neschválila doporučení Goldstonovy zprávy. Komise tvrdí, že bere tuto záležitost velmi vážně, to však nestačí: požadujeme výslovné schválení. Předsednictví tvrdí, že ji podporuje: dobrá, ale mělo by ji tedy podporovat veřejně a otevřeně a zajistit, aby tak činili i ostatní z Rady.
<P>
Navzdory tomuto pozadí musím říci, že jsem ráda, že v návrhu usnesení Evropského parlamentu o Radě pro lidská práva, o kterém budeme zítra hlasovat, máme dva silné body vyzývající vysokou představitelku a členské státy, aby veřejně vyžadovali přijetí doporučení této zprávy.
<P>
Toto usnesení je dále vyzývá, aby aktivně sledovali uplatňování doporučení ohledně konzultací s vnějšími misemi EU a nevládními organizacemi v této oblasti, protože důkazy, které jsme zatím získali, říkají, že ani izraelské úřady, ani hnutí Hamás neberou své odpovědnosti dostatečně vážně. V Izraeli provádělo vyšetřování cílů a taktiky používané během operace Lité olovo armádní veleníči vojenská policie, což vážně ohrožuje nezávislost výsledků; na straně Hamásu přetrvává neschopnost řešit přiměřené odpalování raket do jižního Izraele. Ve světle těchto selhání je zřejmé, že by Evropská unie měla vyvíjet tlak na generálního tajemníka OSN, aby připravil skutečně nezávislé hodnocení.
<P>
A konečně vzhledem k pokračující humanitární krizi v pásmu Gazy opět vyzývám Radu a vysokou představitelku, aby vyvíjeli mnohem větší tlak na Izrael a přiměli ho ukončit obléhání, které brání obnově a zhoršuje utrpení.
<SPEAKER ID="140" NAME="Michał Tomasz Kamiński" LANGUAGE="PL">
Pane předsedající, Goldstonova zpráva je mimořádně nevyvážená a nespravedlivá. Vychází z Rady OSN pro lidská práva, jejímiž členy jsou země jako například Írán, Nikaragua, Somálsko a Libye. Jaké právo mají tyto země, kde je dodržování lidských práv na nule, aby hodnotily Izrael, jedinou demokracii na Blízkém východě?
<P>
Tato zpráva vychází z velmi podezřelého zdroje, který je utkvěle a nezdravě zatížen na Izrael. Z 25 rezolucí o lidských právech, které přijala Rada OSN pro lidská práva, je 20 z nich věnováno Izraeli. Ani jedno se netýká zemí, které jsou členy Rady, zemí, kde - a to zdůrazňuji - je velmi špatný stav lidských práv, od práv žen až po volební práva.
<P>
Zdůrazňuji, že tato zpráva je zcela nevyvážená. Ve skutečnosti se snaží omluvit teroristické aktivity Hamásu. Zpráva neuvádí tu základní skutečnost, že před osmi lety, před tím, než Izrael vv zájmu své vlastní obrany podnikl opatření v pásmu Gazy, byly vypáleny tisíce raket na nevinné izraelské občany. Každá země má právo se proti teroristům bránit. Takové právo má i Izrael. Je nutno říci, že v Izraeli právě probíhá 150 vyšetřování trestných činů jednotlivých izraelských vojáků. V Izraeli je svobodný parlament a svobodný tisk, který často kritizuje svou vlastní vládu a své vlastní ozbrojené síly. Žádná z těchto vlastností se bohužel nenachází na straně teroristů.
<P>
Proto se domnívám, že by tato nevyvážená a nespravedlivá zpráva, která podle mého názoru nestoudným způsobem útočí na našeho hlavního spojence na Blízkém východě, neměla být brána vážně.
<SPEAKER ID="141" NAME="Kyriacos Triantaphyllides" LANGUAGE="EL">
Pane předsedající, zpráva soudce Goldstona podává ten nejvíce do očí bijící důkaz o zločinech a o porušování mezinárodního práva a mezinárodního humanitárního práva ze strany Izraele vůči palestinskému lidu. Z vyšetřování vyplynuly silné náznaky toho, že se izraelské síly dopustily závažných porušení čtvrté Ženevské úmluvy. Je třeba poznamenat, že zatímco palestinská strana, přestože je ve zprávě kritizována, přijímá mezinárodní právo a vyzývá k jeho dodržování, Izrael to na druhé straně odmítá.
<P>
Zatímco se některé strany snaží zprávu podkopávat, my vyzýváme členské státy Evropské unie, aby se postavily za zásady, kterými se řídí mezinárodní právo a Evropská unie, a aby podpořily diskusi o této zprávě na Valném shromáždění OSN a její oznámení Radě bezpečnosti s ohledem na její konečnou ratifikaci a opatření, která mají být přijata. Tato zpráva by měla být zaslána k prozkoumání Mezinárodnímu trestnímu soudu v Haagu. Pokud má Evropská unie skutečně zájem o řešení palestinského problému, měla by přestat tyto zločiny tolerovat, protože taková tolerance může znamenat podporu a spoluúčast.
<P>
Mimoto by se mělo na základě závěrů této zprávy ihned prozkoumat pozastavení jednání k prohloubení vztahů mezi Evropskou unií a Izraelem a používání ustanovení dohody o přidružení.
<P>
Palestinský i izraelský lid má plné právo na budoucnost a na život. Naší povinností je vyvíjet tlak na to, aby se docílilo spravedlivého řešení a míru. Goldstonova zpráva by měla být využita jako nový impuls s cílem dosáhnout spravedlivého řešení.
<SPEAKER ID="142" NAME="Bastiaan Belder" LANGUAGE="NL">
Na Goldstonovu zprávu se minulý týden během pracovní návštěvy židovského státu ze strany Delegace pro vztahy s Izraelem hodně soustřeďovala pozornost. Delegace obdržela od vojenských i civilních představitelů podrobné informace o soudním vyšetřování vedeném Izraelem během a po vojenské operaci v pásmu Gazy. Toto důkladné vyšetřování jejich činností detailně vyvrací usvědčující obvinění proti izraelským úřadům vznesené v Goldstonově zprávě.
<P>
Kromě toho, nehledě na Goldstonovu zprávu, Izraelské obranné síly (IOS) přijímají veškerá obvinění vážně a důkladně je prošetřují. Existuje zde zřetelný rozpor mezi IOS a Hamásem - teroristickým hnutím, které je třeba vinit za operace v Gaze. Byli jsme snad někdy svědkem toho, že hnutí Hamás vyšetřovalo své vlastní jednání?
<P>
Pane předsedající, dostupná dokumentace o operaci v pásmu Gazy nás nenechává na pochybách ohledně odpovědi na tuto otázku. Hamás záměrně vystavuje palestinské občany akutní hrozbě války, a to i v místech, jako jsou mešity. Naproti tomu zvažte záměry a aktivity Izraelců, zvažte ochranu života a majetku židovských občanů proti teroristickým raketovým útokům Hamásu, které již trvají několik let, stejně jako skutečné obavy Izraele o palestinské životy. Podívejte se na všechna preventivní opatření, které provedli během operace.
<P>
Pane předsedající, navzdory záměrům Goldstonovy zprávy vedou tato neobjektivní vyšetřování k odůvodnění ve dvou rovinách: k odůvodnění vojenských operací proti hnutí Hamás a k odůvodnění Izraele - jako demokratickému státu, který se řídí právním řádem. Je pouze třeba, abyste navštívil Blízký východ!
<SPEAKER ID="143" NAME="Louis Bontes" AFFILIATION="NI">
(NL) Od samého začátku bylo zřejmé, že Izrael v konfliktu v pásmu Gazy bude označován za pachatele a agresora. Goldstone a jeho pracovní metody jsou schváleny zeměmi, jako je Egypt a Pákistán, a my stav lidských práv v těchto zemích známe. Nedosahuje žádného přijatelného standardu.
<P>
Tato zpráva se nezmiňuje o dvanácti tisících raketách vypálených na Izrael z pásma Gazy, což pro místní obyvatelstvo znamenalo velmi vážnou hrozbu. Izrael uplatňoval své právo na sebeobranu. Ve zprávě není ani slovo o hnutí Hamás, ani o tom, že používalo své občany jako lidský štít, nebo o tom, že používalo civilní budovy, ve kterých ukládalo zbraně a odpalovalo z nich rakety. O tom ve zprávě není ani slovo. Ani slovo o tom, že policejní síly Hamásu byly kdysi součástí vojenské organizace, která vedla ozbrojený boj proti Izraeli.
<P>
Pane předsedající, s Goldstonovou zprávou můžeme učinit je jednu věc, a to vyhodit ji ihned do koše. Neměli bychom s ní více ztrácet čas. Je to součást politického procesu a nesmí to už pokračovat. Ukončete tuto politickou perzekuci státu Izrael.
<SPEAKER ID="144" NAME="Gabriele Albertini" AFFILIATION="PPE">
(IT) Pane předsedající, dámy a pánové, veřejné mínění o Goldstonově zprávě se liší.
<P>
Izraelské obranné síly jsou zejména obviňovány z toho, že během městských partyzánských operací úmyslně způsobily smrt bezpočtu civilních obyvatel. Jedná se o velmi vážné obvinění, které zřejmě přehlíží některá nepopiratelná fakta, jako je například rozdávání letáků v celé bojové zóně, které vysvětlovaly, že mohou být zasaženy domy, ve kterých se nalézají zbraně a munice, nebo například telefonická a rádiová varování, včetně těch vysílaných na frekvencích Hamásu, která byla vydána před tím, než byly spuštěny útoky na budovy označené jako skladiště zbraní.
<P>
Byla též používána technika takzvaného "střešního klepání": pokud letectvo po všech těchto varováních stále nacházelo budovy plné lidí, použilo a odpálilo malé, ale především hlasité nálože, aby tyto budovy byly rychle evakuovány.
<P>
Izraelská armáda zavedla pro civilní občany Gazy varovné signály, což nikdo před tím neučinil. Kdokoliv, kdo provádí všechna tato opatření, nemůže být za žádných okolností viněn z úmyslného cílení na civilní občany.
<P>
Včera jsem se setkala se dvěma čelními politickými představiteli: ráno s izraelským ministrem zahraničních věcí, panem Avigdorem Liebermanem, a večer s předsedou Palestinské samosprávy, panem Abu Mazenem. V obou případech mělo setkání klidnou a uvolněnou atmosféru a dávalo naději, že po mnoha desetiletích boje budou zbraně složeny ve prospěch mírového procesu.
<P>
Jak obě vlády žádaly, musí i Evropa udržet svou vyrovnanou roli nestranného soudce uchráněného od ideologických postojů, které by dále mohly vyhrotit city na obou stranách.
<SPEAKER ID="146" NAME="Richard Howitt" AFFILIATION="S&amp;D">
Pane předsedající, koncem loňského roku jste vy a vysoký komisař pro lidská práva, pan Pillay, přišli do tohoto Parlamentu a sdělili jste nám, že Goldstonova zpráva o porušování lidských práv na obou stranách konfliktu v pásmu Gazy je důkladná, objektivní a splňuje mezinárodní standardy.
<P>
Nenechte nás tedy ničit tuto zprávu. Nechte nás podle ní jednat. Spolu s některými kolegy, kteří se dnešní rozpravy účastní, jsem osobně hovořil s představiteli izraelské vlády i Palestinské samosprávy, a v samotné Gaze i se zástupci komise zřízené prozatímní správou, a prosil je, aby spolupracovali s panem Goldstonem a provedli svá vlastní důvěryhodná a nezávislá vyšetřování a ty, kteří jsou zodpovědní za tato porušování, přivedli k spravedlnosti. Hovořil jsem s náměstkem ministra zahraničí USA, panem Michaelem Posnerem, když zde byl, aby vyzval Izrael k učinění téhož.
<P>
Našemu kolegovi ze španělského předsednictví, který se připravuje na páteční volbu v OSN, říkám: nesledujte konsensus EU za každou cenu. Jednomyslná neúčast EU, což je myšlenka, kterou někteří vyjádřili, by pro všechny oběti tohoto hrozného konfliktu znamenala parodii. Měli bychom ujednat nejlepší možný návrh, doufám však, že bude "ano" volit více členských států, než při poslední volbě, kdy jich "ano" volilo pět, abychom tak udrželi tlak.
<P>
S tímto vyšetřováním údajných porušování mezinárodního humanitárního práva vedeným ze strany Rady pro lidská práva - stejně jako s rozsudkem Mezinárodního soudního dvora o separační zdi z roku 2004 - by se mělo zacházet jako s řádnými zákonnými rozhodnutími mezinárodních smluvních orgánů, protože jimi jsou.
<P>
Odsuzuji vůdce konzervativní strany, který se zúčastnil této rozpravy a nazval OSN "podezřelým zdrojem". OSN pro nás všechny na této planetě představuje nejvyšší úsilí a zaslouží si naši plnou podporu
<P>
Za nás bych chtěl říci - v Evropské unii vytvořené válkou -, že válečné zločiny musí být předvedeny před spravedlnost. Když tedy generální tajemník OSN sděloval Radě bezpečnosti, že "nemůže být učiněno žádné rozhodnutí" o shodě mezi Izraelem a Palestinci, to skutečně není příliš dobré. Tato tvrzení musí být rozhodná a Evropa musí ukázat odhodlanost, aby taková byla.
<SPEAKER ID="147" NAME="Frédérique Ries" AFFILIATION="ALDE">
(FR) Pane předsedající, účelem této diskuse není to, abychom se etablovali jako státní zástupci a soudci, neboť k tomu nejsme kompetentní. Naším cílem, dvojitým cílem - jak se právě stává, je především pomoci vrhnout světlo na odpovědnost rozdílných stran za válku v pásmu Gazy a kromě toho se dívat dále do budoucnosti - musíme se ptát sami sebe, co můžeme dnes říci a učinit, abychom pomohli obnovit dialog.
<P>
Nedomnívám se, že je v tomto ohledu Goldstonova zpráva konstruktivní. Navíc - a to je třeba připomenout, protože to je vzácné - to byl závěr všech evropských zemí, z nichž žádná tuto zprávu nepodpořila před ctihodnými státními zástupci a velkými zastánci svobod a lidských práv, jakými jsou Čína, Pákistán, Saúdská Arábie, Rusko a Kuba, abych citoval jen několik příkladů. O této zprávě se vede mnoho diskusí, je neobjektivní a, ať se nám to líbí nebo ne, nepomůže nám posunout se kupředu.
<P>
Na druhé straně je na Izraeli, aby se rozhodl, že dostojí svým povinnosteem demokratického státu a objasní válku v pásmu Gazy. V sázce jsou jeho vojenské, diplomatické a mediální zájmy - ty zájmy, které byl židovský stát schopen v minulosti vytvořit.
<SPEAKER ID="148" NAME="Jan Philipp Albrecht" AFFILIATION="Verts/ALE">
(DE) Pane předsedající, jsem rád, že Evropský parlament uspěl a vytvořil usnesení o Goldstonově zprávě, jež má poměrně širokou podporu, aniž by přenesla tento konflikt z Blízkého východu do Bruselu. Pokud chceme zachovat naději na trvalý mír, musíme se odvolávat na to, co spojuje všechny zúčastněné strany, namísto toho - jak zde někteří činí - abychom poukazovali na to, co je rozděluje. Zdrojem sjednocení je uplatňování mezinárodního práva, zejména s ohledem na lidská práva zejména po celém světě.
<P>
Zúčastněné strany tohoto konfliktu musí však umožnit a podpořit nezávislé šetření, a stejně tak mezinárodní společenství nesmí vynášet jednostranný rozsudek. Proto je zároveň nutné, abychom vyjasnili, že jednostranná démonizace Izraele není v této diskusi vhodná a není vhodná ani celkově. Tyto síly, které zpochybňují legitimitu státu Izrael, my v Evropě musíme odmítnout. Namísto toho musí být posíleny ty izraelské síly, které spolu s námi na Blízkém východě bojují za mír, toleranci a lidská práva. Proto je zde a v tuto chvíli třeba upřesnit, že považujeme za nepřijatelné, že vládní představitelé Izraele, jako je například ministr zahraničí, pan Avigdor Liebermann, brání nevládním organizacím v Izraeli v činnosti. Tato politika škodí občanům Izraele, a proto i míru na Blízkém východě.
<SPEAKER ID="149" NAME="Charles Tannock" AFFILIATION="ECR">
Pane předsedající, Goldstonovu zprávu navrhla Rada OSN pro lidská práva, jež je přeplněna nepřáteli Izraele, proto můžete jen stěží očekávat vyváženou analýzu. Kongres USA nazval Goldstonovu zprávu nenapravitelně neobjektivní a nehodnou další pozornosti a legitimnosti. Tato zpráva nezmiňuje terorismus hnutí Hamás a přehlíží skutečnost, že Izrael vyšetřuje 150 případů pochybení ze strany Izraelské obranné síly (IOS) a bude pachatele stíhat.
<P>
Za těmito spory o této zprávě jde o lidskou tragedii, o tragedii Palestinců, jež touží po mírných a neúplatných vůdcích, kteří jim přinesou mír, bezpečnost a blahobyt prostřednictvím dohody s Izraelem. Nesmíme rovněž zapomenout tragédii civilních obyvatel jižního Izraele, kteří byli cílem neúprosných džihádských fanatiků Hamásu, kteří se ukrývali v jejich školách nebo vypalovali své smrtící rakety.
<P>
Skupina ECR nadále usiluje o dvoustátní řešení jako jediný způsob, jak docílit dlouhodobého, udržitelného řešení konfliktu na Blízkém východě. Goldstonova zpráva však nijak nepřispívá tomu, abychom se k tomuto bodu přiblížili.
<SPEAKER ID="150" NAME="Helmut Scholz" AFFILIATION="GUE/NGL">
(DE) Pane předsedající, právo Izraele na existenci, na ochranu svého lidu a úsilí na podporu nejužší možné spolupráce s Izraelem jsou pro mne, jako německého a levicového politika, politické kroky. Je pro mne však nepřijatelné, že je již po mnoho let 1,5 milionu Palestinců drženo jako rukojmí nesprávné politiky v největší otevřené věznici na světě. Každý, kdo ví, že v pásmu Gazy žije více jak 44 % dětí ve věku 14 let, si uvědomí, jak nebezpečné dědictví tato politika vytvořila pro budoucnost. Je zřejmé, že válka v roce 2008 a nehumánní politika vůči civilnímu obyvatelstvu mají být zapomenuty. Z tohoto důvodu žádáme vyšetřování a smíření.
<P>
Pokud k porušování humanitárního a mezinárodního práva a osvobozování pachatelů od trestu zaujmeme relativistický postoj, pouze to povede k novým sebevražedným útokům a válkám a spirála násilí bude nadále pokračovat. Evropa už nesmí odvracet svůj pohled. Proto musí Evropská unie, včetně Valného shromáždění OSN, pokračovat v provádění Goldstonovy zprávy.
<SPEAKER ID="151" NAME="Lorenzo Fontana" AFFILIATION="EFD">
(IT) Pane předsedající, dámy a pánové, Rada OSN pro lidská práva přijala Goldstonovu zprávu drtivou většinou.
<P>
Nicméně, jména mnoha zemí, které tvoří tuto širokou většinu - Čína, Saudská Arábie, Pákistán - nás nutí k zamyšlení a její složení nás znepokojuje. Jsme překvapeni, když se dozvídáme, že právě tyto země, které zrovna nejsou dobrým příkladem, pokud jde o lidská práva, vyzývají Izrael a hnutí Hamás, aby provedly důkladné prošetření porušování lidských práv, ke kterým došlo během "operace Lité olovo".
<P>
Nemáme v úmyslu stranit ani jedné z válčících stran. Upřednostňujeme udržení vyváženého rozsudku, vyjadřujícího nutnost zajistit bezpečnost Izraele v rámci jeho hranic a právo na existenci státu Izrael a Palestinského státu a prohlašujícího náš nesouhlas s používáním násilí, terorismu a války k řešení konfliktů.
<P>
Naše křesťanská kultura a naše pojetí člověka a historie nám dává důvod k naději, že jakékoliv spáchané násilí bude potrestáno důkladným a vyváženým způsobem.
<SPEAKER ID="152" NAME="Ria Oomen-Ruijten" AFFILIATION="PPE">
(NL) Už více než jednou jsem prohlásila, že pokud neznáte nebo neuznáte svou minulost, nikdy nemůžete vytvářet budoucnost. To samozřejmě platí i pro konflikt na Blízkém východě.
<P>
Ke Goldstonově zprávě jsem zde slyšela mnoho kritiky. Pana Goldstona znám od doby, kdy byl výborným vyjednavačem, kdy prováděl a vedl mnoho vyšetřování v Jihoafrické republice. Podle mého názoru je pan Goldstone ukázkovým příkladem někoho, kdo umí fakta vyložit za účelem přiblížit se usmíření. Způsob, jakým byla tato zpráva přijata, bohužel naznačuje, že k žádnému usmíření nedošlo, a naopak se zdá, že došlo k ještě většímu rozdělení. To je důvod, proč byla tato zpráva jednoduše přehlížena.
<P>
Pane předsedající, Izrael ignoroval závěry zprávy, ale zároveň také ve skutečnosti uznal, že udělal chybu, když OSN vyplatil odškodné za způsobené škody a stíhal některé z příslušníků svých ozbrojených sil. Palestinská strana neučinila žádné takové kroky. Zajímalo by mne, zda je Výbor pro vyšetřování, který byl zřízen v Ramalláhu, vůbec schopen provést v Gaze důkladné vyšetřování.
<P>
Pane předsedající, tento pátek se bude v OSN konat schůze a já pevně doufám, že naše nová zástupkyně v oblasti zahraniční politiky bude schopna sjednotit a ujasnit postoj Evropy. Musíme za všech okolností dodržovat lidská práva a práva obou zúčastněných stran konfliktu. Pane předsedající, velmi mne potěší, pokud v pátek dosáhneme této jednoty, a v takovém případě bude možná řešení na Blízkém východě na dosah.
<SPEAKER ID="153" NAME="Olga Sehnalová" AFFILIATION="S&amp;D">
(CS) Srovnávání čísel, za nimiž se skrývají lidské osudy, je vždy ošidné. Operace Cast Lead zanechala více než tisíc obětí mezi obyvateli Gazy oproti třinácti obětem mezi příslušníky izraelských ozbrojených sil. Potřebujeme vědět více, abychom si udělali názor na viníka a oběť v této válce? Domnívám se, že rozhodně ano. Např. to, že zejména po roce 2006 bylo z pásma Gazy vypáleno na civilní obyvatele izraelských měst tisíce raket, a to z hustě obydlených čtvrtí, nepochybně i z veřejných budov. A ptejme se dál. Jak má stát v tomto případě bránit své obyvatele? Lze bojovat armádou proti terorizmu zneužívajícímu jako štít civilní obyvatelstvo? A pokud ano, lze se civilním obětem vyhnout? Co udělalo mezinárodní společenství k zabránění této formy terorizmu? Neexistují v oblasti dodržování lidských práv účelově různé standardy? Odpovědí na tyto závažné otázky je nelehký úkol pro společnou zahraniční politiku EU. Jejím cílem by mělo být pomoci dialogu, budování důvěry a trpělivé hledání udržitelného mírového řešení v kontextu celého Blízkého východu. Nezaujaté prošetření všech okolností, které provázely, ale také předcházely konflikt v Gaze, může být krok správným směrem.
<SPEAKER ID="154" NAME="Niccolò Rinaldi" AFFILIATION="ALDE">
(IT) Pane předsedající, dámy a pánové, Goldstonova zpráva je předurčena k tomu, aby se stala milníkem, jehož budoucí možné důsledky zřejmě nebyly ještě zváženy, včetně těch, týkajících se potvrzení mezinárodního práva, se kterým jsou spojeni zejména liberální demokraté.
<P>
Vítáme požadavky uvedené v této zprávě ohledně vyplacení náhrady škod civilním obětem nerovného konfliktu a ohledně toho, aby se Mezinárodní trestní soud věnoval všem případům, ve kterých zúčastněné strany nedokážou vést skutečná nezávislá a nestranná šetřeí, jak lednu letošního roku požadovala četná izraelská sdružení zabývající se otázkami lidských práv. Tato fakta mohou uškodit i státu, jakým je Izrael, který, zdá se, přestal čerpat inspiraci z mimořádné lidskosti významné židovské kultury, jíž jsme všichni potomky.
<P>
Pravdou je, že násilí je i nadále katastrofální politikou. Hizballáh po útoku na Libanon posílil a hnutí Hamás je dnes v pásmu Gazy silnější. Každý, kdo byl po konfliktu v Gaze, může dosvědčit tamější obrovské lidské utrpení. My Evropané dnes musíme zároveň říci, zejména směrem ke Gaze: zůstaňme lidmi!
<SPEAKER ID="155" NAME="Frieda Brepoels" AFFILIATION="Verts/ALE">
(NL) Domnívám se, že Goldstonova zpráva jasně ukázala, že jak Izrael, tak i hnutí Hamás se během války v pásmu Gazy dopustily porušování lidských práv. Organizace spojených národů již dvakrát obě strany vyzvala, aby provedly nezávislé vyšetřování, ale ony tuto výzvu i po čtrnácti měsících smetají ze stolu.
<P>
Zároveň se sama sebe ptám, proč se Evropská unie nepostaví za mezinárodní právo. Proč dovolí, aby v této oblasti vládla beztrestnost? Pokud Evropská unie ponechá tyto válečné zločiny bez námitek, bude jakákoliv důvěryhodnost našeho dodržování mezinárodního práva ztracena. Tato zpráva se netýká bezpečnosti Izraele. Tato zpráva se týká závažných porušování lidských práv. Toto tedy neexistuje žádný důvod, proč by doporučení této zprávy neměla být přijata.
<P>
Proto vyzývám nejen vysokou představitelku, ale také členské státy, aby vynaložily veškeré úsilí k zajištění následných kroků v této oblasti. Koneckonců, toto je jediný způsob, jak můžeme obnově mírových jednání dát šanci na úspěch.
<SPEAKER ID="156" NAME="Peter van Dalen" AFFILIATION="ECR">
(NL) Tato zpráva je jednostranná. Směřuje na Izrael velkou dávku kritiky, protože, kromě jiných důvodů, střílel na hospodářské a civilní cíle. Hamás však tato zařízení zneužíval. Pan Goldstone bohužel neuznal za vhodné prošetřit, zda to tak skutečně bylo. Neprošetřil tedy, co Hamás provedl, a proto tedy Izrael praštil přes prsty. Toto k této zprávě nevzbuzuje důvěru, protože existují další zdroje, které naznačují, že se Hamás skutečně ukrýval v nemocnicích, sanitních vozech a civilních budovách.
<P>
Pane předsedající, uzavřu v pozitivním duchu. Goldstonova zpráva vznáší mnoho obvinění, která se musí vyšetřit. Izraelská vláda se v tomto ohledu správně ujala iniciativy a zahájila vyšetřování trestných činů. To je třeba uvítat. Jen se obávám, že budeme muset čekat dlouhou dobu, než Hamás předvede stejné sebevyšetřování.
<SPEAKER ID="157" NAME="Patrick Le Hyaric" AFFILIATION="GUE/NGL">
(FR) Ať se nám to líbí či nikoliv, Goldstonova zpráva byla schválena Valným shromážděním Organizace spojených národů, a já nevidím důvod, proč by v souvislosti s mezinárodním právem měly existovat dvojí standardy. Mezinárodní právo je mezinárodní právo a Goldstonova zpráva používá pojem "válečný zločin", tedy něco výraznějšího, aby bylo každému jasné, co vidí na svých televizních obrazovkách. Dokonce i izraelští vojáci dosvědčili, že obdrželi rozkaz střílet na civilní obyvatele.
<P>
Za těchto okolností musí Evropská unie a náš Parlament vytvořit prostřednictvím pozastavení platnosti článku 2 dohody o přidružení mezi EU a Izraelem jako sankce v případě potřeby podmínky k tomu, aby zajistili, že se izraelská vláda řídí mezinárodním právem. Tento článek stanovuje, že "vztahy mezi těmito dvěma stranami musí být založeny na dodržování lidských práv a demokracie". Je to takhle jednoduché; jen je třeba to uplatňovat.
<P>
Pokud se nic nestane, musí Evropská unie objasnit své odhodlání postoupit tuto záležitost Mezinárodnímu trestnímu soudu, v souladu s doporučením Goldstonovy zprávy. A konečně, náš Parlament musí rozhodnout o základní otázce: chceme harmonický svět, ve kterém skutečně vládne nejvyšší spravedlnost a mír, nebo takový svět, kde vládne zákon džungle, což jsou politiky silnějších? Musíme převzít zodpovědnost za evropské národy a národy celého světa.
<SPEAKER ID="158" NAME="Morten Messerschmidt" AFFILIATION="EFD">
(DA) Pane předsedající, tato záležitost - tato zpráva - je zásadně trapnou kapitolou v historii OSN. Kdo může ve vší slušnosti diskutovat o otázce války v pásmu Gazy, aniž by zahrnul i tisíce raket Kassámu, které po osm let padaly na pokojné občany Izraele? Kdo může ve vší slušnosti diskutovat o této otázce, aniž by zmínil stovky tunelů, které existují mezi Egyptem, Gazou a dalšími oblastmi, jimiž se pašují zbraně za účelem poškození židovských zájmů v Izraeli? Kdo může ve vší slušnosti napsat zprávu, jako je tato, aniž by zahrnul skutečnost, že v Izraeli existuje dobře fungující právní systém, zatímco žádný z vrahů v Palestině ani žádný z teroristů v Palestině nebyl za tyto zločiny předveden spravedlnosti? Odpovědí na všechny tyto tři otázky je soudce Goldstone. To je pobuřující! Je to trapné pro systém OSN a tím, že vůbec v tomto Parlamentu vedeme tuto diskusi, vytváříme trapnou situaci i pro EU.
<SPEAKER ID="159" NAME="Proinsias De Rossa" AFFILIATION="S&amp;D">
Pane předsedající, ze sledování této diskuse je obtížné poznat, jakou zprávu kteří řečníci četli. Určitě se nejedná o tu, kterou jsem četl já.
<P>
Izrael odmítá demokratické právo tohoto Parlamentu na setkání s členy Palestinské legislativní rady v Gaze a odmítá vstup našich ministrů zahraničních věcí. Ozbrojenec Hamásu byl zavražděn pravděpodobně izraelským agentem, který používal padělaný evropský pas, čímž porušil irskou, britskou, francouzskou, německou a dubajskou suverenitu. Izrael s námi jedná pohrdavě, což není vzhledem k beztrestnosti, se kterou i nadále porušuje práva milionů Palestinců, překvapující.
<P>
Křest ohněm našeho závazku k lidským právům a právnímu řádu je naše odpověď na Goldstonovu zprávu, která zjistila, že obléhání Gazy je kolektivním trestem pro obyvatelstvo a operace Lité olovo dále tuto politiku prosazovala. Byly nalezeny důkazy úmyslného mučení, nelidského zacházení a úmyslného způsobování velkého lidského utrpení. Zpráva doporučuje obrátit se na Mezinárodní trestní soud a doporučuje, aby Kvarteto trvalo na dodržování právního státu.
<P>
Podporuji Goldstonovu výzvu směrem k smluvním členským státům Ženevských úmluv, musím zmínit, že včetně Irska, aby zahájily trestní stíhání údajných pachatelů válečných zločinů u vnitrostátních soudů.
<P>
Na závěr bych mohl provést jednu opravu ohledně toho, co již bylo opakovaně prohlášeno, a totiž, že se tato zpráva nezabývá odpalováním raket Hamásu do Izraele. Zpráva však na straně 31 zmiňuje dopad na civilní obyvatele v důsledku raketových a minometných útoků palestinských ozbrojených skupin na jižní Izrael.
<SPEAKER ID="160" NAME="Hannu Takkula" AFFILIATION="ALDE">
(FI) Pane předsedající, jako členové Evropské unie musíme mít na paměti, co jsou evropské hodnoty. Jsou jimi demokracie, lidská práva a svoboda názoru a my je musíme všude dodržovat.
<P>
Záměrem Goldstonovy zprávy bylo provést objektivní studii, což se bohužel nepodařilo. To uznaly všechny strany, které se s touto zprávou seznámily, a je to rovněž zřejmé ze zdrojových materiálů zprávy.
<P>
Zároveň bychom neměli zapomínat na to, že celou tuto záležitost začaly země, jako například Kuba, Pákistán, Egypt a Saudská Arábie, které neuznávají stejné hodnoty jako Evropská unie a Izrael.
<P>
Dost mne překvapily poznámky, které zde vznesli pan De Rossa a paní De Keyserová. Zajímalo by mne, jakou zprávu jste četli. Pokud něco víte o občanské válce mezi hnutími Hamás a Fatah - a vy víte - a o tom, kolik v ní bylo zničeno lidských životů, pak budete souhlasit s tím, že bychom měli zasáhnout v procesu, v němž mají Palestinci nalézt vedení a společný hlas a ve kterém začínají budovat svou vlastní zemi, a ne ji ničit, stejně jako ničí izraelskou demokratickou společnost tím, že na ni odpaluje rakety.
<P>
Rád bych řekl, že tato zpráva je bohužel skvrnou v historii OSN. My Evropané bychom rovněž neměli zapomenout na Gilada Šalita, evropského, francouzského a izraelského vojáka, který je stále vězněn Hamásem, a musíme vyžadovat jeho propuštění. To je první krok, který bychom měli učinit.
<SPEAKER ID="161" NAME="Geoffrey Van Orden" AFFILIATION="ECR">
Pane předsedající, ti z nás, kteří jsou přáteli Izraele, mohli zpochybňovat mnoho aspektů způsobu, jakým Izrael v pásmu Gazy zasáhl, nikoliv právo Izraele na svoji obranu a na účinná opatření proti těm, kteří plánují a provádějí teroristické útoky proti němu.
<P>
Mám pro obyčejné palestinské obyvatele velké sympatie. Po 60 let je však klamali ti, kteří je chtěli vést, a ti z nich, jejichž povoláním je terorismus.
<P>
Od začátku bylo zřejmé, že zpráva pocházející od pochybné Rady pro lidská práva OSN - a právě tu, pane Howitte, kritizoval lídr naší skupiny, nikoliv OSN; obávám se, že spíše drobný bod vaší skupiny byl poněkud ponižující - tedy že tato zpráva bude znamenat jednostranné odsouzení Izraele. I když na Izrael klade dalekosáhlé nároky, o hnutí Hamás říká velmi málo. Nevyzývá k ukončení terorismu a útoků na Izrael, ale pouze žádá takzvané palestinské ozbrojené skupiny, aby se zřekly útoků na izraelské civilní obyvatelstvo a pokusily se vyhnout poškození palestinských civilních obyvatel.
<P>
V 554stránkové zprávě nevidím nic, co nabízí konstruktivní a pozitivní návrhy pro trvalý mír a stabilitu. Místo toho jsme zjistili, že rétorika lidských práv a nástroje Mezinárodního trestního soudu jsou připraveny zaútočit na Izrael a musím říci, že takové pokřivení rozhodně neprospívá dobré pověsti Organizace spojených národů.
<SPEAKER ID="162" NAME="Alexandra Thein" AFFILIATION="ALDE">
(DE) Pane předsedající, žádná se zúčastněných stran konfliktu zatím nesplnila požadavky Organizace spojených národů na důvěryhodné a nezávislé vyšetření obvinění vycházejících z Goldstonovy zprávy. To je politováníhodné, zejména na straně Izraele, protože jakkoliv může být Goldstonova zpráva kontroverzní, každý stát, který se nazývá demokratickým a právním státem, je povinen umožnit, aby taková závažná obvinění byla podrobena nezávislému vyšetřování. Vnitřní vojenské vyšetřování provedené izraelskou armádou, která sama je podezřelá, nestačí.
<P>
Pokud Evropská unie bere své vlastní zásady ohledně dodržování lidských práv a mezinárodního práva vážně, musí zvýšit tlak na obě strany, rovněž v rámci svých dvoustranných vztahů, a musí trvat na tom, aby se požadované šetření možného porušování mezinárodního a humanitárního práva provádělo v souladu se zásadami právního řádu. Válečné zločiny se musí trestat podle mezinárodního práva, jak zde již bylo mnohokrát řečeno. Pokud to bude nutné, bude muset žalobce Mezinárodního trestního soudu provést vyšetřování na základě čl. 12 odst. 3 Římského statutu. Bez ohledu na Goldstonovu zprávu však v současné chvíli neexistuje důvod, aby pokračovalo obléhání Gazy.
<SPEAKER ID="163" NAME="Miroslav Mikolášik" AFFILIATION="PPE">
(SK) Goldstonova zpráva, o jejíchž závěrech a doporučeních diskutujeme, ignoruje právo Izraele na sebeobranu. Loňský zásah Izraele v pásmu Gazy byl tvrdý a mně osobně je líto obětí a jejich rodin. Nesmíme však zapomínat, že byl výslednou reakcí na mnohaleté palestinské útoky na hustě osídlené oblasti Izraele.
<P>
Hamás nedávno prohlásil, že je připraven na dialog s mezinárodním společenstvím, včetně Evropské unie a Spojených států. Důrazně apeluji na to, abychom si nepohrávali s touto myšlenkou, pokud Hamás jednoznačně neuzná právo Izraele na existenci a nezřekne se násilí. S lítostí se díváme na oběti tohoto mnohaletého konfliktu, pro mírová jednání je však nezbytné mít spolehlivého palestinského partnera, tedy legitimního, důvěryhodného a zodpovědného zástupce palestinského lidu. Dokud se tak nestane, bude vytváření dalších stovek stran mezinárodních doporučení marné.
<P>
Chci zdůraznit i úlohu Egypta, který musí razantně konat, aby předešel jakékoliv pomoci teroristům při pašování zbraní podzemními tunely do Gazy.
<SPEAKER ID="164" NAME="Antigoni Papadopoulou" AFFILIATION="S&amp;D">
(EL) Pane předsedající, Goldstonova zpráva uhodila hřebíček na hlavičku. Politika zacházení s oběma stranami za stejných podmínek nepomáhá. V Gaze byla a je páchána série zločinů. Je tam chudoba, bída a nehorázné pohrdání lidskými právy palestinského lidu. Existují svědkové. Existují zprávy Červeného kříže, Mezinárodní banky a Rady Evropy o zločinech proti Palestincům, o finanční chudobě a o nelidských životních podmínkách v Gaze.
<P>
Nesmíme dělat, že to nevidíme. Lidstvo je již po několik let svědkem násilí páchaného na Palestincích. Izraelská válečná mašinérie pod záminkou sebeobrany nemilosrdně bujela. Obyvatelé Palestiny trpí.
<P>
Celým svým srdcem a duší rovněž odsuzujeme vraždy civilních obyvatel Izraele. To však neznamená, že Izrael může pod záminkou sebeobrany ve zločinech proti Palestincům pokračovat. To Izraeli nedává žádné alibi k tomu, aby se na těchto trestných činech podílelo.
<P>
My samozřejmě nejsme státními zástupci a ani nehrajeme roli Piláta Pontského. Nemůžeme si však umýt ruce a dovolit, aby toto krveprolití pokračovalo a izraelské zločiny zůstaly bez trestu. Zatímco si přejeme být zdvořilí a nejednáme, dovolujeme, aby běsnila neodpovědnost. Necháváme pachatele nepotrestané a s obětí hrajeme falešnou hru. Umožňujeme, aby převážilo právo silnějšího.
<SPEAKER ID="165" NAME="Michael Theurer" AFFILIATION="ALDE">
(DE) Pane předsedající, Goldstonova zpráva popisuje porušování lidských práv na obou stranách. Více než 1 400 obětí v pásmu Gazy je samozřejmě příliš mnoho. Jsem si však zároveň jist, že by bez raketových útoků na Izrael k žádné vojenské reakci nedošlo. Během návštěvy této země delegace do Izraele jsme zjistili, že Izrael nebere vojenskou operaci na lehkou váhu. Hlavní obvinění Goldstonovy zprávy, že Izrael cíleně a neustále útočí na civilní obyvatele, neobstojí. Otázka, do jaké míry Hamás používá civilisty jako štíty, nebyla dostatečně prošetřena. Zpráva však uvádí, že izraelská armáda poskytla varování prostřednictvím telefonických hovorů a letáků. Hamás nic podobného v souvislosti s raketovými útoky na Izrael neučinil.
<P>
Musíme však zároveň položit otázku, zda samotná OSN učinila v Gaze dost, například proto, aby Hamásu zabránila vypalovat rakety v blízkosti zařízení OSN. Nevěřím, že je Goldstonova zpráva základem pro další teroristické útoky na Izrael - zpráva je neomlouvá. Ale ani zřejmě dále nijak nepomáhá. Zde v Evropském parlamentu je však zřejmé, že musíme požadovat dodržování lidských práv a vyzvat obě strany, aby se navrátily k mírovému procesu.
<SPEAKER ID="166" NAME="Nicole Kiil-Nielsen" AFFILIATION="Verts/ALE">
(FR) Pane předsedající, v Izraeli je práce soudce Goldstona démonizována a v očích veřejnosti zcela zdiskreditována. Zároveň se vede násilná znevažující kampaň proti ochráncům lidských práv, zejména proti Novému izraelskému fondu, nadaci, která financuje významné izraelské organizace na obranu lidských práv, a zvláště proti její prezidentce, Naomi Chazanové, bývalé poslankyni Knesetu, akademičce a intelektuálce známé pro své odhodlání bránit práva žen a mír.
<P>
Třináct pacifistických skupin, jako je například Bethlehem a Breaking the Silence, je obětí skutečného honu na čarodějnice. Evropská unie musí poskytnout pevnou podporu ochráncům lidských práv ve všech zemích, samozřejmě včetně Izraele, jehož beztrestnost je urážkou demokratických hodnot. Evropská unie musí Izrael chránit před jeho vlastními démony.
<SPEAKER ID="167" NAME="Robert Atkins" AFFILIATION="ECR">
Pane předsedající, vina je na obou stranách, ale reakce na tuto zprávu a samozřejmě i na operaci Lité olovo ze strany Izraele je přehnaná. Pan Goldstone je uznávaný soudce těšící se značnému renomé a je Žid. Tato zpráva má nepochybně nedostatky, ale Izrael musí uznat, že jádro kritiky se zakládá na skutečnosti. Jen musíte poslouchat izraelské vojáky, kteří přiznávají své pochybné aktivity při působení v organizaci Breaking the Silence".
<P>
Výsledkem tohoto šetření bylo, že byl Izrael nucen přiznat použití bílého fosforu, tak proč tedy nedošlo ke skutečnému vyšetřování činů některých jeho vojáků, kteří byli zapojeni do možných, ne-li skutečných válečných zločinů? Palestinská strana přiznala svá provinění, ale Izrael musí skončit se svojí arogancí ohledně tohoto tématu a ohledně nedávných dubajských vražd a musí uznat odůvodněné obavy rozumných a slušných lidí po celém světě.
<SPEAKER ID="168" NAME="Seán Kelly" AFFILIATION="PPE">
Pane předsedající, mám dojem, že tři klíčová slova v této diskusi jsou "nezávislý", "rovný" a "neutrální". Je nutné vést nezávislé vyšetřování údajných porušování lidských práv. Musí dojít k rovnému odsouzení pachatelů těchto porušování, a především je potřeba silného neutrálního hlasu, který v tomto nešťastném konfliktu zakročí, což něco, co bohužel v tuto chvíli chybí, protože postoj převážné většiny vlivných zemí je poměrně dobře znám.
<P>
Domnívám se, že pro vysokou představitelku a nově stanoveného předsedu Rady je to výborná příležitost k tomu, aby oni byli tímto neutrálním hlasem, podobně, jako jím byl George Mitchell v Severním Irsku, a proto je nyní mír a lidé, kteří po léta stříleli a zabíjeli jeden druhého, nyní působí ve společné vládě. Takovou příležitost má i vysoká představitelka - být tím neutrálním, nezávislým a spravedlivým hlasem, který bohužel chybí.
<SPEAKER ID="169" NAME="Diane Dodds" AFFILIATION="NI">
Pane předsedající, mohu požádat pana Kellyho, aby to objasnil? Jsem si jista, že tak učiní rád. Strana, kterou zastupuji v Severním Irsku, je skutečně ve vládě. Má strana je zcela poklidnou stranou a nikoho nestřílela, ani nezabíjela.
<P>
Spíše tak činila organizace IRA a její političtí zástupci.
<SPEAKER ID="170" NAME="Diego López Garrido" LANGUAGE="ES">
Pane předsedající, došlo k diskusi, která, myslím, byla velmi různorodá, a týkala se nejen samotné Goldstonovy zprávy, ale rovněž i celé předchozí situace, jež tuto zprávu vyvolala.
<P>
Myslím, že jménem předsednictví můžeme opět říci, že Goldstonova zpráva je pomocným bodem, jak jménem Komise řekla paní Georgievová a já jí za její projev děkuji. Je to spolehlivá zpráva, zdá se, že je objektivní a vyjadřuje existenci nebo možnou existenci extrémně vážného porušování lidských práv od různých stran konfliktu.
<P>
Evropská unie nemůže v reakci na obsah Goldstonovy zprávy zůstat lhostejná. Evropská unie nemůže zůstat lhostejná v reakci na zprávu, která objektivně a spolehlivě uvádí možnost některých velmi vážných porušování lidských práv.
<P>
Proto jsme přesvědčeni, že návrh vyplývající z této zprávy - což je provést nezávislé a důvěryhodné vyšetřování - je tím nejvhodnějším způsobem, jak reagovat na tuto zprávu - důležitou zprávu, která by měla ovlivnit nás všechny. Měla by vyvolat reakci těch z nás, kteří, v tomto případě v Evropské unii a Parlamentu, věří v existenci lidských práv a v jejich ochranu. Měla by nás tedy podnítit, abychom odpověděli na extrémně vážná porušování lidských práv, ke kterým v tomto případě došlo.
<P>
K diskusi o této zprávě dojde a domníváme se, že by ji Organizace spojených národů měla podpořit. Bude o ní diskutovat i Rada pro lidská práva. Můžeme vám sdělit, že na tom Mezinárodní trestní soud pracuje a provádí šetření, a proto se domnívám, že by Evropská unie měla udržovat konstruktivní a koordinovaný postoj v souvislosti s extrémně závažnými skutečnostmi uvedenými v Goldstonově zprávě, a přesně to předsednictví Rady učiní.
<SPEAKER ID="171" NAME="Kristalina Georgieva">
členka Komise. - Pane předsedající, dovolte mi nejprve jasně konstatovat, že Komise důsledně a důrazně vyjádřila své hluboké znepokojení nad humanitární situací v Gaze. Můj předchůdce, pan Louis Michel, jel do Gazy bezprostředně po operaci Lité olovo. Byl svědkem násilí na obou stranách a otevřeně se proti tomu vyslovil.
<P>
My v Komisi si stojíme za tím, že by tyto dvě záležitosti měly být vždy na prvních příčkách našeho pořadu jednání. První: nutnost plného dodržování mezinárodního humanitárního práva všemi stranami; druhá: nutnost zajistit, aby se humanitární úsilí skutečně dostalo k obyvatelům Gazy.
<P>
Od loňského lednového konfliktu dala Evropská unie jasně najevo, že budeme pozorně sledovat vyšetřování údajných porušování mezinárodního humanitárního práva a Komise zdůraznila a stále zdůrazňuje důležitost odpovědnosti a boje proti beztrestnosti při porušování mezinárodního práva.
<P>
Dodržování lidských práv a mezinárodního humanitárního práva je v rámci mírového procesu na Blízkém východě stejně důležité i dnes - a možná důležitější než kdykoliv předtím.
<P>
Aby byla Evropská unie důvěryhodným hráčem v tomto mírovém procesu, je nutné prokázat, že důsledně, v každém případě a ve všech záležitostech uplatňuje základní hodnoty EU, a to ve všech souvislostech a v souladu s mezinárodním právem acquis. Dovolte mi na podporu předsednictví znovu zopakovat, že společný postoj EU k otázce Goldstone by byl velmi důležitým krokem tímto směrem.
<SPEAKER ID="172" NAME="Předsedající">
Rozprava je ukončena.
<P>
Hlasování se bude konat během příštího zasedání.
<P>
Písemná prohlášení (článek 149)
<SPEAKER ID="997" NAME="Corina Creţu  " LANGUAGE="RO">
Pro Goldstonovu zprávu týkající se velmi kontroverzní situace, jež vyvolává silné vášně, je těžké získat souhlas zúčastněných stran, když střety, ke kterým došlo v prosinci 2008 a v lednu 2009 mezi izraelskou armádou a palestinskými ozbrojenci v pásmu Gazy, v oblasti, kde dominuje hnutí Hamás, způsobily utrpení na obou stranách. Bez ohledu na postoj zúčastněných stran ke Goldstonově zprávě doufám, že nebude použita jako záminka pro zamítnutí diskuse zaměřené na trvalé řešení palestinského problému mírovou cestou. V této oblasti je ve skutečnosti prioritou znovu zahájit mírové rozhovory, kterých se zúčastní, jak tomu doposud bylo, Evropská unie a Spojené státy americké. Řešení, kterých se dosáhne, musí státu Izrael zajistit jeho další existenci v regionu a Palestincům poskytnout záruku, že budou moci důstojně žít ve vlastním životaschopném, demokratickém a nezávislém státě. Evropská unie musí být připravena v tomto procesu převzít větší zodpovědnost s cílem ustanovit normální vztahy mezi Izraelem a Palestinou. Jsem přesvědčena, že nesmíme zapomenout na ten nejdůležitější bod Goldstonovy zprávy: nic nemůže ospravedlnit utrpení bezbranných lidí a dialog je vhodnější způsob, jak ukončit tuto situaci, než konfrontace a použití síly.
<SPEAKER ID="173" NAME="Andreas Mölzer  " LANGUAGE="DE">
. Dne 5. listopadu 2009 Valné shromáždění Organizace spojených národů přijalo Goldstonovu zprávu a vydalo rezoluci č. 64/10. Tyto dokumenty vyzvaly Izrael i Palestince, aby do tří měsíců prošetřily možné porušování lidských práv během konfliktu v pásmu Gazy. Bohužel ani Izrael, ani Palestinci tomuto požadavku nevyhověli. Je to velká škoda, protože Goldstonova zpráva podává velmi rozsáhlý seznam přestupků a zločinů obou stran. Podle této zprávy Izrael během třítýdenních útoků závažným způsobem porušil mezinárodní právo. Civilní obyvatelé byli bez rozdílu napadáni a byly bombardovány domy. Zpráva rovněž uvádí používání fosforových bomb, odsouzených mezinárodním společenstvím. Palestinci podle této zprávy naopak používali k záměrnému zabíjení civilních obyvatel rakety a minometné granáty. Tato obvinění jsou natolik závažná, že je nutné, aby byla rychle prošetřena. Vzhledem k tomu, že Rada bezpečnosti OSN Goldstonovu zprávu odmítla, nelze předpokládat, že obsažené doporučení - předložit tuto záležitost Mezinárodnímu trestnímu soudu v Haagu - bude mít podporu. Proto jménem Evropské unie vyzývám novou vysokou představitelku Unie pro zahraniční věci a bezpečnostní politiku, baronku Ashtonovou, aby na obě zúčastněné strany konfliktu vyvinula velký tlak a požádala je o přezkum těchto zločinů.
<SPEAKER ID="174" NAME="Róża, Gräfin von Thun Und Hohenstein  " LANGUAGE="PL">
Pane předsedající, zpráva soudce Goldstona je mezinárodní scéně předložena jako objektivní dokument týkající se operace v pásmu Gazy, která proběhla v zimě roku 2009, ačkoliv, podle různých zdrojů, nebyla připravena způsobem, který by nám dovoloval odvolat se na ni s čistým svědomím. Chtěla bych zmínit několik záležitostí, které během diskuse s panem Goldstonem na Brandeis university představil velvyslanec Dore Gold a které zdůraznil izraelský ministr zahraničních věcí.
<P>
Zdá se, že členové mise vyjadřovali přesvědčení o tomto konfliktu ještě dříve, než tato mise začala, a když se nacházeli v pásmu Gazy, doprovázeli je zástupci Hamásu a dotazování svědků probíhalo za jejich přítomnosti. Soudce Goldstone neprokázal při zkoumání důkazů dostatečnou pozornost. Zároveň se zdá nespravedlivé, že slova izraelských orgánů uvedená v této zprávě jsou považována za nespolehlivá, zatímco postoj orgánů Gazy, jako je hnutí Hamás, nevyvolává u členů této mise žádné pochybnosti.
<P>
S ohledem na výše uvedenou kritiku Goldstonovy zprávy vyzývám Komisi a Evropský parlament, aby zajistili připravenost evropského veřejného mínění pro seznámení se s argumenty obou stran, jde-li o situaci v pásmu Gazy. Evropská unie se stará o to, aby hospodářské vztahy s Izraelem byly tak dobré, jak jen je to možné. Proto je ještě důležitější, že jsme schopni své vztahy budovat na vzájemné důvěře. Pokud se spolehneme jen na zprávu soudce Goldstona, nijak k tomu nepřispějeme.
