<CHAPTER ID="009">
Příprava zasedání Evropské rady (18.-19. června 2009) (rozprava) 
<SPEAKER ID="202" NAME="Předseda">
Dalším bodem jsou vyjádření Rady a Komise k přípravě zasedání Evropské rady ve dnech 18. a 19. června.
<SPEAKER ID="203" NAME="Alexandr Vondra">
úřadující předseda Rady. - Pane předsedo, velice vítám tuto příležitost před vámi vystoupit dostatečně dlouho před příštím zasedáním Evropské rady, kterého se osobně nezúčastním. Okolnosti jsou tentokrát ovšem trochu neobvyklé, protože bude jmenována nová česká vláda. Řeknu k tomu několik slov zcela na závěr svého projevu.
<P>
Dovolte mi nejprve projít hlavní témata pořadu jednání červnového zasedání Evropské rady, jak jej jako předsednictví připravujeme. Začnu s institucionálními záležitostmi. Evropská rada se v prosinci 2008 shodla na postupu, který byl navržen, aby mohla Lisabonská smlouva vstoupit v platnost koncem roku 2009. V podstatě jde o poskytnutí právních záruk a ujištění o řadě důležitých záležitostí irským občanům, za což se na oplátku irská vláda zavázala, že se pokusí ratifikovat Smlouvu do konce října.
<P>
Práce na provádění této dohody ještě probíhají a v této fázi nemohu hovořit o podrobnostech. Jsem si jist, že nadcházející Evropská rada bude s to splnit svou část dohody.
<P>
Jak již pravděpodobně víte, zítra se bude v českém senátu hlasovat o ratifikaci Lisabonské smlouvy. O půlnoci se vracím domů, abych tam byl již brzy ráno. Věřím, že výsledek tohoto hlasování vyšle ostatním členským státům pozitivní signál a že uklidní některé bezdůvodné obavy. Pracuji pilně! Nicméně čeští senátoři musí mít v tomto procesu demokratického rozhodování v každém případě zaručenu bezpodmínečnou nezávislost. Je jasné, že každý pokus o vyvíjení nátlaku na ně se může ukázat jako kontraproduktivní.
<P>
V prosinci bylo také schváleno, že postup jmenování budoucí Komise, zejména jejího předsedy, bude zahájen okamžitě po volbách do Evropského parlamentu v červnu 2009.
<P>
Mám plně na paměti názory, které zde byly vyjádřeny, že je žádoucí Evropský parlament do tohoto procesu vhodným způsobem zapojit. Předsednictví bude samozřejmě úzce spolupracovat nejen s členskými státy, ale také s Parlamentem.
<P>
Nyní pohovořím o hospodářské a finanční krizi, jež bude určitě tvořit důležitou část pořadu jednání, a o potřebě dále na hospodářskou a finanční krizi reagovat.
<P>
Krize ukázala, že je naléhavě třeba posílit účinnost dohledu nad finančními institucemi a účinnost jejich regulace a zlepšit mechanismus řízení krizí. Již jsme s tím začali, jak na úrovni EU, tak i globálněji. Skupina pod vedením pana de Larosièra přinesla v této souvislosti velice zajímavé myšlenky a Komise předložila minulý týden první soubor návrhů. Další návrhy se očekávají v nadcházejících týdnech.
<P>
Diskutuje se o nich a bude se o nich diskutovat v Radě ECOFIN - dnes se koná zasedání Rady ECOFIN - a naším cílem bude dosáhnout prvních rozhodnutí Evropské rady. Je to ambiciózní cíl a práce bude samozřejmě muset pokračovat i po uplynutí června, takže má zásadní význam, aby červnová Evropská rada dokázala vyslat silný signál k rychlému přijetí návrhů Komise.
<P>
Obecněji řečeno zaujme Evropská rada na červnovém zasedání stanovisko k situaci na finančních trzích a posoudí účinnost opatření, která byla doposud učiněna. Přezkoumá také opatření přijatá na podporu "reálného" hospodářství a v této souvislosti se zaměří na stav zaměstnanosti.
<P>
Ve čtvrtek - pozítří - pořádáme v Praze se sociálními partnery zvláštní vrcholnou schůzku o zaměstnanosti, která by se měla těmito důležitými záležitostmi zabývat. O podrobnostech programu této vrcholné schůzky budete informováni později během dnešní zvláštní rozpravy.
<P>
Bez ohledu na výsledek čtvrteční vrcholné schůzky v Praze - v České republice, Švédsku a Španělsku se v posledních týdnech rovněž pořádaly velmi zajímavé semináře a workshopy. Komise také velmi brzy, před červnovým zasedáním Evropské rady, vydá sdělení, takže na zasedání Evropské rady budeme mít na stole k úvaze řadu zajímavých myšlenek a doporučení.
<P>
Nicméně mi dovolte zdůraznit, že se nejedná o zahájení velkolepé nové strategie pro zaměstnanost. Již jednu máme - Lisabonskou strategii pro růst a zaměstnanost. Nedávno jsme znovu zdůraznili stávající pokyny k zaměstnanosti a přijali konkrétní doporučení pro jednotlivé země. Obecněji - dovolte mi připomenout, že stimulační balíčky, které Unie a členské státy přijaly od konce loňského roku, tvoří důležité příspěvky na podporu zaměstnanosti.
<P>
Pokud jde o změnu klimatu, červnová Evropská rada se vrátí k přípravám vrcholné schůzky o změně klimatu v Kodani. Posoudí dosažený pokrok jak na mezinárodní úrovni, tak z hlediska našich vnitrostátních příprav.
<P>
Jde o složitou záležitost, hlavně protože vyjednávání s našimi mezinárodními partnery probíhá souběžně s našimi vnitrostátními diskusemi. Včera se v Praze konala vrcholná schůzka EU a Japonska. Je jasné, že bude třeba značné množství peněz, abychom podepřeli ambiciózní dohodu v Kodani. EU se zavázala, že bude financovat svůj spravedlivý díl, což ovšem vyžaduje také spravedlivou domácí dohodu o sdílení nákladů.
<P>
Jak daleko se na červnové Evropské radě dostaneme s našimi vnitřními dohodami v rámci EU, bude do značné míry záviset na tom, jak daleko se dostali naši mezinárodní partneři, včetně USA, a na stavu vícestranných vyjednávání. Dovolte mi zdůraznit, že EU má neutuchající vůli dokázat svoji vedoucí úlohu a dosáhnout v Kodani ambiciózního výsledku.
<P>
V této fázi je poněkud předčasné hovořit o podrobnostech pořadu jednání Evropské rady, pokud jde o vnější vztahy. Nicméně se budou koncem tohoto týdne konat dvě významné vrcholné schůzky s třetími zeměmi: vrcholná schůzka Východního partnerství dne 7. května a vrcholná schůzka "Jižní koridor - nová hedvábná stezka" den poté. Je velmi pravděpodobné, že Evropská rada bude diskutovat o následných krocích po těchto summitech, které jsou zásadní pro dlouhodobé zájmy Unie.
<P>
Rovněž můžeme očekávat diskuse o vrcholné schůzce Trojky s Japonskem a Kanadou a dalších významných summitech a zasedáních, které jsou již naplánovány na květen a týkají se i Ruska. Pořad jednání ohledně vnějších vztahů bude v každém případě aktualizován vzhledem k současnému dění, konkrétně vzhledem k zasedáním Rady pro všeobecné záležitosti a vnější vztahy v květnu a červnu, na nichž budou kromě běžného programu projednávány záležitosti obrany a rozvoje.
<P>
Rád bych vám poděkoval za váš zájem o pořad jednání nadcházejícího zasedání Evropské rady a rozhodně si v další rozpravě rád vyslechnu vaše inspirující poznámky a názory.
<SPEAKER ID="204" NAME="José Manuel Barroso" LANGUAGE="FR">
Pane předsedo, dámy a pánové, příští zasedání Evropské rady se bude konat v tentýž měsíc jako evropské volby. Tyto zásadní volby se uskuteční na pozadí reálných obtíží mnoha našich občanů. Mám na mysli zejména dopad krize na pracovní místa. Dnes odpoledne budeme mít příležitost o tom hovořit podrobněji.
<P>
Naše reakce na krizi musí vycházet z našich zásadních hodnot, což je odpovědnost, solidarita a sociální spravedlnost. Krize je příležitostí, abychom obnovili náš evropský model sociálně tržního hospodářství, který zohledňuje životní prostředí a spočívá na našich hodnotách.
<P>
Všichni stateční a přesvědčení Evropané musí být připraveni se zapojit. Musí vysvětlit, proč je Evropa tak důležitá, proč v ní musí občané hrát svoji úlohu a proč se musí účastnit voleb.
<P>
Dámy a pánové, můžete být právem hrdi na odvedenou práci. Toto volební období se chýlí ke konci a může být hrdé na svůj pozoruhodný výkon. Parlament ukázal své odhodlání dosáhnout konkrétních výsledků pro občany. Dokázal, že měl ambiciózní představu naší společné budoucnosti.
<P>
Odkaz těchto pěti let je velmi důležitý. Byla učiněna historická rozhodnutí, pokud jde o boj proti změně klimatu a o posílení naší energetické bezpečnosti. Byla přijata opatření, která měla přímý vliv na bezpečnost a svobodu občanů a která jim také otevřela nové možnosti.
<P>
Byly provedeny zásadní reformy v oblastech vnitřního trhu, sociálního programu, telekomunikací, energetiky, životního prostředí, spravedlnosti a vnitřních věcí. Modernizace Evropy, která byla provedena, nese ve všech těchto oblastech stopy Parlamentu.
<P>
Také jste v několika posledních týdnech spolupracovali s českým předsednictvím na dosažení dohod o velkém počtu klíčových záležitostí. K dnešnímu dni bylo pod českým předsednictvím v postupu spolurozhodování definitivně přijato téměř 50 legislativních návrhů Komise.
<P>
Dovolte mi uvést něco málo z toho, co nám v Komisi, jejímž jsem předsedou, leží na srdci: vnitřní energetický trh, námořní bezpečnost, opatření na posílení regulace finančních trhů a dohledu nad nimi a balíček opatření na obnovu ve výši 5 miliard EUR, který má Evropu přeměnit v udržitelné hospodářství.
<P>
Chci poblahopřát Parlamentu a českému předsednictví pod vedením pana Topolánka a pana Vondry k práci, kterou odvedli. Jsem si jist, že tato práce bude pokračovat až do konce června.
<P>
Musíme o této Evropě výsledků před voliči hovořit jasně a přesvědčivě. To nám umožní dát smělé a sebevědomé Evropské unii nový impuls. Evropa to potřebuje. Potřebuje, aby se tento rok krize a přechodu stal rokem, který je aktivnější, vynalézavější a odhodlanější než kdykoli předtím.
<P>
To bude naší hlavní zásadou na červnovém zasedání Evropské rady. Nemůžeme si dovolit zpomalit tempo svých snah. Musíme být úspěšní pro dobro Evropy. Proto se nyní nebudu pouštět do dalších témat - které pan Vondra stejně zmínil -, jako je schůzka Východního partnerství, jež je velmi důležité, ale já se chci soustředit konkrétně na oblasti, které podle mého názoru představují priority červnového zasedání Evropské rady.
<P>
předseda Komise. - Evropská rada bude vyzývána, aby nadcházejících měsících a letech činila pokroky v řadě záležitostí ústředního významu.
<P>
Bude vyzývána, aby pokračovala v práci a přivedla nás k našemu cíli, kterým je vstup Lisabonské smlouvy v platnost. Evropská unie potřebuje výhody, které tato Smlouva přinese. Proto musíme zavést institucionální balíček, jejž tento Parlament v prosinci schválil a podpořil: ujednat právní záruky, jež jsou třeba k tomu, aby se pokročilo s procesem referenda v Irsku a aby se pokročilo v zajišťování plynulého přechodu a institucionální stability.
<P>
Pokud jde o změnu klimatu, musíme dál směřovat k dosažení ambiciózní dohody v prosinci v Kodani. Ukázali jsme, že přesvědčivé a důvěryhodné cíle jsou proveditelné. Nyní musíme povzbuzovat ostatní, aby přijali srovnatelnou úroveň ctižádosti - a ukázat, že jsme připraveni pomoci těm, kteří to potřebují. Zkrátka se musíme snažit, aby tento impuls přinesl skutečně celosvětový výsledek.
<P>
Evropská rada se bude nevyhnutelně soustředit opět hlavně na hospodářskou krizi. Evropská unie se od začátku musela přizpůsobovat různým požadavkům krize: stabilizovat bezprostřední finanční krizi; obnovit důvěru ve finanční systém; zařídit, aby banky znova poskytovaly úvěry; zajistit celosvětová opatření, která pokryjí globální rozsah krize; a poskytnout přímou pomoc těm, kteří se stali nezaměstnanými nebo jim hrozí ztráta pracovního místa.
<P>
Do té doby, do zasedání Evropské rady, se bude pozornost soustředit zejména na dvě oblasti. První je pokračování práce na obnovení režimu regulace a dohledu - režimu, který musí mít důvěru veřejnosti i společenství investorů. Nejde jen o vybudování silnějšího systému z dlouhodobého hlediska, kterým by zajistilo, že své hospodářství neohrozíme znova stejným způsobem; jde také o to nyní obnovit důvěru a ukázat trhům a veřejnosti, že Evropská unie ví, co je třeba učinit.
<P>
Minulý týden jsme předložili návrhy ohledně zajišťovacích fondů a soukromých kapitálových fondů a také návrhy o odměňování vedoucích pracovníků. Tyto návrhy představují naši schopnost být hybnou silou při provádění reforem schválených skupinou G20 a vytvořit standard pro opatření, jejichž přijetí v nadcházejících měsících očekáváme také od našich mezinárodních partnerů. Komise je skutečně prvním výkonným orgánem na světě, který přichází s konkrétními návrhy v této velmi náročné a složité záležitosti. Komise, Parlament a Rada budou muset v příštích měsících úzce spolupracovat, aby dosáhly ohledně návrhů nějaké dohody.
<P>
Dalším krokem bude podrobně popsat způsob, jakým navrhujeme organizovat dohled na evropské úrovni. Není důvod chodit kolem horké kaše. Současný systém vnitrostátního dohledu ztroskotal. Proto jsem zřídil de Larosièrovu skupinu, aby poskytla vstupní příspěvek k tomu, jak vybudovat účinný evropský systém dohledu. Komise koncem května představí svůj návrh, jak takový systém finančního dohledu v Evropě zorganizovat. Byl bych rád, aby Evropa učinila i v této věci krok na celosvětové úrovni jako první.
<P>
Druhým tématem je samozřejmě zaměstnanost. Později budeme podrobněji diskutovat o vrcholné schůzce o zaměstnanosti. Již nyní vám mohu sdělit, že Komise k tomuto summitu vydá před červnovým zasedáním Evropské rady podrobné sdělení. Jsem pevně přesvědčen, že Evropská unie by měla udělat vše, co je v jejích silách, aby pomohla těm, kteří v této době krize trpí nejvíce.
<P>
Naše reakce na krizi nemůže být omezena na technická opatření, kterými se budou řešit problémy regulace. Musí být - a musí být vidět, že tomu tak je - založena na našich ústředních hodnotách, jako je solidarita, sociální spravedlnost a odpovědnost a také odpovědnost vůči budoucím generacím. Musíme se chopit této příležitosti a přebudovat základy tohoto prapůvodně evropského, sociálně a ekologicky orientovaného tržního hospodářství.
<P>
Toto by mělo být příští měsíc prvořadým vzkazem Evropské rady: aktivní Evropská unie orientovaná na budoucnost a pilně pracující ve prospěch občanů, jejichž důvěry je hodna.
<SPEAKER ID="206" NAME="Joseph Daul" LANGUAGE="FR">
Pane předsedo, pane úřadující předsedo Rady, pane předsedo Komise, dámy a pánové, zasedání Evropské rady, které ukončí české předsednictví, stále vypadá poněkud nejasně, pokud jde o datum i obsah. Dnešní úkol je proto těžký, je to však naše příležitost, abychom potvrdili své priority po skončení tohoto volebního období. První úlohou červnové Evropské rady bude jmenovat nového předsedu Evropské komise na základě výsledků evropských voleb.
<P>
Stejně jako v roce 2004 bude předsednictví Rady vyzváno, aby vybralo na tento důležitý post kandidáta z největší skupiny Evropského parlamentu, a poté našemu Parlamentu připadne vyjádřit 15. července své stanovisko k této volbě, která představuje jednu z prvních velkých politických akcí v novém volebním období.
<P>
Dámy a pánové, veřejnost si často stěžuje, že Evropa nemá tvář. Chceme dát Evropě tvář tím, že ukončíme systém rotujícího předsednictví, takže Evropská rada bude stabilní. Tuto změnu, která by měla být pozitivním krokem, zavádí Lisabonská smlouva. Nicméně předsednictví Komise má pětileté funkční období, Evropa již má tvář, již každý zná, a předseda Evropského parlamentu zase představuje hlas 500 milionů občanů. Červnové zasedání Evropské rady se uskuteční v právním rámci Smlouvy z Nice a zdá se, že některé členské státy svádí čekat na Lisabonskou smlouvu, dříve než učiní jakékoli institucionální rozhodnutí, a zejména před tím, než jmenují předsedu Komise.
<P>
Je také nešťastné, že dosud nevíme, zda a kdy Lisabonská smlouva vstoupí v platnost, a my ji zjevně potřebujeme uvést v platnost bez dalšího váhání. Odložili jsme evropské volby, protože Lisabonská smlouva by byla v Evropském parlamentu vítanější? Nikoli, neodložili a naše skupina očekává co je nejdříve jasný vzkaz z Rady, pokud jde o její záměry v této institucionální otázce.
<P>
Členové skupiny Evropské lidové strany (Křesťanských demokratů) a Evropských demokratů také upřímně doufají, že zítřejší hlasování v českém senátu uvolní v zemi, která zastává předsednictví v Radě, cestu nadcházející ratifikaci Lisabonské smlouvy. To by byl úžasný dárek k prvnímu červenci, pane Vondro.
<P>
Rád bych také řekl, jak velice si vážíme toho, jak jste řídil práci Parlamentu několik prvních měsíců tohoto předsednictví, v obtížné situaci energetické krize mezi Ruskem a Ukrajinou a samozřejmě finanční krize. Vyzdvihl jste rovněž význam kontinuity evropských politik a na vrcholné schůzce EU se Spojenými státy, jež proběhla s Barackem Obamou v Praze, jste předvedl, jak je ve vztazích s našimi největšími partnery důležitá jednota mezi našimi zeměmi. Doufám, že české předsednictví skončí ve stejně pozitivním a konstruktivním duchu, v jakém začalo. Ve hře je důvěryhodnost Evropské unie.
<P>
Pane předsedo, dámy a pánové, Evropská rada bude samozřejmě diskutovat také o posledním vývoji hospodářské krize a o opatřeních zavedených na žádost Evropy, jejichž cílem je ozdravit mezinárodní finanční systémy. Rád bych v tomto ohledu doporučil poslední návrhy Evropské komise, zejména pokud jde o dohody o ukončení pracovního poměru, prémie vyplácené obchodníkům či spekulativní fondy. To vše jsou opatření, která míří správným směrem, protože zavádějí na finanční trhy pravidla, jejichž cílem je pomoci nám vrátit se zpět na cestu růstu a zaměstnanosti, jakmile to bude možné. To vše jsou opatření, která znova zdůrazňují, že ti, již obviňují Komisi a Evropskou unii ze strnulosti či slabosti, často na základě demagogie, se mýlí a klamou naše spoluobčany.
<P>
Až se toto předsednictví nachýlí ke konci a uvolní cestu švédskému předsednictví, Evropané vyjádří své názory v evropských volbách a já doufám, že jejich volba nám pomůže se společně chopit důležitých povinností, které nás čekají.
<SPEAKER ID="207" NAME="Hannes Swoboda" LANGUAGE="DE">
Pane předsedo, rád bych nejprve poděkoval vám, pane Vondro, za vaše osobní nasazení, neboť jedině díky němu bylo možné prosadit velké legislativní balíčky ještě za českého předsednictví. Za to bych vám chtěl upřímně poděkovat.
<P>
Nicméně bych rád navázal na to, co jste řekl, konkrétně ohledně jmenování nové Komise. Řekl jste, že budete konzultovat Parlament. Měl bych vám či Radě dát hned teď jednu radu: víte velmi dobře, a předseda Barroso to ví rovněž tak, že chceme změnu kursu. Chceme změnu kursu, chceme Komisi, která bude věnovat sociální politice více pozornosti, než tomu dosud bylo.
<P>
Bohužel, pane předsedo Komise, to, co představil pan McCreevy ohledně zajišťovacích fondů, není to, co navrhoval pan Nyrup Rasmussen, a nejedná se o návrh, jejž bychom mohli přijmout. Zdá se, že za tím stojí skupina Evropské lidové strany (Křesťanských demokratů) a Evropských demokratů. Jsme proti takové směrnici, která má stejně jako švýcarský sýr víc děr než obsahu. Nemáme v plán pana McCreevyho důvěru.
<P>
Ještě jednou bych se rád vrátil k vaší konzultaci, kterou dnes můžete provést. Změna směru pro nás znamená, že sociální politika musí být mnohem více zastoupena jak v práci Komise, tak Rady. Podle našeho názoru musíte také kandidátovi důvěřovat a dát mu pravomoc posunout sociální sílu do popředí.
<P>
Pokud to zní příliš abstraktně - my, socialistická skupina v Evropském parlamentu, jsme to vše sepsali v dokumentu o postoji nazvaném Pro Evropu sociálního pokroku. Zahrnuje oblast od změny směrnice o vysílání pracovníků až po sociální kapitolu, která by měla vedle smluv a vedle Lisabonské smlouvy také jasně vytýčit sociální rozměr této Evropy. Tento dokument se liší, pane Daule, od dokumentu, který nedávno vyjednala ve Varšavě skupina PPE-DE. Když oba dokumenty srovnáte, naleznete veliký rozdíl. My se jasně zavazujeme k sociálně tržnímu hospodářství, přičemž slovo "sociálně" je třikrát podtrženo. Skupina PPE-DE v některých částech svého dokumentu zmiňuje sociálně tržní hospodářství a v jiných částech volné, tedy neomezené a neregulované tržní hospodářství. Právě to my nechceme, to je právě ten rozdíl mezi skupinou PPE-DE a naší skupinou.
<P>
Dovolte mi ještě krátce promluvit o hospodářské situaci, o které jste se zmínil. Pan Nyrup Rasmussen to vyjádří jasně a zřetelně. Jako doplnění činnosti, kterou pan Schulz právě teď propaguje a prosazuje po celé Evropě - proto prosím, abyste přijali omluvu pana Schulze - bych to ještě jednou rád vysvětlil: hospodářská krize znova ozřejmila, že za nezdravý způsob, jakým se s ní vypořádáme, může částečně i to, že se nedostává hospodářské koordinace, za což je zodpovědná nejen Komise, ale i Rada. Krize by nastala tak či onak, ale to, že nemáme dostatečné nástroje, abychom jí čelili, že jsme stále ještě nepokročili s eurofondy, nás hluboce skličuje.
<P>
Poslední bod, o němž bych se rád zmínil, protože mě zvláště znepokojuje, je narůstající nezaměstnanost mladých lidí. Pan komisař Špidla to řekl zcela jasně: nyní přichází generace mladých lidí na trh práce - a co zažijí? Masovou nezaměstnanost! Proto s tím my všichni musíme něco dělat. My všichni - Rada, Komise a jednotlivé vlády - musíme usilovat o to, abychom zajistili, že první věc, kterou mladí lidé na trhu práce zažijí, nebude nezaměstnanost, ale odborná příprava a další vzdělávání, jež je na trh práce lépe připraví. Musíme společně vyslat mladým lidem tento vzkaz, protože je to nanejvýš důležité pro sociální stabilitu naší společnosti.
<SPEAKER ID="208" NAME="Graham Watson">
jménem skupiny ALDE. - Pane předsedo, blížíme se k příštímu zasedání Evropské rady se znepokojením zmírněným ctižádostí. Jedním důležitým bodem na pořadu jednání by samozřejmě mělo být jmenování příštího předsedy Komise, ale toto jmenování nelze chápat izolovaně. Předseda je podporován komisaři a vzhledem ke slepé lisabonské uličce nevíme o nic lépe než dřív, jak budou tyto posty obsazeny.
<P>
Takže žádáme-li občany Evropy, aby za pouhé čtyři týdny zvolili nové poslance, činíme tak na základě nejistoty a podstupujeme riziko, že vakuum bude zaplněno oportunismem odpůrců Evropy. Nastal čas, abychom objasnili, jak budeme postupovat. Pan Daul vyjádřil své přesvědčení, že předsedu Komise by měla navrhnout největší skupina, tak jak tomu bylo před pěti lety. Moje skupina tento názor sdílí. Příští předseda Komise musí znát právní základ a časový rámec pro jmenování kolegia komisařů, až bude zvolen. Logické je provést všechna jmenování na základě Smlouvy z Nice nebo všechna na základě Lisabonské smlouvy. To je jistota, jakou občané potřebují. Ty členské státy, které ještě mají Lisabonskou smlouvu ratifikovat, by měly jednat, aby tuto věc usnadnily. Český senát bude zítra hlasovat o Smlouvě. Potřebuje třípětinovou většinu. Za předpokladu, že ji schválí, dokument přijde na stůl pana Klause. Měl by ji bezodkladně podepsat.
<P>
Pane úřadující předsedo, vaše předsednictví nebylo špatné. Jak řekl pan Barroso, úspěšně byla dokončena řada legislativních aktů, ale hlavní skutečností je - navzdory maximálnímu úsilí vašemu a vašeho týmu, pane Vondro, a my vám blahopřejeme -, že to bylo poprvé, co jsme měli euroskeptické předsednictví Rady a co v polovině předsednictví padla vláda. Také bude nějakou dobu trvat - mrzí mě, že vám to musím připomínat -, než se zapomene na skulpturu Entropa, bez ohledu na to, jak moc si to přejeme. Takže až bude prezident na vrcholné schůzce předsedat po premiérovi, nechte jej zakončit funkční období pozitivně. Ať potvrdí svůj podpis Lisabonské smlouvy.
<P>
Tyto lisabonské záležitosti však nebudou charakterizovat evropskou volební kampaň. Evropští voliči se zajímají o ústavní otázky méně než o praktická řešení problémů, jimž čelí, a naléhám na vás, abyste na své vrcholné schůzce tyto problémy uznali. Evropské hospodářství nepřestává drhnout pod tíhou recese a občané potřebují vědět, jak jim toto břemeno ulehčíme. Moje skupina v tomto ohledu vítá návrhy Komise o zajišťovacích fondech jako dobrý první krok. Evropské životní prostředí zůstává ohroženo, protože klimatický chaos se stále blíží, a voliči musí vidět, že se Evropská unie může bránit. Evropské hodnoty jsou ohroženy porušováním lidských práv, k němuž dochází před našimi zraky, a lidé by měli chápat, že Evropská unie si uchovává odhodlání tyto křivdy napravit. To jsou výzvy naší doby. Tato volební kampaň musí ukázat, že Evropa je pro tento úkol zralá a že je sama o sobě vybavena tak, aby se jej zhostila.
<SPEAKER ID="209" NAME="Brian Crowley">
jménem skupiny UEN. (GA) - Pane předsedo, pane úřadující předsedo Rady, pane předsedo Komise, zasedání Rady, které se bude konat příští měsíc, se soustředí zejména na hospodářské záležitosti Evropské unie. Je nutno vytvořit návrhy, jež vrátí hospodářství do předcházejícího stavu. Tyto návrhy musí být provedeny ihned, aby se hospodářství znovu nastartovalo.
<P>
jménem skupiny UEN. - Dnes, kdy hovoříme o budoucnosti Evropy, se 99 % lidí, ke kterým hovoříme nebo o kterých tvrdíme, že k nim hovoříme, nestará tolik o budoucnost Evropy jako o svoji vlastní budoucnost. Zajímají se o hospodářskou situaci a její současnou nejistotu. Zdá se, že v této sněmovně nebo dokonce v orgánech Evropské unie příliš často lpíme na tom, abychom jeden ideologický problém překonali jiným ideologickým problémem, místo abychom se zabývali skutečnými a exaktními problémy, jimž lidé čelí.
<P>
Domnívám se, že jsme již viděli velkou schopnost Komise a Rady vést, pokud jde o jejich první reakci na hospodářskou krizi: rozhodnou, rychlou akci ke stabilizaci bankovního systému; rozhodnou, rychlou akci k vytvoření jisté úrovně jistoty a důvěry v rámci fungování trhů v Evropské unii; a - což je nejdůležitější - ctižádost, ambiciózní představu, jaká může být budoucnost. Nikoli vyčkávání a reagování na události, které se někde staly, ale řízení toho, co se stane.
<P>
Místo abychom ukazovali prstem na vinu toho či onoho komisaře a místo abychom vytvářeli stranické politiky, jak to někteří v tomto ohledu zkoušeli, bychom měli usilovat o to, abychom se všichni sjednotili a navrhli nový způsob, jak nejlépe můžeme reagovat. Při tom musíme být inovativní, musíme být tvořiví a - což je ze všeho nejdůležitější - musíme jednat s lidmi čestně, pokud jde o to, co jsme schopni poskytnout a učinit. Příliš často máme sklon hovořit v bonmotech a hrát divadlo, místo abychom se vypořádávali se skutečnými událostmi, které máme před sebou.
<P>
V minulosti jsme dělali chyby: mýlit se je lidské, odpouštět božské, jak říká staré rčení. Ještě důležitější je, jak říká klasik, že všichni vězíme v bahně, ale někteří z nás vzhlížejí ke hvězdám. To je ta ctižádost, jakou nyní potřebujeme, abychom zajistili, že dokážeme zlepšit hospodářskou situaci v Evropské unii, vytvořit novou zaměstnanost, novou naději a nové příležitosti, abychom zaručili, že bude možné společnou moudrost, společnou sílu a společnou moc, kterou nyní Evropská unie představuje, využít jako sílu dobra, a to nikoli jen v Evropě, ale na celém světě - abych uvedl jeden příklad toho, co by mohlo nastat.
<P>
Nakonec bych chtěl poděkovat stávajícímu úřadujícímu předsedovi Rady, panu Vondrovi, za jeho vytrvalé přispívání k rozpravám ve sněmovně, za ohleduplnost a zdvořilost, jakou vůči nám vždy projevoval, a za to, že navzdory obtížné politické situaci v jeho vlasti nadále dodává program českému předsednictví.
<P>
Na závěr chci říci, že pokud jde o boj v nadcházejících volbách, nedostává se mi toho přepychu, který možná mají ostatní kolegové, nejsem na kandidátce. Musím odejít a každý den se potkávat s běžnými lidmi a zabývat se jejich běžnými starostmi. To, co je znepokojuje, jsou jejich pracovní místa, jejich hypotéky a budoucnost jejich dětí, a na to bychom měli reagovat.
<SPEAKER ID="211" NAME="Monica Frassoni">
jménem skupiny Verts/ALE. - (IT) Pane předsedo, dámy a pánové, zítra rozhodnete, zda schválit Lisabonskou smlouvu, či nikoli. Samozřejmě doufáme, že nás dostanete z této nepříjemné situace.
<P>
Přesto můžeme říct jedině to, že situace, v níž se nacházíme dnes, opět odhaluje naprostou nevhodnost procesu reformy Smlouvy. Jednomyslný postup je chyba. Parlament jej označil za sporný bod již v roce 1984 a spolu s Altierem Spinellim navrhnul, pokud jde o dohodu, jak pokračovat dál, že Smlouvy by měly být ratifikovány většinou, a tomu, kdo je nechce ratifikovat, by se měly bez váhání ukázat dveře. Domníváme se, že by to byla ústavní reforma na určitou dobu, a obávám se, že tento Parlament v tomto období skutečně promarnil příležitost být hybnou silou integrace a hybnou silou pozitivní reformy smluv, když navrhl tento nevyhovující postup.
<P>
Předseda také zdůraznil, a je tomu tak, že příští zasedání Evropské rady se bude konat po volbách - a řekl také, a mnoho z nás tento názor opakovalo, že by tato Evropská rada měla jmenovat příštího předsedu Komise. My si však nemyslíme, že je to nutné, zejména jestliže není jasné, jak to dopadne se Smlouvou: domníváme se, že celá Komise včetně předsedy by měla být jmenována buď v souladu se Smlouvou z Nice, nebo v souladu s Lisabonskou smlouvou. Myslím, že by byla chyba udělat "všehochuť"; byl by to podvod na voličích a veřejnosti, protože by se tak ještě více objasnilo, že tento orgán je prostě rohožka u dveří, když přijde na zájmy členských států a vlád.
<P>
Pane Swobodo, velice citlivě jste předsedu Barrosa zkritizoval za jeho politiky, ale já bych vám ráda zopakovala, co naše skupina už nějakou dobu říká: jestliže chceme zabránit tomu, aby politiky předsedy Barrosa znovu získaly v tomto Parlamentu většinu, nesmíme jenom vyhrát volby, ale musíme také navrhnout jiného kandidáta - což vaše skupina odmítá udělat. Předseda Barroso v této kampani zjevně figuruje úplně sám a já se domnívám, že to je velmi vážná chyba, za kterou je, myslím si, odpovědná hlavně vaše skupina: problémem není chudák pan McCreevy, ale pojetí celého tohoto volebního období, snahy sociálních demokratů, jako je pan Verheugen, a další záležitosti, které nás ani vás v tomto období nenadchly.
<P>
Chci se velice rychle zmínit o dvou záležitostech týkajících se vedoucí úlohy či údajné vedoucí úlohy Evropské unie, pokud jde o změnu klimatu. Jedna věc je velice jasná: Evropská rada nechtěla poskytnout své peníze. Proto za těchto stávajících okolností nemáme dohodu. Je jasné, že dokonce i když Spojené státy půjdou s námi, tak pokud nenabídneme zemím, jež musí přijmout opatření na přizpůsobení se změně klimatu a její zmírnění, finanční částku ve výši 100 miliard EUR, žádné dohody v Kodani nedosáhneme. Vzhledem k tomu, že jsme se sami tolikrát tvářili jako vůdci, tak pokud nemůžeme položit na stůl tyto peníze a tato opatření, nebudeme při dosahování dohody úspěšní a většinu odpovědnosti budou mít Evropané.
<P>
Přejdu k záležitosti krize na finančních trzích. Ráda bych řekla, že jsme trochu nedůslední, protože na jedné straně říkáme, že je musíme absolutně řídit, že je musíme omezovat a regulovat, ale na druhé straně - co skutečně navrhujeme, když navrhujeme například to, že Karibské společenství by mělo v této věci dosáhnout dohody? Úplnou liberalizaci stávajících účtů pro všechny obyvatele, liberalizaci kapitálových účtů pro investory s prakticky neomezenými aktivy bez jakýchkoli pravidel pro finanční služby: pro záležitosti finančních služeb, stejně jako pro záležitosti změny klimatu; přijímáme tedy pravidla a potom nedokážeme zajistit, aby byla respektována v našich vnitřních či vnějších dohodách. Domnívám se, že je v Evropské unii skutečným problémem těchto dní soudržnost.
<SPEAKER ID="212" NAME="Ilda Figueiredo" LANGUAGE="PT">
Pane předsedo, na příštím zasedání Rady se musí projednat závažná hospodářská a sociální situace, kterou způsobila krize kapitalismu a neoliberálních politik. Vedoucí představitelé Evropské unie se nemohou dále vyhýbat svým odpovědnostem. Také se jim nemohou vyhýbat všichni ti, kteří tlačili do pozadí ochranu výroby a sociální a pracovní práva, aby upřednostnili neoliberalismus lisabonské strategie, nerozumná kritéria Paktu o stabilitě a růstu a kroky Evropské centrální banky s její falešnou nezávislostí, která ve skutečnosti vždycky sloužila jen zájmům hospodářských a finančních skupin.
<P>
Současné prognózy Evropské komise naznačují, že HDP letos poklesne asi o 4 %, přičemž ke stabilizaci dojde až v roce 2010, a tento pokles bude doprovázen ztrátou 8,5 milionů pracovních míst v těchto dvou letech; odhaduje se, že míra nezaměstnanosti dosáhne asi 11 %. Tyto prognózy jsou velmi vážné a poukazují na neúčinnost opatření, jež byla dosud podnikána.
<P>
Kdo může být lhostejný k tomuto exponenciálnímu růstu nezaměstnanosti, který může dosáhnout 30 milionů nezaměstnaných v Evropské unii? Musíme proto okamžitě opustit neoliberální politiky na úrovni Společenství, které zhoršily krizi kapitalismu. Okamžitě musíme dát přednost vytváření pracovních míst podpořených právy pracovníků, ochraně výroby ve Společenství, zlepšení veřejných služeb a spravedlivému rozdělení příjmů, abychom snížili chudobu. Hospodářská a sociální soudržnost musí okamžitě přestat být jen výrazem bez jasného obsahu a musíme upustit od zásady "zachraň se, kdo můžeš".
<P>
Potřebujeme zvláštní rozpočet EU, kterým se zajistí solidarita s lidmi, jež jsou nejvíce postiženi, a s nejslabšími ekonomikami a který zvýší podporu těchto lidí a ekonomik. Musíme vytvořit pracovní místa podpořená právy pracovníků pro mladé lidi, ženy a nezaměstnané, zvýšit kupní sílu obyvatelstva, stimulovat poptávku a podporovat mikropodniky a malé a střední podniky.
<P>
Místo abychom nadále trvali na návrhu Lisabonské smlouvy, musíme respektovat svrchované rozhodnutí irských občanů.
<P>
Místo abychom nadále trvali na tom, aby měl přednost finanční sektor, musíme skoncovat s daňovými ráji a upřednostnit výrobní odvětví Evropské unie, zrušit Pakt o stabilitě a růstu a nahradit jej paktem o sociálním rozvoji a pokroku.
<P>
Místo abychom nadále liberalizovali nařízení a zvětšovali flexibilitu trhu práce, musíme se soustředit na veřejné investice, které mohou stimulovat výrobní odvětví, zabránit propouštění, zkrátit průměrný pracovní den bez ztráty na mzdě, zabránit nezaměstnanosti a zajistit pro všechny přístup k kvalitním veřejným službám v oblasti zdravotnictví, vzdělávání a odborné přípravy, výzkumu, bydlení, spravedlnosti a životního prostředí.
<P>
To od nás lidé z našich zemí očekávají. Jestliže chceme, aby se evropských voleb účastnilo více evropských občanů, musíme reagovat takovým způsobem, jaký široká veřejnost a pracující v našich zemích chtějí a jaký si zasluhují.
<SPEAKER ID="213" NAME="Hanne Dahl">
jménem skupiny IND/DEM. - (DA) Pane předsedo, vrcholná schůzka o zaměstnanosti byla skutečně naplánována na 7. května v Praze. Jak všichni víme, zaměstnanost je v posledních letech pravidelným bodem pořadu jednání na jarních summitech. Vedoucí představitelé členských států zde diskutovali o takzvané Lisabonské strategii, což je plán EU na více pracovních míst lepší kvality. Je to také fórum, kde mají zástupci stran z pracovního trhu příležitost představit své názory na zaměstnanost. Nicméně se nemělo stát hlavním společným summitem o narůstající nezaměstnanosti v Evropě. Místo toho se bude konat vrcholná schůzka Trojky, která je mnohem méně ambiciózní. Ti na špici EU se tak rozhodli nevyslat před volbami do Evropského parlamentu jasný signál. Skoro to mohlo být záměrem!
<P>
Na schůzce s generálním tajemníkem EOK Johnem Monksem mi bylo dáno na vědomí, že sdělení je velmi špatným signálem pro pracující. Pan Monks nepochybuje o tom, že to způsobuje, že se vedoucí představitelé Evropy dostatečně nezaměstnaností nezabývají. Pracující cítí, že nemají možnost, aby byl jejich hlas slyšet na nejvyšší úrovni. Podle Komise - řada mých kolegů se toho dotkla - stoupne nezaměstnanost do roku 2010 na 11 % a rozpočtový deficit podstatně vzroste na 7,5 % hrubého domácího produktu. To není přecenění situace; spíše naopak. Představuje to pro stávající systém jednotné měny značnou výzvu.
<P>
Řada zemí má s eurem velmi velké problémy. Patří k nim Irsko a země Středomoří a východní Evropy, přičemž tyto problémy značně zhoršila mezinárodní hospodářská krize. Země mimo eurozónu jako Spojené království, Dánsko a Švédsko ji zvládají dobře. Proto si myslím, že by se červnová vrcholná schůzka mohla vyhnout přijetí stanoviska ohledně skutečnosti, že v systému eura existuje tolik vnitřního pnutí. Na červnovém summitu musí být vydáno prohlášení, jak se mohou země, které mají obzvláště značné problémy, samy vymanit z železného sevření eura.
<P>
Samozřejmě si lze vybrat vytvoření "hospodářské správy", ale neslyšela jsem ještě, že by si nějaká země přála předat zásadní části své finanční politiky Evropské unii - dokonce ani nejsilnější národ v EU, Německo. Proto bych se zeptala: kolik lidí v EU bude muset trpět systémem eura, který ve skutečnosti znamená, že občané v Evropě musí trpět beznadějnými kritérii Paktu o stabilitě a růstu? Jak jsem již zmínila, situace je obzvláště akutní v Irsku, Řecku a řadě dalších států. Domnívám se, že tyto země potřebují vědět, že se samozřejmě mohou samy vymanit z přísných požadavků eura, i když neexistuje žádné ustanovení ohledně odstoupení. Věřím, že nastal čas, kdy jsou země schopny stanovit vlastní politiky zaměstnanosti.
<SPEAKER ID="214" NAME="Jana Bobošíková" AFFILIATION="NI">
(CS) Vážený pane místopředsedo Rady Evropské unie, pane místopředsedo Vondro, ačkoliv jste představitelem vlády v demisi, nezbavuje Vás to odpovědnosti, kterou máte nejen k občanům České republiky, ale celé Evropské unie. Proto Vás vyzývám, abyste přestal nedemokraticky a lživě prosazovat Lisabonskou smlouvu a abyste sdělil občanům pravý stav věcí. Řekněte prosím, že Evropská unie efektivně funguje i v hospodářské krizi, že přijímá potřebná opatření, že si jsou členské státy schopny pomáhat navzájem. A že k tomu všemu vůbec nepotřebují Lisabonskou smlouvu. Odvolejte nahlas nehorázný výrok českého předsednictví o tom, že kdo nepřijme Lisabonskou smlouvu, měl by z Unie odejít. Řekněte na rovinu, že právní trumfy mají nyní v rukou naopak ti, kteří Lisabonskou smlouvu neratifikovali, tedy Irové i ostatní svobodomyslní lidé v EU. Řekněte, že současné Smlouvy jsou jednostranně nevypověditelné a z EU je možné vystoupit jen na základě souhlasu všech členských států. Tedy že nikdo nemůže být z Unie vyloučen, aniž by s tím sám souhlasil.
<P>
A konečně, pane místopředsedo Vondro, odvolejte svá nepravdivá tvrzení, že s Lisabonskou smlouvou vyslovilo souhlas 25 zemí. Pokud jste kompetentní, tak víte, že ratifikace není dokončena v šesti zemích včetně Německa a Polska. Vezměte, prosím, dále v úvahu, že Lisabonskou smlouvu odmítli nejen irští občané, ale např. i významný německý levicový politik Oskar Lafontaine, významný křesťansko-demokratický politik, bývalý předseda Spolkového ústavního soudu a německý prezident Roman Herzog i bývalý poslanec tohoto Parlamentu, syn atentátníka na Hitlera, Graf von Stauffenberg. A v neposlední řadě ji odmítá i prezident Vaší země Václav Klaus. Argumenty těchto osobností mají společného jmenovatele - obavy z dopadu masivní ztráty suverenity členských států na každodenní život občanů členských států Evropské unie.
<P>
Vážený pane místopředsedo Vondro, před dvaceti lety jste osobně přispěl k pádu režimu, který sousedy utlačoval, občanem pohrdal a lidem lhal. Patří Vám za to oprávněná úcta. Proto nechápu, proč se nyní snižujete ke stejným praktikám. Dáváte tak do rukou pádné argumenty všem, kteří Evropskou unii srovnávají se socialistickou RVHP a Brusel s Moskvou. Chci Vás upozornit, že vážnost českého předsednictví nesnížil pád vlády, ale právě nehorázný nátlak na Irsko, ke kterému se české předsednictví propůjčuje. A lži vrcholných představitelů předsednictví o Lisabonské smlouvě, kterými diskreditujete demokratické procesy v Evropské unii. Byť jste v demisi, stále máte odpovědnost. Zasaďte se, prosím o to, aby poslední Evropská rada s českým předsednictvím proběhla tak, aby po naší zemi nezůstala pachuť totality, nátlaku a lži, ale úcty k demokracii, svobodě a hlavně pravdivým faktům. Jen tak potvrdíte, že před dvaceti lety lidé nezvonili klíči na náměstích zbytečně.
<SPEAKER ID="215" NAME="Timothy Kirkhope" AFFILIATION="PPE-DE">
Pane předsedo, české předsednictví mělo v obtížné době důležité úspěchy a za to vděčíme v neposlední řadě osobním schopnostem pana premiéra Topolánka a pana ministra Vondry, který je tu dnes s námi. Rád bych využil této příležitosti a vyslovil jim uznání a poděkoval jim za jejich práci v posledních pěti měsících.
<P>
Hospodářská situace bude bezpochyby hlavním tématem na červnové vrcholné schůzce, která se samozřejmě zaměří na krátkodobá a střednědobá opatření, jež umožní spotřebitelům zase utrácet a bankám zase poskytovat půjčky. Schůzka by se však měla také zabývat tím, jak EU může pomoci podnikům z dlouhodobého hlediska. Některým malým podnikům bude třeba zlepšit přístup k financím a maximalizovat jejich příležitosti na jednotném trhu, ale u mnoha jiných bude jednoduše třeba, aby politici omezili byrokracii a zasahování.
<P>
Proto nesmíme Evropě dovolit, aby se v červnu vydala socialistickou cestou. Hospodářský pokles způsobil, že socialisté ukázali svou pravou tvář. Myslí si, že politici by měli diktovat, kolik hodin můžete pracovat. Myslí si, že odbory by vám měly nařizovat pracovní podmínky. A především si myslí, že tomu rozumí nejlépe oni, nikoli občané. Nic nepředstavuje postoj, že "politikové to vědí nejlépe", více než nedávná rozprava o směrnici o pracovní době.
<P>
Konzervativní poslanci byli minulý týden potěšeni, že mohli vyprovodit poslední pokus labouristického poslance Spojeného království zahodit výjimku z provádění směrnice pro Británii. V Británii tuto výjimku využívají 3 miliony lidí. Její podniky, pracující i veřejné služby na tuto možnost spoléhají.
<P>
České předsednictví je v této rozpravě na straně pracujících a já mu blahopřeji, že nám pomohlo odrazit tento poslední útok socialistů. Vyzývám červnovou Radu, aby tuto záležitost vyřešila jednou provždy a aby dala zcela jasně najevo, že o své pracovní době by měli rozhodovat pracující, nikoli politici.
<SPEAKER ID="216" NAME="Poul Nyrup Rasmussen" AFFILIATION="PSE">
Pane předsedo, stojím zde s pocitem, že jsem na jiné planetě, a divím se, co se to právě děje. Je to divné. Máme nejhorší krizi od roku 1929. Před dvěma dny komisař Almunia řekl, že letos dojde k poklesu růstu o 4 % a že příští rok budeme mít 27 milionů nezaměstnaných. Pane Barroso, když to srovnáme s posledními dvěma roky - tímto a loňským rokem -, odpovídá to nárůstu o 10 milionů nezaměstnaných lidí.
<P>
A co slyším? Nic! Nic! Slyším, že záměrem je vyslat signál a že chcete udělat něco, co by pomohlo těm, kteří trpí nejvíce. Ale mohu vám připomenout, že úroveň nezaměstnanosti ve výši 11,1 % v příštím roce znamená 27 milionů nezaměstnaných lidí? Mohu vám připomenout, že na vrcholné schůzce skupiny G20 jste - s jistým odporem ze strany některých evropských vedoucích představitelů - schválili, že pokud k tomu bude důvod, jsme připraveni učinit více, abychom měli vysoký hospodářský růst?
<P>
Pane předsedo Komise, mám 27 milionů dobrých důvodů k tomu udělat více. Proto na vás dnes naléhám. Vím, že jste rozumný člověk; vím, že nasloucháte argumentům. Mohu vám dát následující návrh? Navrhuji, abyste před červnovým summitem uspořádal tři velice pečlivě naplánované vrcholné schůzky s vybranou skupinou osob, na nichž vytvoříte nový plán hospodářské obnovy - plán obnovy odpovídající nárůstu reálné poptávky o 2 % s 0,5% financováním na evropské úrovni -, který budou z poloviny financovat státy a z poloviny obce; k čemuž přidáte nový sociální plán, který ošetří obrovské náklady na krizi nezaměstnanosti a přinese inteligentní dělbu práce, a to tak, že využijete program Erasmus, abyste zajistil, že mladí lidé budou místo nezaměstnanosti přiděleni do programů odborné přípravy; a konečně že - jak jste sám včera nepřímo řekl - nyní vážně zkusíte navrhnout dobře zacíleným, dobře provedeným a naplánovaným způsobem eurobondy, abyste se postaral o země, které nemohou financovat svůj vlastní plán obnovy.
<P>
Můžeme to zvládnout, jestliže učiníme nové rozhodnutí; můžeme to zvládnout, jestliže budeme provádět skutečné krizové řízení, a můžeme to zvládnout, jestliže nyní skutečně řekneme: nezačínejme tím, že se budeme ptát Berlína, Londýnu a Paříže, co máme dělat, ale začněme tím, že ukážeme schopnost Komise vést, a to tak, že vzneseme návrh, který se nemá zalíbit všem. Všichni nebudou zpočátku spokojení, ale je to podmínka, aby se Evropa dostala z této hrozné hospodářské krize.
<P>
Elisa Ferreiraová, naše vynikající zpravodajka, vám spolu s většinou Evropského parlamentu navrhla nové odhodlané úsilí o obnovu. Není to tedy jen naše stanovisko socialistické skupiny, Strany evropských socialistů a sociálních demokratů, ale společné přání, abyste učinili něco více. Udělejte to, prosím. Vedoucí úloha spočívá ve využití příležitostí, přijetí rizik a převzetí vedení.
<SPEAKER ID="217" NAME="Andrew Duff" AFFILIATION="ALDE">
Pane předsedo, nenavrhuji vyvíjet v dnešní odpolední rozpravě nátlak na české senátory ani irské občany, takže zvýším nátlak na Komisi - zvláště na předsedu.
<P>
Očekává se, že Evropská rada jmenuje předsedu Barrosa do druhého funkčního období, a za těchto okolností bychom čekali, že uvidíme prohlášení předsedy Barrosa a budeme o něm diskutovat. Zveřejní takový program? A co bude obsahovat? Hlavně a jistě by měl vyvodit závěry z finančních nepokojů a zhroucení hospodářství, zejména protože budeme před rokem 2012 přezkoumávat rozpočet.
<P>
Musíme změnit výši i podobu rozpočtu, tak aby více přímo odpovídal našim hlavním politickým prioritám. Nová Komise by se měla zasazovat za přenos výdajů z vnitrostátní úrovně a evropskou úroveň v zájmu efektivity nákladů a přidané hodnoty. Jako důležitý cíl by to mělo zahrnovat rozšíření eurozóny a podporu mnohem silnější Euroskupiny, která přijme závazek k pevnější fiskální disciplíně a společné hospodářské politice, abychom neměli jen špatně koordinované vnitrostátní makroekonomické politiky jako nyní.
<P>
A ovšem, mělo by to zahrnovat také návrh na zavedení eurobondů a většího federálního dohledu nad finančním odvětvím a řádný daňový stimul provázený důkladným obchodním impulsem, který bude vyvolán opětovným zahájením kola obchodních jednání z Dohá.
<SPEAKER ID="218" NAME="Georgios Toussas" AFFILIATION="GUE/NGL">
(EL) Pane předsedo, jediná nová věc, kterou může vrcholná schůzka Evropské rady dne 18. června 2009 přinést, jsou nové strasti pro pracující třídu a lidové vrstvy a nové dotace a podpora monopolů v Evropské unii. Evropská unie a vlády členských států průběžně slouží zájmům kapitálu a cenu za krizi kapitalismu zaplatí pracující. Všichni víme, co to znamená: hromadná propouštění, spirála nezaměstnanosti, drastické snižování mezd a důchodů, nová zatěžující daňová opatření, zrušení osmihodinového pracovního dne, rozdělení pracovní doby na aktivní a neaktivní dobu, nárůst neplacené pracovní doby a 78hodinový pracovní týden a všeobecné uplatňování flexikurity, což znamená minimální vztahy mezi zaměstnavateli a zaměstnanci, zaměstnanost na částečný úvazek a dobu určitou, rotující nezaměstnanost, útok na kolektivní smlouvy a další privatizace systémů v oblasti pojištění, důchodů, zdravotnictví, sociální péče a vzdělání na jedné straně a dotace a balíčky daňových výjimek pro monopoly na straně druhé.
<P>
Nadcházející vrcholná schůzka o zaměstnanosti dne 7. května se připravuje na základě této strategie sloužení zájmům kapitálu. Ve stejnou dobu se stupňuje imperialistická agrese a militarizace Evropské unie. Prosazuje se zavedení Lisabonské smlouvy proti vůli občanů a navzdory jejich odporu, který vyjádřili v referendech ve Francii, Nizozemsku a Irsku. Antikomunistická hysterie a nepopsatelně sprosté srovnávání fašismu a komunismu se staly oficiální politikou Evropské unie a jejích členských států a míří na komunistické strany, aby mohly udeřit na základní práva a výdobytky pracujících. Pracující musí na konci tohoto volebního období navolit Evropskou unii podle kritéria své každodenní reality a životní zkušenosti. Co získali? Co získaly monopoly?
<SPEAKER ID="220" NAME="Frank Vanhecke" AFFILIATION="NI">
(NL) Paní předsedající, vlastně se loučíme s českým předsednictvím, které začalo brilantním projevem prezidenta Klause v této sněmovně, poněkud méně halasně. Tento projev bohužel neměl téměř žádné důsledky.
<P>
Jestliže české předsednictví zítra také ratifikuje Lisabonskou smlouvu, znamená to, že jsme byli zcela odmítnuti. Oficiální Evropa se však dostala do mrtvého bodu. To, co skutečně potřebujeme, je Unie, která je připravena se omezit na své klíčové úkoly a nehodlá se pouštět do činností, jako je zřízení velkého superstátu.
<P>
Zažíváme v této době zvláště strašlivou hospodářskou krizi, kterou provází enormní nárůst nezaměstnanosti v Evropské unii, a ještě není všem dnům konec. Rada hlav států a vlád bohužel v tento okamžik nerozhodla, že je chyba například usilovat o ještě větší jež a uvažovat o začlenění Turecka, země, která za námi dosud v hospodářském vývoji zaostává. To je podle mého názoru nepochopitelná Rada, která v každém případě dělá zvláště závažnou chybu.
<SPEAKER ID="221" NAME="Alojz Peterle" AFFILIATION="PPE-DE">
(SL) Vzdávám velkou úctu ctižádosti českého předsednictví a jsem potěšen množstvím výsledků, jichž v této obtížné době dosáhlo. Nemyslím si, že by nadcházející výměna předsednictví a evropské volby měly omezit rozsah ambicí EU, pokud jde o zvládání výzev, jež rozhodně vyžadují více společných politik. Nebudu opakovat, jak důležité v tomto ohledu je, abychom ratifikovali Lisabonskou smlouvu.
<P>
Byl jsem potěšen, když jsem poslouchal, jak náměstek Vondra a předseda Barroso hovoří o cílech. Jestliže chceme uspět v boji proti změně klimatu, musíme v Kodani stanovit vysoké cíle. Tyto cíle jsou zásadní pro úspěch hospodářské restrukturalizace. Všichni víme, že když před mnoha lety stanovilo vysoké cíle v oblasti životního prostředí Japonsko, japonské hospodářství skutečně poprvé posílilo svou konkurenceschopnost.
<P>
Také bych dodal, že někteří lidé se nyní potýkají s udržitelností evropského sociálního modelu. Samozřejmě je snadné takový model zavést v době hospodářského vzestupu a v desetiletích pozitivního růstu, ale domnívám se, že je to právě doba recese, kdy je třeba pocítit sílu evropského sociálního modelu a modelu sociálně tržního hospodářství. Pevně věřím, že dokážeme překonat také tuto výzvu, a doufám, že budeme s to využít toto období krize ke zlepšení svého přístupu k rozvoji. Rovněž doufám, že se nám podaří potvrdit environmentální rozměr tohoto přístupu, nikoli pouze rozměr sociální.
<SPEAKER ID="222" NAME="Robert Goebbels" AFFILIATION="PSE">
(FR) Paní předsedající, pane Vondro, pane Barroso, dámy a pánové, světové hospodářství se propadá dále a dále do závažné recese. I přes četné vrcholné schůzky a další setkání různých stran je pokles hospodářské činnosti nadále vysokou prioritou v rámci Evropy i na celém světě.
<P>
Různé plány hospodářské obnovy tuto cestu do pekla přinejlepším zpomalily, ale známky obnovy stále nejsou vidět. A co je horší, nadále roste nezaměstnanost a v Evropě bude více než 25 milionů nezaměstnaných, možná dokonce až 27 milionů nezaměstnaných tento rok, jak naznačil pan Rasmussen.
<P>
Místo aby se však hlavy států zaměřily na tuto tento dramatický stav zaměstnanosti, raději se budou na příštím pražském summitu zabývat "hlavními politikami", pokud jde o budoucí vztahy s některými zeměmi na východní hranici Unie.
<P>
Dobré sousedské vztahy jsou zcela jistě velmi důležité, ale v tomto bodě musíme být zcela otevření: Parlament sám při mnoha příležitostech prohlásil, že je proti jakémukoli budoucímu rozšiřování Unie, dokud nebude - jako první podmínka - provedena institucionální reforma, která umožní 27 stávajícím členským státům pracovat účinněji.
<P>
Rád bych dodal, že jakémukoli budoucímu rozšíření musí předcházet zásadní reforma finančních výhledů a přiměřené navýšení rozpočtu Unie. Diplomacie bez finančních zdrojů je jenom neužitečným gestem.
<P>
České předsednictví Unie by lépe posloužilo cílům Evropy, kdyby uspořádalo vrcholnou schůzku o plné zaměstnanosti. Uvědomuji si však, že přívrženci Sarkozyho, kteří dávají přednost reklamním trikům před skutečnou politickou prací, tento naléhavě potřebný summit sabotovali. Doufám, že evropští voliči v červnu využijí svůj hlas, aby vybrali poslance, kteří jsou schopni určit skutečné evropské priority: zaměstnanost, zaměstnanost, zaměstnanost, sociální ochrana a ochrana kupní síly.
<P>
Se svým premiérem JeanemClaudem Junckerem nesouhlasím vždy, ale má určitě pravdu v tom, že předpovídá, cituji, že "v případě strmého nárůstu nezaměstnanosti se v nadcházejících měsících očekává sociální krize". Tím, že se evropští vedoucí představitelé omezili na formální schůzku o zaměstnanosti, před krizí couvli a podstoupili riziko velmi vážné sociální a politické krize.
<SPEAKER ID="223" NAME="Margarita Starkevičiūt" AFFILIATION="ALDE">
(LT) Dne 9. května 1950 navrhl Robert Schumann "Schumannův plán", který položil základy hospodářské spolupráce mezi evropskými národy. Velcí politikové a myslitelé Evropy velmi dobře pochopili, že síla, jež by mohla Evropu sjednotit, je společný přístup k hospodářským problémům. Základy tohoto přístupu formovaly mezistátní finanční a hospodářské skupiny, které vytvářely přidanou hodnotu a pracovní místa.
<P>
Členské státy přerušily prováděním svých vnitrostátních plánů obnovy činnost těchto evropských skupin; proto očekáváme řadu problémů, kterých budeme mít dokonce ještě více, pokud nebudeme s to koordinaci hospodářské politiky na úrovni Evropské unie obnovit.
<P>
Doufám, že mezi novými vedoucími představiteli Evropy budou lidé jako Robert Schumann, Jean Monet a Konrad Adenauer, kteří se dívají dál než jen na vlastní národní zájmy.
<SPEAKER ID="224" NAME="Tunne Kelam" AFFILIATION="PPE-DE">
Paní předsedající, rád bych českému předsednictví blahopřál k iniciativě Východního partnerství, které bude brzy oficiálně zavedeno, a chtěl bych vyzvat vlády členských států, aby se k této iniciativě zcela zavázaly. Naši východní sousedé především potřebují nabýt dojmu, že jsou rovnocennými partnery, kteří jsou skutečně přijímáni jako dlouhodobí spolupracovníci.
<P>
Souhlasím s tím, že by Východní partnerství mělo být řízeno podle zásad společné odpovědnosti, diferenciace a podmíněnosti. Hlavním cílem však je zajistit v těchto zemích přesvědčivé vítězství demokratizace a zavedení právního státu. Například pokud jde o Bělorusko, musíme reagovat postupně vždy na každou známku skutečného posunu současných vedoucích představitelů Běloruska směrem k demokracii.
<P>
Jedním z nejdůležitějších aspektů Východního partnerství bude bezvízový styk. Rád bych vám připomněl návrh Komise z loňského prosince odstranit postupem času všechny vízové povinnosti občanů šesti budoucích partnerských zemí. Tento převratný přístup byl bohužel nahrazen přístupem mnohem umírněnějším: nabídnout zavedení dlouhodobě zjednodušeného vízového režimu jednotlivě pro každý stát. Úspěch Východního partnerství však vyžaduje naše odhodlání a pozitivní otevřenost.
<P>
Je nezbytné, abychom své partnery motivovali k tomu, aby se zcela zavázali k evropským hodnotám a pravidlům. To platí zejména v případě Ukrajiny. Nemůžeme zahájit Východní partnerství mlhavými a váhavými vzkazy ohledně budoucnosti Ukrajiny. Demokratická a silná evropská Ukrajina je klíčem k Rusku, které bude demokratické, spolehlivé a bude dodržovat zákony.
<SPEAKER ID="225" NAME="Jo Leinen" AFFILIATION="PSE">
(DE) Paní předsedající, pane úřadující předsedo Rady, pane předsedo Komise, červnový summit se bude muset znova zabývat Lisabonskou smlouvou - doufám, že naposledy před tím, než vstoupí v platnost. Pane Vondro, přeji vám zítra v českém senátě hodně úspěchů a doufejme, že to dopadne dobře a pak už nás bude čekat jenom referendum v Irsku. Proto byste měl vyjednat s Irskem balíček záruk. Pak samozřejmě budeme muset splnit očekávání irských občanů a irské vlády. Nicméně musíme být opatrní, abychom nevytvořili nové překážky pro další členské státy, například kdyby některá z těchto záruk musela být znova ratifikována ve všech státech. Snad byste mohl doplnit něco ohledně toho, jak se tento balíček na červen připravuje.
<P>
Zadruhé, pane předsedo Komise, samozřejmě nás zajímá volba nového předsedy Komise. My, Evropský parlament, bychom se s Radou chtěli dohodnout na postupu v červnu a červenci. Byl bych rád, kdyby to byla konzultace, jak je do budoucna stanoveno v Lisabonské smlouvě. Pane úřadující předsedo Rady, mohl byste k tomu také něco říci?
<SPEAKER ID="226" NAME="Olle Schmidt" AFFILIATION="ALDE">
(SV) Děkuji vám, paní předsedající, pane předsedo Komise Barroso, pane Vondro. Jedním z hlavních témat červnové vrcholné schůzky bude pravděpodobně jmenování nového předsedy Komise. Média informovala, že socialistická skupina v Evropském parlamentu pro vaše znovuzvolení nebude hlasovat, pane předsedo Barroso, pokud neslíbíte otevření směrnice o vysílání pracovníků.
<P>
Je to zvláštní diskuse. Komise předtím zaujala postoj, kterým se snažila zabránit otevření velice složité a politicky citlivé směrnice a místo toho přihlížet tomu, jak členské státy, jež mají problémy se splněním požadavků směrnice, mění své vlastní vnitrostátní právní předpisy. Pane Komisaři Barroso, chtěl bych se vás s ohledem na nadcházející předvolební kampaň výslovně zeptat: zastává Komise a vy sám stále názor, že za stávajících okolností pro otevření směrnice o vysílání pracovníků žádný důvod neexistuje?
<SPEAKER ID="227" NAME="Pervenche Berès" AFFILIATION="PSE">
(FR) Pane předsedo, pane Vondro, pane Barroso, jsem poněkud překvapena, jak Evropa určuje pořadí důležitosti věcí. Komise nám představuje hospodářské předpovědi, podle nichž se během tří měsíců v Evropské unii a eurozóně pokles růstu propadne z -1,9 % na -4 %, a když se setkají ministři financí, hlavní oblasti jejich zájmu jsou dlouhodobá životaschopnost, kvalita veřejných financí a provádění strukturálních reforem. Vy jistě žertujete.
<P>
Na předvolební kampani se nás voliči ptají přímo: Kde je Evropa? Co dělá Evropa? Jaké návrhy předložil předseda Barroso, aby pomohl lidem, kteří budou možná zítra nezaměstnaní?
<P>
Jsme v situaci, kdy se zdá stále více zřejmé, že realita strategie, kterou si zvolil současný tým pod vedením pana Barrosa, je strategie po japonsku: jinými slovy jednat příliš pozdě, zato neúčinně a nákladně. Tohle nechceme.
<P>
Dovolte mi, pane Barroso, abych také řekla - neboť toto je bezpochyby naposledy, kdy vás v této sněmovně vidím -, že vaše odpověď na problémy směrnice o zajišťovacích fondech a investičních fondech byly zcela nepřijatelné. Naznačujete, že bychom snad nemuseli komentovat práci probíhající v rámci Komise. Jaký druh textu by to byl, kdybychom vás na něj byli neupozornili? Váš závěr k této věci je, že si myslíte, že k ní můžete vytvářet právní předpisy, ale vy vytváříte právní předpisy pouze ve vztahu k manažerům a neděláte nic, abyste do těchto fondů zasáhl. Vaší jedinou starostí je chránit investory, zatímco problémem je i cenová stabilita. Nepochopil jste to, pane Barroso.
<SPEAKER ID="228" NAME="Georg Jarzembowski" AFFILIATION="PPE-DE">
(DE) Paní předsedající, pane úřadující předsedo Rady, pane předsedo Komise, prohlášení Rady a Komise o přípravě zasedání Evropské rady hluboce zklamalo ty z nás, kteří se zajímají o dopravu.
<P>
Zejména v současné celosvětové krizi je zásadní, abychom přiměřeně zdokonalili dopravní infrastrukturu - železniční, silniční, vnitrozemskou a námořní dopravu, přístavy a letiště - a vytvořili pokrokovou evropskou politiku dopravy s inteligentními dopravními a logistickými systémy a připravili ji tak na pozitivní obrat v obchodu v rámci Evropské unie a ve vývozech a dovozech, který doufejme brzy nastane.
<P>
Kromě toho naši občané od Evropské unie očekávají jasná prohlášení, jak lze tento objem dopravy řídit způsobem šetrným k životnímu prostředí, nikoli dirigistickými nástroji, ale nástroji trhu. Dobrým příkladem je zavedení systému obchodování s emisemi pro leteckou dopravu od roku 2012, o kterém právě evropské orgány právě rozhodly.
<P>
Nicméně stále chybí další předpisy, například pro námořní dopravu. Proto potřebujeme dopravní politiku upravit tak, aby byla slučitelná se zájmy životního prostředí. Toto téma je důležité, pane úřadující předsedo Rady, protože je nezbytné diskutovat o srovnatelných řešeních pro dopravu, která bude slučitelná se zájmy životního prostředí, a vyjednávat o nich s nejvýznamnějšími třetími zeměmi, jako jsou USA a Japonsko, ale také Rusko, Čína, Indie a Brazílie. Pouze tímto způsobem můžeme zlepšit stav životního prostředí na celém světě. Jedině takto se můžeme vyvarovat jednostranných pravidel, která narušují hospodářskou soutěž v neprospěch evropského hospodářství.
<P>
Moje skupina proto naléhá na Evropskou radu - a já doufám, že úřadující předseda Rady se toho chopí -, aby na příštím zasedání, před konferencí o klimatu v Kodani, projednala a připravila vyvážený přístup k celosvětovým dopravním politikám šetrným vůči životnímu prostředí. Jestliže chceme být v Kodani úspěšní, musíme diskutovat také o dopravní politice, která je slučitelná se zájmy životního prostředí.
<SPEAKER ID="229" NAME="Enrique Barón Crespo" AFFILIATION="PSE">
(ES) Paní předsedající, pane úřadující předsedo Rady, pane předsedo Komise, dámy a pánové, zasedání Evropské rady ve dnech 18. a 19. června proběhne dva týdny po evropských volbách, a volby jsou v demokracii zásadní.
<P>
Rád bych poděkoval panu úřadujícímu předsedovi Rady, kterému dají čeští senátoři zítra zelenou k ratifikaci Lisabonské smlouvy. Nyní už chybí jen to, aby pan císař prezident na Pražském hradě ráčil Smlouvu podepsat, ale v každém případě se zdá, že děláme pokroky.
<P>
Nyní jeden důležitý bod: volby se budou konat v rámci Smlouvy z Nice, ale příští funkční období bude řízeno podle Lisabonské smlouvy. Z hlediska demokracie to znamená, že Komise dostane větší pravomoci než v předchozím období, a rád bych se teď obrátil na jednoho z kandidátů, pana Barrosa: jste od minulé neděle kandidátem, ale již jste úřadujícím předsedou. Pane Barroso, myslím, že pro vás bude mít velký smysl, když si položíte otázku, jaká hospodářská a sociální řešení mohou existovat na problémy, jež nyní máme, a na krizi, již zažíváme, aniž byste využíval služeb Komise, ale jako předseda skupiny Evropské lidové strany (Křesťanských demokratů) a Evropských demokratů. Myslím, že to má velký význam, abychom se neocitli v situaci, kdy chce Evropská rada s Parlamentem pouze konzultovat (vzpomeňme si na Buttiglioniho případ).
<P>
Paní předsedající, ve svém posledním projevu k Evropskému parlamentu bych vás rád požádal, abyste promluvila s předsedou Parlamentu a řekla mu, že je nanejvýš důležité, aby na zasedání Evropské rady zmínil to, že příštímu Parlamentu bude chybět 19 poslanců, protože Lisabonská smlouva ještě nebyla ratifikována. Je to ústřední záležitost pro demokracii a myslím si, že předseda Parlamentu by ji měl bránit.
<SPEAKER ID="230" NAME="Íñigo Méndez de Vigo" AFFILIATION="PPE-DE">
(ES) Paní předsedající, dovolte mi, abych především poděkoval Enriquovi Barónovi za jeho poslání v Evropě a za vše, co pro tento Parlament učinil. Budeme ho velice postrádat.
<P>
Paní předsedající, 9. května ve všech zemích oslavíme "Den Evropy", ale pravdou je, že bychom někdy měli mít "Den neEvropy", abychom viděli, jaká by Evropa byla, kdyby neexistovala Evropská unie.
<P>
Myslím si ovšem, že dnes v Parlamentu vládla určitá předvolební horečka, a zdá se mi, že velká část kritiky, již jsme tu dnes vyslechli, zvláště vůči Evropské komisi, je zcela neoprávněná. Domnívám se, že Komise na krizi zareagovala dobře, a zajímalo by mě, co by se stalo, kdybychom byli nereagovali. Rád bych připomněl jedné své milé kolegyni a přítelkyni, která mě nyní neposlouchá, co řekl její krajan André Gide - že nemá smysl cokoli přehánět, a myslím si, že musíme věci uvést na pravou míru.
<P>
Paní předsedající, dovolte mi, abych doplnil, co řekl předseda Leinen. Domnívám se, že je velmi důležité, abychom v průběhu volby předsedy Komise měli na paměti smysl Lisabonu. Jsem si jist, že pan Vondra a jeho nástupce tak budou činit, protože se mi zdá, že nemá politický smysl pořádat volby do Evropského parlamentu a nezohlednit jejich výsledek a nekonzultovat politické skupiny Parlamentu, než bude kandidát představen sněmovně.
<P>
Toto musí být řečeno Radě naprosto jasně: "Neudělejte tu chybu, že byste jednali proti tomu, co Parlament brzy přijme velkou většinou v podobě zprávy pana Dehaeneho."
<P>
Konečně bych vám, pane Vondro, rád poblahopřál k vašemu předsednictví. Konec konců je třeba rozlišovat mezi tím, co je náhodné a co je nezbytné a důležité, a já si myslím, že jste odvedl dobrou práci. Před moha lety jsem od Milana Kundery a dalších pochopil, že Česká republika je důležitou součástí Evropy; vy jste to dokázal a já vám za to děkuji. Bylo to pro vás obtížné období, ale konec konců, pane Vondro, myslím si, že zítra bude v českém senátu velký den a já cítím ("Nikdy nemáme říkat, co cítíme?" - jak napsal klasik) a budu cítit velkou hrdost, až Česká republika zítra ratifikuje Lisabonskou smlouvu.
<P>
Děkuji vám, paní předsedající, a kéž se tak stane, jak říkáme v mé vlasti.
<SPEAKER ID="231" NAME="Genowefa Grabowska" AFFILIATION="PSE">
(PL) Paní předsedající, české předsednictví nebylo snadné, zejména kvůli domácím problémům, a také kvůli světové hospodářské krizi. Nicméně se domnívám, že skončí velmi významným úspěchem, jestliže se mu podaří přinést kladný výsledek procesu ratifikace Lisabonské smlouvy. Proto bych se ráda zeptala, zda má předsednictví v úmyslu obrátit se na ty členské státy, které dokončily v této věci parlamentní postupy a pouze hlava státu se zdráhá tento dokument podepsat. Týká se to i mé vlasti, Polska.
<P>
Druhá věc, kterou bych ráda uvedla, je dialog s občany. Byla jsem zpravodajkou pro tuto zprávu a vím, že Evropané očekávají, že se Evropská unie ujme vážných témat a vytvoří vhodná řešení. Věří, že to Evropa dokáže lépe než jejich vlastní členské státy. Chtěla bych požádat, aby to bylo také zohledněno. A poslední věc, paní předsedající. Nezapomeňte prosím na solidaritu a nedovolte, aby se Evropská unie stala platformou nacionalismu. Nechceme návrat k nacionalismu. Velmi, velmi důrazně vyzývám k solidaritě.
<SPEAKER ID="232" NAME="Luís Queiró" AFFILIATION="PPE-DE">
(PT) Paní předsedající, pane předsedo Komise, dámy a pánové, na počátku tohoto volebního období byla jedním z ústředních témat v rozpravě institucionální otázka orgánů. Začali jsme se Smlouvou z Nice a o pět let později Smlouvu z Nice budeme muset stále ještě použít pro některá důležitá rozhodnutí. Jedním z takových rozhodnutí je zajisté znovuzvolení předsedy Josého Manuela Barrosa, které samozřejmě podporuji. Stále doufám, že Lisabonská smlouva rychle vstoupí v platnost, nejen kvůli jejím kladům a zlepšením, z nichž v průběhu času těžila, ale také aby mohla být stabilizována institucionální diskuse. Zvláště doufám, že pak budeme moci lépe využít energii a zaměřit ji na Evropu výsledků, o níž předseda Komise vždy hovořil a hovoří.
<P>
Jestliže v příštím referendu řeknou Irové "ano", bude to tím spíše, že si uvědomili, že Evropa je bezpečným přístavem, zvláště v době krize. Stávající situace je proto naším nejmocnějším spojencem, ale mohla by být také naším nejstrašnějším nepřítelem. Dnešním moderním slibem Evropy je zejména slib prosperity a blahobytu pro všechny a tento slib velkou měrou závisí na tom, jak budeme schopni rozhodovat, včetně rozhodování na příštím zasedání Evropské rady. Potřebujeme zvláště politickou vůli reagovat na stávající hospodářskou situaci. Protekcionismus, nacionalizace a strach z globalizace nám nepomohou. Musíme uvolnit síly, které mohou vybudovat naše hospodářství, a vytvořit pro ně prostor; musíme trvat na reformách a dodržování zákonů a samozřejmě musíme podporovat ty nejzranitelnější.
<P>
Tímto způsobem můžeme dosáhnout Evropy výsledků, jež nebude abstrakcí, která zůstane občanům nutně nadále odcizená. Nyní, když odcházím z Parlamentu, paní předsedající, bych chtěl vyjádřit tuto naději - právě tato naděje mě posiluje.
<SPEAKER ID="233" NAME="Proinsias De Rossa" AFFILIATION="PSE">
Paní předsedající, mohl bych navrhnout, aby ti v této sněmovně, kteří jsou z jiných členských států než z Irska a chtějí hovořit za irské občany o Lisabonské smlouvě, zapsali svá jména na hlasovací lístky pro evropské volby v Irsku?!
<P>
Je na irských občanech, aby rozhodli, zda Lisabonskou smlouvu ratifikujeme či nikoli. Já doufám, že ratifikujeme, a budu velmi pilně pracovat na tom, abychom toho dosáhli. Chci, aby Irsko zůstalo v centru rozhodování v Evropě.
<P>
Všichni ti, kteří vyzývají k druhému irskému "ne", doufají, že Irsko bude možné použít jako palici, kterou se začne rozbíjet Evropská unie. To nestrpím. Naše historie nás učí, abychom byli opatrní. Učí nás také, že nejlepší zárukou naší svrchovanosti a nejlepší zárukou naší prosperity je solidarita a sdílení pravomocí s ostatními evropskými státy.
<P>
Pan ministr Vondra se ve svém úvodním projevu nezmínil o sociální krizi, jíž v tuto chvíli čelíme. Vybídl bych ho, aby to napravil. Skutečně stojíme tváří v tvář hospodářské, finanční a sociální krizi: 27 milionů lidí a jejich rodiny stojí před hotovým peklem, které přijde v příštích letech. Evropská unie to nemůže přehlížet.
<SPEAKER ID="234" NAME="Elisa Ferreira" AFFILIATION="PSE">
(PT) Paní předsedající, pane předsedo Komise, pane úřadující předsedo Rady, čelíme bezprecedentní krizi. Ve skutečnosti nebyl čas diskutovat interně, jak sami sebe zorganizujeme, a proto chci, aby byla Lisabonská smlouva rychle ratifikována, abychom mohli čelit světové scéně jednotně a stát bok po boku jako Evropané.
<P>
Pokud jde o hospodářskou krizi, ve zprávě, pro kterou jsem byla zpravodajkou a již tato sněmovna přijala většinou, se připouští, že plán na obnovu, jejž předložila Komise, není dostatečný. Nyní jsme si jisti, že není dostatečný. Krize, která začala jako finanční krize, se rozšířila na reálnou ekonomiku, zaměstnanost a sociální oblast. Plán na obnovu není dostatečný a nemá těžiště. Každá krize vytváří příležitost; toto je příležitost pro Komisi, aby zareagovala na skutečné problémy Evropanů dalekosáhlou finanční regulací, která nebude tak omezená a nekoordinovaná, jako je nyní, a jež nebude tvořena z vnitrostátních a individualistických systémů, ale bude skutečnou evropskou iniciativou. Odpověď Komise nesmí spočívat v bezpočtu opatření, ale musí se soustředit na skutečný problém, což je zaměstnanost.
<P>
V každé krizi je příležitost; toto je příležitost pro Komisi a Evropu, aby zareagovaly na skutečné problémy evropských občanů, a já doufám, že se tak stane prostřednictvím nového přístupu k plánu hospodářské obnovy.
<SPEAKER ID="235" NAME="Alexandr Vondra">
úřadující předseda Rady. - Paní předsedající, domnívám se, že to je naposledy, co se objevím před tímto Parlamentem, a proto myslím, že to je ta pravá chvíle, abych vám poděkoval. Rád bych tím začal, protože to byla pro mě jedinečná zkušenost. Občas jsme měli odlišné názory, ale celkově si myslím, že stálo za to zde pracovat. Navzdory všem problémům doma i v Evropě, která čelí nynější krizi, jsme dosáhli výsledků. Brzy odcházím, i vy brzy odcházíte, abyste se účastnili předvolební kampaně. Předsednictví se zde s vámi setká koncem června. Někteří lidé budou možná jiní, ale práce bude pokračovat. Dovolte mi, abych vám ještě jednou poděkoval za práci, kterou jsme společně odvedli v posledních několika měsících, s vámi jako spolutvůrci právních předpisů. Myslím, že to byla dobrá práce.
<P>
Odcházím, ale předsednictví pokračuje. Nová vláda v Praze by se měla ujmout úřadu v pátek 8. května odpoledne, poté co skončí poslední velké zasedání Jižního koridoru. Nepochybuji o tom, že přispěje k úspěšnému zakončení českého předsednictví. Dnes jsem měl příležitost strávit hodinu s panem Janem Fischerem, který se ujme vedení. Je to oddaný Evropan a člověk, který se dobře vyzná. Bude připraven se při své první návštěvě hlavního města Bruselu v úterý setkat s předsedou Barrosem a bude až do konce června pilně pracovat. Nemám jediný důvod pochybovat, že se červnové zasedání Evropské rady uskuteční včas, jak bylo naplánováno, a že pořad jednání bude profesionálně připraven.
<P>
Mnoho z vás hovořilo o zítřejším hlasování v senátu. Senát je svrchovaný a já nemohu rozhodovat o výsledku hlasování, ale pilně jsme pracovali a jsem si celkem jistý, že není důvod k obavám. To platí také pro práci předsednictví na jednom z nejdůležitějších výsledků červnové Rady, a sice na textu prohlášení pro Irsko. Bude připraveno.
<P>
Na otázku, zda hovoříme s ostatními, odpovídám "ano", ale nechceme vyvíjet žádný nátlak. Neapeluji na německý ústavní soud. Samozřejmě je svrchovaný, nicméně všichni věříme, že výsledek této partie bude kladný.
<P>
Mnoho z vás hovořilo o zaměstnanosti. V souvislosti se stávající hospodářskou krizí je to nejdůležitější úkol pro nás všechny. Jean-Claude Juncker o tom hovořil v pondělí, včera, před zahájením zasedání Rady ECOFIN v Euroskupině. My i Komise jsme od počátku tohoto roku pilně pracovali a budeme o tom zde ještě dnes hovořit. Rád bych zdůraznil, že na zasedání, které se bude konat v Praze v přítomnosti českého premiéra, předsedy Komise a sociálních partnerů a rovněž dvou nastávajících předsednictví - Švédska a Španělska -, se bude diskutovat o opatřeních a doporučeních. Jasným záměrem je připravit se profesionálně na červnovou Radu a připravit opatření, která lze přijmout na vnitrostátní úrovni i úrovni Společenství, pokud jde o stav zaměstnanosti.
<P>
K panu Rasmussenovi - rád bych řekl, že to byl José Manuel Barroso, kdo se ujal vedení a podporoval zapojení do diskuse v době, kdy mnoho politiků řešilo raději domácí problémy, protože to je závažný úkol.
<P>
(Potlesk)
<P>
Nesměšoval bych Východní partnerství s problémy zaměstnanosti. Je to strategická úloha na podporu stability, blahobytu a prosperity u našich východních sousedů. Mají problémy, ale my jim musíme podat pomocnou ruku a nabídnout jim pomoc při jejich řešení.
<P>
Abych se vrátil k červnové Radě, mnoho z vás hovořilo o budoucí Komisi. Již jsem jasně řekl, že my jako předsednictví budeme Evropský parlament konzultovat ihned po volbách. Musíme pochopitelně počkat na výsledek voleb, ale zapojíme se ihned do konzultace a můžeme to dělat v duchu, nikoli podle litery, Lisabonské smlouvy.
<P>
Nyní bych se s vámi rozloučil svým posledním osobním přáním. Hovoříme o tom, kdo bude dobrým vůdcem, a nepochybuji o tom, že tento pán je skutečným vůdcem Evropské komise. Pokud chcete Vondrovo soukromé doporučení - a já jsem soukromou osobou a od příštího pondělka pouze běžným senátorem, který se těší na výlet do Francie, protože se právě dočetl, že průměrná doba spánku je ve Francii devět hodin denně, a já jsem v posledních měsících spal denně jen dvě až tři hodiny - myslím si, že to je člověk, jenž by nás měl nadcházejících pět let vést.
<P>
(Potlesk)
<SPEAKER ID="236" NAME="José Manuel Barroso">
předseda Komise. - (FR) Paní předsedající, dámy a pánové, jak již řekli někteří poslanci, toto je naposledy, co jsou zde, na plenárním zasedání, a vedou rozpravu před zasedáním Evropské rady. Neuvidíme je v červenci ani v srpnu, protože mandát této Komise vyprší koncem října, jak víte.
<P>
Proto bych chtěl oslovil zejména všechny ty, kteří pracovali na evropském projektu, již jsou poslanci Evropského parlamentu, a znova jim říct: Můžete být hrdí na práci, kterou Evropský parlament vykonal.
<P>
Když se podíváme na práci odvedenou v tomto volebním období s odstupem a posoudíme ji, myslím, že na ni můžeme být všichni hrdí. Skutečnost je taková, že Evropa razila cestu v mnoha oblastech, jako je boj proti změně klimatu či úsilí o novou politiku energetické bezpečnosti, a ve všech záležitostech souvisejících s reakcí na finanční a hospodářskou krizi, která opravdu Evropu velice vážně postihuje. Dnes jsem toho však o ničem z toho moc neslyšel.
<P>
Krize zasahuje Spojené státy a skutečně tam začala. Postihuje Rusko, Japonsko a dokonce i Čínu. Postihuje rozvíjející se trhy. Evropa se od začátku pokoušela na tuto krizi reagovat, nikoli jen z krátkodobého hlediska, ale také prostřednictvím programů, kterými se řeší širší otázky regulace a dohledu.
<P>
Toto je vzkaz, který bych vám tu dnes chtěl předat. Vzhledem k současnému volebnímu období mě někteří z vás postavili před výzvy, ale myslím si, že tyto výzvy nemohu - a neměl bych - přijmout nyní. Budoucí Komise samozřejmě musí vytvořit svůj vlastní program, ale není na mě, abych vám nyní říkal, jaké bude její prohlášení.
<P>
Já tedy vaši výzvu přijímám, přijímám ji dokonce jako projev důvěry. Nicméně na ni nemohu reagovat v tuto chvíli. Věřím, že když se podíváme na úspěchy v tomto volebním období, máme dobrý důvod k hrdosti. Nicméně bych se nyní raději soustředil na červnové zasedání Evropské rady, které se musí zabývat několika skutečně důležitými záležitostmi, které vyžadují obrovskou zodpovědnost.
<P>
Zaprvé je zde záležitost Lisabonské smlouvy a přechodu z jednoho volebního období do druhého, který musíme uskutečnit; a je zde také otázka ustavení nové Komise. Je to nanejvýš citlivý úkol, jak řekli někteří z vás, protože ještě nemáme v platnosti Lisabonskou smlouvu, Smlouvu, kterou 27 vlád podepsalo, ale ještě neratifikovalo.
<P>
Není to chyba Evropského parlamentu ani Komise. Faktem je, že tyto vlády podepsaly Smlouvu, aniž byly s to ji definitivně prosadit, a v důsledku tohoto nezdaru máme závažný problém s institucionálním přechodem. To je problém, který vyžaduje velký smysl pro odpovědnost na všech stranách: na straně Rady, Parlamentu i Komise.
<P>
Proto vítám moudrá slova českého předsednictví, stejně jako poslanců, kteří k této věci vyjádřili své oficiální stanovisko. Musíme nalézt řešení, jež jsou zcela ve shodě se stávající Smlouvou; jsme Společenství založené na právním státu a nemůžeme zrušit smlouvu, která již je v platnosti. Musíme najít citlivá řešení, jež budou zcela v souladu s právními předpisy a zaručí stabilitu evropského projektu. Budu na červnovém zasedání Evropské rady vyzývat vedoucí představitele států a vlád, aby o této záležitosti diskutovali.
<P>
Dalším bodem je to, že musíme odstranit obavy ohledně naší reakce na hospodářskou otázku. Myslím, že si musíme také uvědomit, že v tomto případě neukazuje každodenní představování nových programů skutečnou odpovědnost. Je to chyba. Domnívám se, že vedoucí úloha spočívá převážně ve výkonu odpovědnosti a není jen o hraní divadla pro publikum.
<P>
Komise by mohla snadno každý den představovat nové nápady, s jasným vědomím, že nemají naději na provedení. Nebudeme to však dělat, protože v našem postavení Evropské komise, která zastupuje obecné evropské zájmy, považujeme za svůj úkol něco více než jen přijímat snadné alternativy nebo předvádět kousky, které upoutají pozornost veřejnosti. Chceme navrhnout skutečná opatření a pokyny, u nichž je naděje, že sjednotí Evropu jako celek, spolu s ostatními orgány, Parlamentem a Radou, a společně postaví občany Evropy na nohy.
<P>
Upřímně řečeno první návrhy na plán evropské hospodářské obnovy předložila Komise a využila při tom všech nástrojů, které měla k dispozici. Jak víte, většina těchto nástrojů spadá do rozsahu působnosti členských států, například vnitrostátní rozpočty. Evropský rozpočet je v minimálním vztahu k vnitrostátním rozpočtům.
<P>
Ti z vás, kdo jsou netrpěliví a mnoho od nás požadují, by snad mohli Komisi pomoci s dalšími finančními perspektivami a přesvědčit členské státy, zejména ty, kde strany hlasovaly pro maximum 1 % jejich zdrojů - 1% klub, který omezil jejich finanční zdroje. Nyní něco, čeho by mělo smysl v dalším volebním období dosáhnout, existuje.
<P>
Mohu potvrdit, že máme akční plán na rok 2009; předložíme pokyny pro finanční přezkum a pro náš budoucí akční plán. Není však jediný důvod evropské orgány žádat o něco, co v této fázi nemohou splnit.
<P>
Lépe by bylo se nás ptát, co můžeme udělat, a myslím to velmi upřímně, protože cítím, že konkrétní kritika, jež přichází od lidí, kteří mají stejné evropské ideály jako já, zásadně naráží na permanentní kritiku toho, co Evropa dosud neudělala; víte velmi dobře, že pokud to Evropa ještě neudělala, není to chyba orgánů Společenství, ale spíše je to důsledek nedostatku úsilí na vnitrostátní úrovni. Není spravedlivé kritizovat tímto způsobem a také nám to neusnadňuje práci, kterou je pokročit s evropským projektem.
<P>
Faktem je, že Komise předložila některé ambiciózní návrhy, že neustále sledujeme hospodářskou situaci a že předložíme další návrhy, pokud se ukáže, že jsou třeba. Nyní se však domníváme, že je důležité se soustředit na vykonání - jak jsem řekl - vykonání a provedení toho, co jsme rozhodli, a nikoli dělat symbolická gesta, protože máme také určité velice vážné obavy ohledně stability a veřejného zadlužení, které dosahuje v Evropě skutečně znepokojující úrovně. Situace v řadě členských států je velmi vážná, a proto musíme předložit návrhy na řešení těchto problémů.
<P>
Také se domnívám, že musíme podporovat práci, kterou Evropa dělá. Uvědomuji si, že občas vzniká velké pokušení vystupovat proti Evropě, když přijde na otázky krátkodobé politiky, zejména v souvislosti s evropskými volbami, a to zvláště u členů opozičních stran v jejich vlastních zemích.
<P>
Žádám vás, abyste důkladně přemýšleli, protože zítra budete mít moc, zítra můžete žádat občany, aby hlasovali pro Evropu, a oni nebudou hlasovat pro Evropu, kterou jste popsali jako kmenovou Evropu. Lidé budou hlasovat pro Evropu, která má podporu všech politických sil na pravici, levici i ve středu a která se odráží v evropském projektu.
<P>
To je podle mého názoru obrovská výzva. Jsem pro politickou Evropu, ale jsem proti politikaření v souvislosti s evropským projektem. Také jsem proti nevhodným politickým rozdělováním stran. Ve skutečnosti můžeme vybudovat Evropu jedině s pomocí velkých politických rodin. Komise sestává z těchto rodin: PPE, socialistů, sociálních demokratů, liberálů a ostatních nezávislých. Komise bude tímto způsobem v práci pokračovat. Uvědomuji si, že v krátkodobé politice, zejména v Evropském parlamentu a v souvislosti s volbami do Evropského parlamentu, chce každý zdůraznit vlastní program a vlastí stranu.
<P>
Já sám jsem členem strany. Byl jsem zvolen do portugalského parlamentu v 29 letech. Byl jsem vůdcem opozice a předsedou vlády. Jsem tedy samozřejmě straník. Přesto však evropská politika potřebuje straníky, kteří jsou také s to překročit meze vlastní strany a vytvářet koalice, které překonávají odlišná stanoviska jednotlivých stran. Když jsme nadnárodní, musíme mít také představu, jež přesahuje vizi naší vlastní strany.
<P>
Před tímto jsem vás chtěl varovat a říkám to se vší úctou, neboť jsem si vědom, že většina z vás má v tuto chvíli spoustu práce s předvolební kampaní, která bude možná velice náročná vzhledem k nynějším velkým vnitrostátním problémům. Myslím, že je to důležité pro budoucnost. Jestliže chceme pochopit obrovské výzvy pro Evropu, musíme sjednotit všechny Evropany na levici, pravici i ve středu, všechny ty, kdo podporují základy evropského projektu, a nesmíme ustupovat před tímto nárůstem stranického dramatizování, protože ve skutečnosti je většinou strojené.
<P>
Mohu vám říct, že návrhy o zajišťovacích fondech, které někteří z vás kritizovali, byly výsledkem konsenzu v Komisi, mezi všemi komisaři, mezi členy socialistické rodiny, členy liberální rodiny a členy PPE. V této věci neexistuje žádné rozdělení. Proto, ačkoli chápu, že v politickém boji má smysl se zaměřit na kritiku toho či onoho komisaře, nemyslím, že to je spravedlivé z politického hlediska ani z hlediska rozumu.
<P>
Závěrem bych rád řekl, že stále více a více obdivuji otce zakladatele. Ujasněme si skutečnost: Česká republika čelí politickému problému. Náměstek premiéra pan Vondra projevil velkou poctivost, když to jasně přiznal. Pro zemi, která zastává předsednictví Unie, je očividně velice obtížné vyřešit vnitřní politickou krizi a vyměnit vládu. Navzdory tomu je však skutečností, že směřujeme k dosažení dobrých výsledků - díky vám, Evropskému parlamentu. Myslím, že si mohu dovolit říct, že je to v malé míře také díky nám, Komisi, díky návrhům, které jsme předložili. A ovšem je to také díky českému předsednictví. Právě dokončujeme 50 případů spolurozhodování, z nichž jsou některé výjimečně obtížné. Jsme schopni to dělat, zatímco předsednická země je v úplné politické krizi. Myslím, že bychom měli vzdát čest institucionální kapacitě Evropy, díky níž je Evropská rada s to přinášet výsledky dokonce i v takové situaci.
<P>
Proto nyní vzdávám poctu českému předsednictví a zejména náměstkovi ministra Vondrovi, což myslím s největší upřímností, protože vím, že je nanejvýš obtížné - jak jsem tomu byl každý den svědkem - za takových podmínek pracovat a ještě zvládnout přinést výsledky. Proto je nyní nutno se rozhodnout. Sice si uvědomuji, za ty nejctižádostivější z nás včetně mě samého, že jsme dosud nedosáhli cílů, jež jsme si stanovili, ale musíme také zdůraznit, co jsme skutečně udělali a co jsme byli schopni společně udělat. Ostatní se za sebe soustředí hlavně na to, co dosud nebylo možné vykonat. Vysílají občanům Evropy signál, který je permanentně negativní. Jak jsem často říkal, pesimismus proevropanů je někdy více znepokojivý než euroskepticismus antievropanů, protože nevysílá těm, kteří v Evropu věří, signál naděje.
<P>
Nyní bych měl říct před náměstkem ministra Vondry, kterému chci poděkovat za jeho projevy, před českým předsednictvím a před vámi všemi, že bych vám rád poděkoval za to, co jsme společně dokázali vykonat pro Evropu, jež je důležitým projektem míru, svobody a solidarity, navzdory všem vašim názorovým rozdílům.
<SPEAKER ID="237" NAME="Předsedající">
Rozprava je ukončena.
<P>
Písemná prohlášení (článek 142)
<SPEAKER ID="990" NAME="Charlotte Cederschiöld  " AFFILIATION="PPE-DE">
písemně. - V poslancích, kteří prokazují méně vzájemné důvěry a méně nadšení ke spolupráci, se skrývá protekcionismus. EU byla zřízena nejen jako pokus o zajištění míru, ale také jako nástroj spolupráce. V době, jako je ta dnešní, v době hospodářské a finanční krize, je důležité, aby poslanci Parlamentu nestavěli kolem svých státních hranic zdi, ale aby nadále jednali společně a koordinovaně.
<P>
Musíme zachovat evropskou solidaritu a držet se pravidel a zásad Smlouvy o EU. EU musí v nejvyšší možné míře využívat jednotného trhu a v době hospodářského poklesu se zasazovat za otevřený obchod.
<P>
Pokusy najít obětního beránka, jako jsou finanční trhy, problémy nevyřeší. Je třeba zastavit zneužívání novými pravidly, ale nebránit přístupu kapitálu a investic, až se dostaneme z krize.
<P>
Překonat problémy není snadné. Protekcionismus zcela jistě není řešení. Poté, co se uhasí požár, je řešením více obchodu, více harmonizace, funkční vnitřní trh se zbožím a dokonce ještě více se službami. Přeshraniční spoluprací se posílí inovace a vytvoří se pracovní místa, což je jediná udržitelná cesta z krize.
<SPEAKER ID="238" NAME="Pedro Guerreiro  " LANGUAGE="PT">
EU se pokouší "zakrýt slunce sítem", je však jasné, kolik nese odpovědnosti za neustálé zhoršování životních podmínek široké veřejnosti a pracujících.
<P>
V posledních 23 letech EHS/EU prosazovala oběh kapitálu a financializaci hospodářství; liberalizovala trhy a podporovala privatizaci; povzbuzovala nadprodukci; přemisťovala a ničila výrobní kapacity; prosazovala hospodářskou nadvládu jedněch za cenu závislosti druhých; zvýšila vykořisťování pracujících; centralizovala blahobyt více než kdy předtím; a zvětšila sociální nerovnosti a rozdíly mezi regiony, vše pod kontrolou hlavních mocností a velkých hospodářských a finančních skupin.
<P>
Hrozivé "jarní" prognózy Evropské komise nejsou ničím jiným než popisem dopadů neoliberálních politik EU - rozhodnutých a provedených pravicí a sociálními demokraty - na Portugalsko: přes 600 000 nezaměstnaných, ztráta na reálném příjmu, dva roky recese, nárůst veřejného dluhu a rozpočtový deficit, který zase překročí 6 %.
<P>
Mnohem horší než tyto prognózy je však současná realita, jíž čelí miliony Portugalců, kteří vidí, jak se jejich problémy den ze dne zvětšují.
<P>
Portugalci budou mít 7. června další příležitost říct, že už toho bylo dost, odevzdáním hlasu CDU (portugalské Sjednocené demokratické koalici).
