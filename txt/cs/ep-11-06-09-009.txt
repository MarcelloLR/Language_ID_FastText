<CHAPTER ID="009">
Vysvětlení hlasování
<SPEAKER ID="153" NAME="Sergio Paolo Francesco Silvestris" AFFILIATION="PPE">
(IT) Pane předsedající, Súdán je největší země v subsaharské Africe, je to křižovatka, kde se setkává arabský a africký svět, a je to mozaika mnoha různých etnických skupin. Jak stanoví souhrnná mírová dohoda, v lednu 2011 se konalo referendum, které bylo poslední fází procesu vedoucího k nezávislosti Jižního Súdánu na severní části země.
<P>
Jižní Súdán je oblast s přibližně deseti miliony obyvatel, zaujímající téměř čtvrtinu území Súdánu tak, jak je v současné době vymezeno, a vlastní přibližně tři čtvrtiny ropných zásob Súdánu. Je to stát, který se bude muset vypořádat s velkými zeměpisným i infrastrukturním omezeními, bez přístupu k moři a s prakticky neexistující dopravní sítí spojující ho se severním Súdánem, kde jsou umístěna zařízení na zpracování a přepravu ropy. Problémů, které musí jižní část řešit, je mnoho, počínaje položením základů vlastních institucí a zlepšením společenského, hospodářského a bezpečnostního rámce.
<P>
Chtěl bych však uvést, že intervence v této zemi je pro Evropskou unii prioritou. V roce 2010 proto Rada vyčlenila pro Súdán zvláštní částku 150 milionů EUR na období 2011-2013. Evropská unie musí zmobilizovat celou škálu dostupných nástrojů a podpořit Jižní Súdán v této obtížné fázi po referendu. Zároveň musíme udržet vyvážený přístup k severní a k jižní části země a musíme věnovat zvláštní pozornost potřebám jihu, pokud jde o budování institucí a o správu.
<P>
Pomoc Evropské unie Jižnímu Súdánu by měla být úměrná tomu, co nový stát může skutečně absorbovat. Nesmíme se dostat do situace, kdy budoucí finance plynoucí do Džuby budou nakonec použity nevhodně, nebo, ještě hůře, budou zásobovat již tak vysokou úroveň korupce.
<SPEAKER ID="154" NAME="Lena Ek" AFFILIATION="ALDE">
(SV) Pane předsedající, Súdán je v současné době, před vyhlášením nezávislosti a rozdělením země na dva státy, k němuž dojde dne 9. července tohoto roku, ve velmi citlivé situaci. Pro EU je velmi důležité poskytovat nadále pomoc a směřovat ji k budování institucí, které jsou v dobře fungujícím nezávislém státě nezbytné. Všichni víme, že situace kolem Afrického rohu je mimořádně citlivá, víme, že existují problémy s demokratickými tradicemi, víme, že situace žen je neuvěřitelně obtížná, a víme, že jsou zde problémy s piráty.
<P>
V této souvislosti bych chtěla také zdůraznit, jak je důležité, aby lidé mohli využívat svá lidská práva a aby mohli svobodně hovořit a svobodně se projevovat. To platí pro celý Africký roh a v neposlední řadě i pro švédského občana Dawita Isaaka, který je uvězněn v Eritreji. Celý region potřebuje demokratický vývoj a podporu Evropské unie.
<SPEAKER ID="155" NAME="Hannu Takkula" AFFILIATION="ALDE">
(FI) Pane předsedající, chtěl bych zde říci, že je velmi důležité, aby Evropská unie zajistila podporu míru a nezávislosti těchto dvou států. Skutečností je, že od té doby, co Súdán získal v roce 1956 nezávislost, je mezi Súdánem a Jižním Súdánem po celou dobu válka - občanská válka. Proto je nyní velmi důležité, aby po referendu, v němž téměř všichni - více než 98 % lidí chtělo nezávislost pro Jižní Súdán, postoupil tento mírový proces a proces nezávislosti kupředu.
<P>
Naším úkolem jako Evropanů je samozřejmě podpora demokracie, lidských práv a svobody názorů, což jsou vše klíčové hodnoty. V tomto ohledu je důležité, že chceme posílit demokracii a nezávislost Jižního Súdánu.
<SPEAKER ID="157" NAME="Salvatore Iacolino" AFFILIATION="PPE">
(IT) Pane předsedající, není pochyb o tom, že dnes přijaté usnesení je důležitou známkou součinnosti a posílené spolupráce mezi Evropskou unií a Ruskem. Hospodářská správa, společný prostor ke spolupráci v oblasti bezpečnosti, spravedlnosti a svobody a boj proti organizovanému zločinu při zachování nedotknutelných práv.
<P>
Severní Afrika a Blízký východ vyžadují společný přístup a jsme přesvědčeni, že Rusko může hrát v této souvislosti zásadní úlohu.
<P>
Toto partnerství a dohoda o spolupráci připravená pro summit konaný ve dnech 9.-10. června obstojí jako důležité politické vodítko při posilování této spolupráce, která, jak věříme, přinese Rusku členství ve Světové obchodní organizaci a podpoří liberalizaci víz. Rusko mezitím musí sehrát svou úplnou roli, zejména v oblasti základních práv.
<SPEAKER ID="158" NAME="Ville Itälä" AFFILIATION="PPE">
(FI) Pane předsedající, právě byl přijat mimořádně důležitý dokument a já si myslím, že je důležité, abychom pokračovali v dialogu s Ruskem. Rusko je pro nás důležitým sousedem, a čím jsou naše vztahy lepší, tím lepší je to pro všechny. Chtěl bych soustředit pozornost na záležitost zrušení víz. Já osobně si myslím, že je to důležitý cíl, ale měli bychom asi postupovat pomalu. Jako zástupce ze sousední země vám mohu říci, že nemůžeme příliš pospíchat, dokud nebudou existovat fungující dohody o zpětném přebírání osob. Rusko musí pochopitelně zajistit, aby již nebylo možné získat dvojí občanství, které si lidé mohli dříve koupit. Tyto záležitosti musí naopak řešit Rusko tak, abychom se mohli přiblížit ke zrušení víz. Proto bychom tyto záležitosti neměli zbytečně uspěchat.
<SPEAKER ID="159" NAME="Sergio Paolo Francesco Silvestris" AFFILIATION="PPE">
(IT) Pane předsedající, chtěl bych zdůraznit, že na dnešním a zítřejším dvoustranném summitu se budeme zabývat významným problémem. Problémem, který podle mého názoru chybí v našem společném usnesení. Jinými slovy, myslím si, že tento summit by mohl být zastíněn rozporem týkajícím se zákazu dovozu zeleniny z Evropy kvůli bakterii E coli.
<P>
Stejně jako se předtím vyjádřila Komise, i mně se zdá absurdní, aby Rusko zavedlo embargo na produkty, které každodenně konzumujeme a které pečlivě kontrolujeme. Myslím si, že reakce Ruska je spíše politickou pohnutkou, stejně jako mnohé reakce, které jsme zažili již v minulosti. Myslím si, že mí kolegové poslanci budou sdílet mé myšlenky týkající se této záležitosti i mé myšlenky jako člena Výboru pro zemědělství a rozvoj venkova.
<P>
Proto si myslím, že by bylo dobrým nápadem zabývat se tímto problémem i na summitu, včetně žádosti, aby Rusko odstranilo nepřiměřený a neoprávněný zákaz dovozu zeleniny z Evropské unie, který jako takový odporuje zásadám stanoveným Světovou obchodní organizací (WTO), zejména uvážíme-li, že Rusko je kandidátem na vstup do WTO.
<P>
Ruský premiér Putin již oznámil, že Rusko nezruší zákaz, dokud Evropská unie neuvede podrobnosti o nákaze E coli.
<SPEAKER ID="160" NAME="Marek Józef Gróbarczyk" AFFILIATION="ECR">
(PL) Pane předsedající, normy, které platí v Rusku, jsou naprosto odlišné od těch, které používáme v Evropské unii. Stačí zmínit otázky lidských práv a práva na sdružování, nebo bezohledné využívání přírodních zdrojů k vytváření politického nátlaku na jiné země, například na země Evropské unie. Výstavba plynovodu Nord Stream je toho jasným příkladem. Probíhající jednání jsou testem pro Evropskou unii a pro postavení, které v budoucnu zaujmeme - postavení partnera nebo klienta.
<SPEAKER ID="161" NAME="RadvilMorkūnaitė-Mikulėnien" AFFILIATION="PPE">
(LT) Pane předsedající, politika prezidenta Lukašenka ho vehnala společně s celou zemí do hluboké izolace ve vztazích se západem. Rusko toho rychle využilo a má zájem převzít strategické a nejziskovější běloruské společnosti výměnou za úvěry. Hovoří se již dokonce i o zavedení společné měny (ruského rublu).
<P>
Nadcházející summit EU-Rusko by bylo třeba využít k upozornění na situaci v Bělorusku. Nehovořím o jednáních s Ruskem o Bělorusku, neboť to by jen znamenalo, že Rusko má vůči této zemi nějaká zvláštní práva. Musíme však Rusko na nejvyšší úrovni varovat, že je nepřijatelné posilovat vliv v sousední zemi zneužíváním situace a jednáním s autoritářským režimem, který nezastupuje lid. Jen běloruský lid sám může dospět k rozhodnutí o procesu integrace své země a jen za podmínek demokratického sebeurčení.
<SPEAKER ID="162" NAME="Peter Jahr" AFFILIATION="PPE">
(DE) Pane předsedající, myslím si, že se můžeme dlouho dohadovat o tom, jak velkého pokroku Rusko dosáhlo na cestě k demokracii. Z našeho pohledu existuje samozřejmě mnoho problémů. Na druhé straně je ovšem vždy lepší rozvíjet naši spolupráci s Ruskem, zejména pokud vyzýváme Rusko, aby dodržovalo lidská práva nebo aby zlepšilo ekologická práva, a to již jen z důvodu jeho velikosti. Můžeme-li zajistit, že spolupráce bude přátelská, ale také seriózní, a nezapomeneme-li vyslovit legitimní požadavky a zdůraznit legitimní nedostatky, učiníme krok správným směrem, a to nejen pokud jde o spolupráci mezi Evropou a Ruskem, ale i v oblasti lidských práv, což je ještě důležitější. Konečně jde hlavně o zlepšení situace ruského lidu.
<SPEAKER ID="163" NAME="Lena Ek" AFFILIATION="ALDE">
(SV) Pane předsedající, v usneseních, jako je toto, je vždy používán vrcholně diplomatický jazyk. Myslím si, že tentokrát jsme ve svém hodnocení vztahů s Ruskem byli až příliš mírní. Víme, že situace v oblasti lidských práv je v Rusku opovrženíhodná, a víme, že je téměř nemožné, aby lidé svobodně vyjadřovali své politické názory. Víme také, že je příliš mnoho lidí ve vězení právě proto, že se pokusili uplatňovat svá lidská práva. To je nepřijatelné.
<P>
Stejně tak si myslím, že výběr slov, pokud jde o energetickou politiku, je málo asertivní. Skutečností je, že kritéria, která ukládáme, pokud jde o klima a životní prostředí, se musí vztahovat i na naftu nebo plyn dovážený z Ruska. Norsku, které dováží plyn do EU, ukládáme mimořádně přísné požadavky a přesně stejné požadavky by měly platit i pro Rusko.
<SPEAKER ID="164" NAME="Anneli Jäätteenmäki" AFFILIATION="ALDE">
(FI) Pane předsedající, Rusko je důležitým partnerem EU a EU by z těchto vztahů s Ruskem vytěžila ještě více, kdyby uplatňovala strategický a dostatečně asertivní přístup mezi summity. Jen tak dosáhneme nějakých výsledků.
<P>
Je třeba uvážit tři věci. Zaprvé, členství Ruska ve Světové obchodní organizaci. Členství Ruska ve WTO a volný obchod jsou v zájmu jak EU, tak Ruska. Rozvoj investičního klimatu a právního státu jsou zásadní součásti dalšího rozvoje Ruska.
<P>
Zadruhé, EU a Rusko mají společný zájem v oblasti Arktidy a tento zájem je důležitý. EU musí posílit svou politiku Arktidy. Zatřetí, zrušení víz mezi EU a Ruskem je správným cílem. Rusko by ovšem mělo výrazně zlepšit své pohraniční kontroly a praktiky a v tomto ohledu podporuji tento velice praktický přístup.
<P>
(Potlesk)
<SPEAKER ID="166" NAME="Sergio Paolo Francesco Silvestris" AFFILIATION="PPE">
(IT) Pane předsedající, při přezkumu tohoto tématu jsem si uvědomil, že paradoxně, vzhledem k velikosti země, je to otázka zvláštního zájmu ve Švýcarsku, kde je mnoho informací a mnoho publikací o této záležitosti, zatímco z Evropy přichází informací mnohem méně.
<P>
Nebude náhodou, že tento problém i po uplatnění směrnice 2006/114/ES nadále postihuje pozoruhodně velký počet podniků, zejména malých a středních, a spotřebitelů po celé Evropě. Vzhledem k tomu, že jsme obdrželi více než 400 petic, jak je uvedeno v odstavci tohoto usnesení, diskutujeme v naší sněmovně o této otázce znovu.
<P>
Problém spočívá ve skutečnosti, že se i nadále vyskytují případy obchodníků, kteří nevědomky uzavřou smlouvy na vysoké částky za zápis do obchodního katalogu. Ti, kdo jen povrchně čtou formuláře a bez přemýšlení a bez bližšího zkoumání je podepíší, mohou být nepříjemně překvapeni, jak draho je to přijde.
<P>
V posledních letech se obchodní praktiky podobné těm, které zde byly popsány, v celé Evropě velmi rozšířily. Za současného stavu je obtížné s nimi účinně bojovat právní cestou. Můj hlas byl dnes dopoledne určen zejména malým a středním podnikům, které zásadní měrou přispívají do našeho hospodářství.
<SPEAKER ID="167" NAME="Peter Jahr" AFFILIATION="PPE">
(DE) Pane předsedající, jsem velmi rád, že dnes projednáváme katalogové firmy a jejich praktiky. To je v Evropské unii velmi důležité téma. Navzdory skutečnosti, že Petiční výbor na této záležitosti intenzivně pracuje od roku 2008, nevidíme žádné výrazné zlepšení.
<P>
Rád bych vysvětlil, proč je situace v Německu tak složitá. Pro právnickou osobu je v Německu povinné a zároveň běžné zapsat při založení svou adresu do online katalogu. Každý, kdo registruje společnost, obdrží jako odpověď osm až deset dopisů. Je pravděpodobné, že jeden z nich bude ten pravý a další budou zbytečné. Odpovíte-li na nesprávný dopis a vyplníte-li v době, kdy zakládáte společnost a kdy máte spoustu práce a spoustu starostí s administrativou, nesprávný formulář, zjistíte, že jste podepsali smlouvu a dostanete účet na částku až 1 000 EUR.
<P>
Proto bych chtěl ještě jednou naléhavě požádat Komisi, aby zvážila zákaz těchto klamavých katalogových firem v celé EU.
<SPEAKER ID="168" NAME="Lena Ek" AFFILIATION="ALDE">
(SV) Pane předsedající, v tomto Parlamentu obecně věnujeme příliš málo času problémům malých podniků. Vznikla nová forma podvodu, v níž jsou malé podniky napáleny tím, že budou mít reklamu v různých druzích katalogů. Poté, když zjistí, že jde o podvod, dostanou žádost o zaplacení. Faktura je pak postoupena agentuře na vymáhání dluhů, částka roste a ve velmi krátké době se ztrojnásobí nebo dokonce zdesetinásobí.
<P>
Nejnovější vývoj je takový, že tyto podvodné systémy nyní působí přes hranice, a pak je téměř nemožné, aby se malý podnik dovolal spravedlnosti. Místo toho je pronásledován agenturou na vymáhání dluhů a není schopen to zastavit a oznámit nebo osobu zodpovědnou za tento trestný čin nechat zadržet.
<P>
Ve skutečnosti to také znamená, že je třeba posílit spolupráci mezi evropskými policejními silami, neboť musíme být schopni rozpoznat tyto rozsáhlé přeshraniční systémy, jelikož to není otázka malých podvůdků, ale velkých organizovaných skupin vyvíjejících podvodnou činnost zahrnující velké finanční částky, které dosahují až milionů eur. Proto je toto usnesení potřebné, ale je příliš slabé a my potřebujeme dotáhnout evropskou spolupráci ještě dále.
<SPEAKER ID="170" NAME="Hannu Takkula" AFFILIATION="ALDE">
(FI) Pane předsedající, žádal jsem o slovo v rozpravě o Rusku, a snad mi dovolíte říci k tomu pár slov, přestože už jsme toto téma skončili. Myslím si, že je velmi důležité, abychom se zapojili do dialogu s Ruskem. Potřebujeme setkání na vysoké úrovni, ale jako Evropané musíme mít v tomto ohledu na paměti, jaká je hlavní funkce Evropské unie. Naším úkolem je prosazovat v diskusích s Rusy demokracii, lidská práva a svobodu přesvědčení. Tyto základní hodnoty je třeba zdůraznit.
<P>
Hovoříme-li o zrušení víz, je to cíl budoucnosti, ale nyní je prioritou rozvoj demokracie v Rusku. Ať se Rusko rozvíjí a ať se vydá po cestě k demokracii, ať tak zavede lidská práva a právní stát, a poté se můžeme k záležitosti zrušení víz vrátit .
<SPEAKER ID="172" NAME="Martin Kastler" AFFILIATION="PPE">
(DE) Pane předsedající, dámy a pánové, pro těch pár z vás, kdo jste ještě přítomní, pro návštěvníky Evropského parlamentu, bych chtěl závěrem přednést několik stručných poznámek k problematice klamavých katalogových firem.
<P>
Hlasoval jsem pro usnesení, neboť je důležité, abychom k tomu my v Evropské unii jasně vyjádřili naše stanovisko. Je to součást organizovaného zločinu, do níž patří podvodné společnosti, které prostřednictvím internetu obírají lidi a malé a střední podniky o peníze. Musíme vynaložit veškeré úsilí, abychom tomu zabránili. Komise pronesla na toto oblíbené téma mnoho projev, v nichž vyzývala k podpoře malých a středních podniků a k omezení byrokracie. Důležitým aspektem je skoncovat s tímto druhem organizovaného zločinu. Usnesení je krokem správným směrem, ale jen malým krokem. Musíme vyvinout činnost, a proto vyzývám všechny, aby pokračovali v této práci, nejen poslance, kteří tu nejsou, ale nás všechny, kdo v Parlamentu zastupujeme občany Evropy.
<SPEAKER ID="173" NAME="Syed Kamall" AFFILIATION="ECR">
Pane předsedající, chtěl bych vyjádřit souhlas s předchozím řečníkem. Často se stává, že ať řešíme jakýkoli problém, odpovědí z tohoto místa je více EU a více předpisů. Harmonizace versus vzájemné uznávání, vnucené smluvní právo EU, které zvyšuje administrativní zátěž malých podniků. My bychom se nyní ovšem měli soustředit na to, aby EU fungovala lépe. Bez ohledu na to, jaký máte na EU názor, ať jste skeptičtí vůči další integraci, nebo ať chcete více Evropy, měli bychom se soustředit na to, aby EU a vnitřní trh fungovaly lépe, ale měli bychom se zabývat i přeshraničními podvody.
<P>
Po dobu, co jsem poslancem EP, dostávám dopisy a e-maily od voličů, kteří byli nevědomky oklamáni, aby se upsali do obchodního katalogu, a poté dostali fakturu na poměrně vysokou částku. Než abychom se zaměřovali na všechny problémy, jimž se tento týden věnujeme, zajistěme, aby EU fungovala lépe. Soustřeďme se na omezení administrativní zátěže malých a středních podniků a pomozme občanům EU, kteří byli postiženi tímto přeshraničním podvodem.
<P>
Písemné vysvětlení hlasování
<SPEAKER ID="175" NAME="Laima Liucija Andrikien" AFFILIATION="PPE">
písemně. - (LT) Hlasovala jsem pro usnesení o Súdánu a Jižním Súdánu: situace po referendu konaném v roce 2011. Referendum o Jižním Súdánu se konalo ve dnech 9.-15. ledna 2011, přičemž drtivá většina účastníků hlasovala pro zřízení nezávislého státu Jižní Súdán, a očekává se, že Jižní Súdán oficiálně vyhlásí svou nezávislost dne 9. července 2011, což je datum, kdy zároveň vyprší platnost souhrnné mírové dohody. To bude velmi významný den pro Jižní Súdán, neboť vytvoření nového státu vyvolá mnoho obtížných výzev. Vítám skutečnost, že usnesení vyzývá orgány Jižního Súdánu, aby podpořily přerod Jižního Súdánu v moderní, pluralistický a demokratický právní stát, v němž budou dodržována lidská práva, zejména práva žen a dětí, a výsadní právo občanů volit si svou vládu v pravidelných a svobodných volbách. Ačkoliv je Jižní Súdán bohatý na přírodní zdroje, jako je ropa, měď a železo, i lesy a úrodná půda, žije převážná většina jeho obyvatelstva v chudobě, kojenecká úmrtnost patří k nejvyšším na světě a ukazatele v oblasti vzdělávání naopak k nejnižším na světě. Proto vyzývám budoucí vládu Jižního Súdánu, aby okamžitě přijala nezbytná opatření, která by pomohla zaručit alespoň příjem na úrovni existenčního minima, sociální záruky a především bezpečnost pro obyvatele Jižního Súdánu.
<SPEAKER ID="175" NAME="Sophie Auconie" LANGUAGE="FR">
Jsem si jista, že Evropská unie bude muset hrát důležitou úlohu v boji proti chudobě a při oživení súdánského hospodářství. Proto bych chtěla zdůraznit význam zachování humanitární pomoci Unie pro Súdán a Jižní Súdán.
<SPEAKER ID="175" NAME="Zigmantas Balčytis" AFFILIATION="S&amp;D">
písemně. - (LT) Hlasoval jsem pro toto usnesení. Referendum o Jižním Súdánu se konalo ve dnech 9.-15. ledna 2011, přičemž drtivá většina účastníků hlasovala pro zřízení nezávislého státu Jižní Súdán, a očekává se, že Jižní Súdán oficiálně vyhlásí svou nezávislost dne 9. července 2011. Evropský parlament plně uznává výsledek referenda jako výraz demokratické vůle lidu Jižního Súdánu. Vítám výzvu Evropského parlamentu vládě Jižního Súdánu, aby v zájmu obyvatelstva přijala politiky v oblasti zahraničních investic, aby tak zahraniční investice do přírodních zdrojů přispěly k rozvoji domácího hospodářství a k boji proti chudobě. Peníze vyčleněné Evropskou unií na rozvojovou pomoc by měly být použity na podporu základních služeb, zejména školství a zdravotnictví, zemědělství, zabezpečení dodávek potravin a budování institucionálních kapacit, aby byl zajištěn rozvoj Jižního Súdánu jako moderního, pluralistického a demokratického právního státu, v němž budou dodržována lidská práva.
<SPEAKER ID="175" NAME="Izaskun Bilbao Barandica" LANGUAGE="ES">
Hlasovala jsem pro usnesení, neboť podporuji Súdán a Jižní Súdán a blahopřeji jim k jejich počínání po referendu, což napomůže budování demokratického státu v míru, s prosperitou a bezpečností a s ohledem na lidská, sociální a ekonomická práva v obou zemích. Aby toho bylo dosaženo, žádáme účastníky, aby zahájili konstruktivní dialog s cílem vyřešit v míru situaci v Abyei i záležitosti, které je ještě třeba projednat, jako je rozdělování výnosů z ropy, vymezení hranic a rozdělení dluhu. Za tímto účelem musí EU uvolnit nezbytné zdroje pro obě země na podporu sociálních služeb, jako je školství a zdravotnictví, zemědělství, zabezpečení dodávek potravin a budování institucionálních kapacit, a tuto humanitární pomoc pro obě země musí zachovat i po 9. červenci, tedy datu, kdy Jižní Súdán oficiálně získá nezávislost.
<SPEAKER ID="175" NAME="Mara Bizzotto" LANGUAGE="IT">
Vřele vítám usnesení Parlamentu o Súdánu a Jižním Súdánu, kterým se potvrzuje plné uznání referenda z ledna 2011, při němž byla schválena nezávislost Jižního Súdánu. Usnesení tak vyjadřuje podporu zásadě sebeurčení národů a uznává právo křesťanské komunity Jižního Súdánu zřídit si vlastní stát, nezávislý na orgánech muslimské většiny. Dokument zdůrazňuje potřebu vytvoření dvou nových států rozdělením Súdánu a vzájemným uznáním svrchovanosti a nabádá k přijetí opatření určených na pomoc konsolidaci a stabilizaci jejich cesty k demokracii, dodržování lidských práv a vzájemného uznání. Vzhledem k tomu, že obrana zásady sebeurčení národů a ochrana křesťanských menšin ve světě jsou základními zásadami politické teorie organizace Lega Nord, mohu tomuto usnesení projevit pouze svou podporu.
<SPEAKER ID="176" NAME="John Bufton" AFFILIATION="EFD">
písemně. - Hlasoval jsem proti poskytnutí vnější pomoci Jižnímu Súdánu ve výši 200 milionů EUR v rámci rozvojové spolupráce určené na pomoc Jižnímu Súdánu, který se musí vypořádat s řadou humanitárních a společensko-hospodářských problémů v souvislosti s omezenou správní kapacitou a politickou nestabilitou. Vzhledem k tomu, že EU samotná je nedemokratickou institucí a institucí, která, jak si myslím, by neměla mít agendu zahraniční politiky, nemohu podpořit žádnou její aktivitu související se třetí zemí. Spojené království je jedním z největších světových dárců zahraniční pomoci.
<P>
Důležité je, aby zahraniční pomoc a zahraniční politika zůstaly v kompetenci jednotlivých členských států a nebyly diktovány na úrovni EU, a to ani v případě, že se jedná o vhodného příjemce, který pomoc potřebuje. Tím, že umožňujeme, aby si EU vytvořila agendu zahraniční politiky, dostáváme se v souvislosti se třetí zemí do situace, která rozděluje členské státy, jelikož Unie jako celek nebude mít jednomyslné přání. Taková aktivita na úrovni EU vede k větším pravomocem v oblasti vnější činnosti, a to je něco, s čím rozhodně nesouhlasím.
<SPEAKER ID="176" NAME="Maria Da Graça Carvalho" LANGUAGE="PT">
Pokud jde o reakci Parlamentu na situaci v Súdánu po referendu konaném v roce 2011, v němž se rozhodlo o nezávislosti Jižního Súdánu od 9. července, považuji návrh usnesení předložený skupinou Evropské lidové strany (Křesťanských demokratů) za nanejvýš vhodný, neboť se domnívám, že představuje lepší přístup k politické situaci, jíž jsme svědky, i ke vztahům s dalšími africkými zeměmi.
<SPEAKER ID="176" NAME="Diogo Feio" LANGUAGE="PT">
Cílem referenda, které proběhlo v Súdánu, bylo ukončit násilí, které všeobecně panovalo a postavilo proti sobě obyvatele severní a jižní části země. Vzhledem k výsledkům referenda je vůle lidu Jižního Súdánu nyní jednoznačně ve prospěch nezávislosti, jak bylo již po mnoho let opakovaně uváděno. Moje skupina tuto věc, zejména situaci v Dárfúru, sleduje již po několik volebních období Parlamentu a úspěšně sponzorovala kandidaturu súdánského právníka, Sáliha Mahmúda Osmana, na Sacharovovu cenu v roce 2007. Cílem udělení ceny bylo ještě větší zviditelnění neskrývané šokující genocidy v zemi a uznání mírové činnosti těch, kdo navzdory všemu nevzdali boj za mír, solidaritu a lidská práva. Cena pro pana Osmana bohužel nestačila k tomu, aby mezinárodní společenství pochopilo, jak urychleně je žádoucí postavit se proti opakovanému a vážnému porušování lidských práv, které zaznamenáváme v Súdánu. Doufám, že před a po oddělení budou obě strany dodržovat to, co bylo dohodnuto, vybudují dvě mírumilovné země, dostanou své obyvatele z chudoby a budou podporovat dobré sousedství. Doufám také, že Evropská unie k tomu bude schopna přispět.
<SPEAKER ID="176" NAME="José Manuel Fernandes" LANGUAGE="PT">
Konečné výsledky referenda konaného dne 9. ledna 2011 o sebeurčení Jižního Súdánu potvrdily drtivou většinou, že voliči jsou odhodláni vytvořit nezávislý stát. Podle mezinárodních pozorovatelů EU proběhlo toto referendum, jehož výsledky oznámila komise pro referendum Jižního Súdánu a potvrdila vláda Súdánu, spravedlivě.
<P>
Proto obhajuji respektování výsledků referenda jako projevu demokratické vůle obyvatel Jižního Súdánu a naléhavě žádám Súdán a Jižní Súdán, aby se aktivně zavázaly k podpoře demokratického režimu a dosažení trvalého míru, bezpečnosti a prosperity v obou zemích. Poskytnutí vnější pomoci považuji za velmi důležité a vítám rozhodnutí Rady ze dne 23. května 2011 vyčlenit 200 milionů EUR na rozvojovou spolupráci v Jižním Súdánu s cílem přispět k nezávislosti místních společenství, zajistit základní potřeby lidí a vyřešit neexistenci lidských zdrojů a infrastruktury.
<SPEAKER ID="176" NAME="Ilda Figueiredo" LANGUAGE="PT">
Jak jsme kdysi varovali, nezávislost Kosova zavedla nebezpečný precedens, pokud jde o imperialistickou intervenci do vytváření umělých států v souladu s geostrategickými zájmy týkajícími se přístupu na trhy a jejich ovládání, přírodních zdrojů a pracovních sil.
<P>
Případ Jižního Súdánu je ve všech směrech podobný Kosovu. Konkrétně tam bylo zorganizováno referendum financované a podporované různými silami, a to jen v části požadující nezávislost tak, jak to bylo výhodné, aniž by se zbytek obyvatel země mohl vyjádřit. V jižní části Súdánu jsou navíc velké zásoby ropy, která je zásadní pro velký mezinárodní kapitál.
<P>
Stávající situace, kdy konflikty v celém v Súdánu přetrvávají a v celém regionu znovu vypukají a vyskytl se spor vymezení hranic, je důkazem, že umělé vytvoření této země neřeší žádný z existujících problémů a nezlepší ani životní úroveň milionů Súdánců, ale spíše rozdmýchá nesváry a konflikty.
<P>
Poté, co si hlavní imperialistické síly rozdělily africký kontinent podle svých zájmů, všechno poukazuje na to, že v Jižním Súdánu tento proces opětovně začal a povede k dalším válkám a k utrpení již tak vážně zdevastovaného obyvatelstva Afriky.
<SPEAKER ID="176" NAME="Monika Flašíková Beňová" AFFILIATION="S&amp;D">
písemně. - (SK) Po osamostatnění, k němuž má dojít přesně za měsíc, bude Jižní Súdán muset čelit hned několika humanitárním a sociálně-ekonomickým problémům. Pomoc od okolních zemí na podporu Jižnímu Súdánu bude v boji proti chudobě, na posílení místních společenství a na urychlení přínosu výhod míru pro obyvatelstvo na dlouhou dobu ještě důležitější, než doposud.
<P>
V období bezprostředně po referendu, kdy bude mít země přístup k vícestranným finančním zdrojům, hrozí, že vznikne mezera ve financování, a v důsledku toho bude Jižní Súdán velmi zranitelný a do velké míry ohrožený státním kolapsem. Podle mého názoru je proto nevyhnutelné, aby Evropská unie udělala vše, co je v jejích silách, ve snaze pomoci obyvatelům Súdánu toto kritické období překlenout a zabránit tak hrozící humanitární katastrofě. Protože jen pokud v zemi zavládne důvěra v mírovou budoucnost, může se v ní začít systematicky pracovat na dosažení rozvojových cílů.
<SPEAKER ID="176" NAME="Juozas Imbrasas" AFFILIATION="EFD">
písemně. - (LT) Uvítal jsem tento dokument, neboť vyzývá orgány Jižního Súdánu, aby podpořily přerod Jižního Súdánu v moderní, pluralistický a demokratický právní stát, v němž budou dodržována lidská práva, zejména práva žen a dětí, a výsadní právo občanů volit si svou vládu v pravidelných a svobodných volbách, bude též ochraňována svoboda pohybu, svoboda sdružování a svoboda vyjadřovat politické názory, jež jsou zakotveny v ústavě i právních předpisech.
<SPEAKER ID="176" NAME="David Martin" AFFILIATION="S&amp;D">
písemně. - Hlasoval jsem pro usnesení, které vyzývá obě strany, aby před blížícím se vyhlášením nezávislosti dne 9. července 2011 předložily konkrétní plány na zřízení či reformu institucí a zajistily tak, že oba státy budou k tomuto datu životaschopné. Usnesení též žádá delegace EU v Súdánu a Jižním Súdánu, aby aktivně šířily a prováděly doporučení nedávné mise EU pro sledování průběhu voleb a pro sledování průběhu referenda.
<SPEAKER ID="176" NAME="Clemente Mastella" LANGUAGE="IT">
Respektujeme výsledek referenda o nezávislosti Jižního Súdánu, k níž má dojít dne 9. července 2011, jako projev demokratické vůle obyvatel Jižního Súdánu. Doufáme, že politické orgány podpoří rozvoj moderního, pluralistického a demokratického právního státu, v němž budou dodržována lidská práva, prosadí výsadní právo občanů volit si svou vládu v pravidelných a svobodných volbách a budou ochraňovat svobodu pohybu, svobodu sdružování a svobodu vyjadřovat politické názory. Dále souhlasíme s tím, aby se všechny smluvní strany zapojily do nepřetržitého a konstruktivního dialogu, v rámci něhož by se řešily otázky, jež vyvstaly od skončení referenda, jako jsou společné hranice, úprava občanství pro občany severní i jižní části a rozdělení výnosů z prodeje ropy. Dále souhlasíme s potřebou vyčlenit nové evropské prostředky na podporu základních služeb, zejména školství a zdravotnictví, na zemědělství, zabezpečení dodávek potravin a budování institucionálních kapacit. EU musí pokračovat v poskytování humanitární pomoci Súdánu a Jižnímu Súdánu i po 9. červenci 2011 a všechny politické strany musí spolupracovat na plném zastoupení lidu celé země a pomoci budovat stabilní a demokratické politické instituce.
<SPEAKER ID="176" NAME="Nuno Melo" LANGUAGE="PT">
Konflikty v Súdánu, konkrétně v oblasti Dárfúru, si za uplynulé roky vyžádaly mnoho obětí zejména mezi nejvíce znevýhodněnými lidmi. Doufejme, že referendum ukončí konflikt a že konečně začínáme směřovat k trvalému míru. EU bude hrát v budoucím rozvoji v tomto regionu důležitou úlohu a nemůže se zříci svého důležitého úkolu přinést do této oblasti mír.
<SPEAKER ID="177" NAME="Louis Michel" LANGUAGE="FR">
Bezpečnostní situace v regionu Abyei je velmi znepokojivá. Chtěl bych pobídnout všechny zúčastněné strany, aby se zapojily do mírového dialogu tím, že ještě jednou zahájí jednání s Africkou unií. Chtěl bych vyzvat i k uspořádání referenda tak, jak je uvedeno v souhrnné mírové dohodě. Jak jih, tak sever budou muset pracovat na řešení několika klíčových otázek, které byly odloženy, například vytyčení hranic mezi oběma státy, rozdělení výnosů z prodeje ropy, využívání ropovodů, záležitost občanství a uspořádání veřejných konzultací v oblastech Modrý Nil a Jižní Kordofán. Jednou z našich priorit musí být podpora Jižního Súdánu. Musíme ho podnítit, aby ratifikoval dohodu z Cotonou, což otevře dveře novým perspektivám spolupráce. Stejně jako Chartúm jej podpoříme, aby zavedl pluralitní a multietnickou demokracii a nezávislou občanskou společnost, v níž bude klíčovou úlohu hrát spravedlnost společně se zákonodárnou a výkonnou mocí. Je nám potěšením, že jakmile Jižní Súdán podepíše a ratifikuje dohodu z Cotonou, budeme moci ve Společném parlamentním shromáždění přivítat zástupce parlamentu z Jižního Súdánu. Nadále musíme věnovat pozornost severu, nesmíme ho přehlížet nebo diplomaticky izolovat.
<SPEAKER ID="177" NAME="Alexander Mirsky" AFFILIATION="S&amp;D">
písemně. - Referendum v Jižním Súdánu se konalo ve dnech 9.-15. ledna 2011, přičemž drtivá většina účastníků hlasovala pro zřízení nezávislého státu Jižní Súdán. Dohodu o konání referenda uzavřela súdánská vláda a separatisté z jižní části země v roce 2005 po dvaceti letech občanské války.
<P>
Vládní orgány zastupující sever podepsaly souhrnnou mírovou dohodu, která stanoví, že otázka sebeurčení Jižního Súdánu bude vyřešena referendem. Vzhledem k tomu, že situace v regionu se v nedávné době výrazně zhoršila, vyzýváme tímto usnesením vládu Jižního Súdánu, aby v zemi zajistila demokracii a demilitarizovala svá území.
<P>
Znovu rovněž upozorňujeme na význam poskytnutí humanitární pomoci Súdánu a Jižnímu Súdánu a vyzýváme mezinárodní věřitele, aby Súdánu a Jižnímu Súdánu částečně odpustili mezinárodní dluh. Chtěl bych ještě dodat, že je důležité posílit sledování, rozmístit více odborníků, poskytnout regionu finanční pomoc a talentovaným mladým lidem umožnit bezplatné vysokoškolské vzdělání na univerzitách v EU. Hlasoval jsem pro usnesení.
<SPEAKER ID="177" NAME="Andreas Mölzer" LANGUAGE="DE">
V letošním lednovém referendu hlasovali lidé v Jižním Súdánu drtivou většinou pro nezávislost a pro odtržení od severní části Súdánu. Důležité je, aby EU respektovala právo těchto lidí na sebeurčení bez jakýchkoli omezení a aby uznala výsledky referenda jako vyjádření demokratické vůle obyvatel Jižního Súdánu. Vzhledem k tomu, že návrh usnesení tyto požadavky jasně splňuje, hlasoval jsem pro něj. Nyní je důležité, aby se smluvní strany souhrnné mírové dohody zapojily do nepřetržitého a konstruktivního dialogu a řešily záležitosti, které zůstávají po referendu nevyřešeny. Mezi ně patří společné hranice, úprava občanství pro občany severní i jižní části, rozdělení výnosů z prodeje ropy a využívání ropovodů.
<SPEAKER ID="177" NAME="Rolandas Paksas" AFFILIATION="EFD">
písemně. - (LT) Uvítal jsem toto usnesení, neboť je velmi důležité zvládat ozbrojené konflikty a neshody mezi oběma zeměmi, ukončit nepokoje způsobené rozdělením, dosáhnout souhrnné mírové dohody a řádně ji provádět. Severní i jižní část Súdánu musí být řízeny na základě zásad demokracie a právního státu při respektování lidských, sociálních a ekonomických práv. V tomto regionu musí převládnout dlouhodobý mír a bezpečnost. Ochrana a bezpečnost súdánského lidu musí zůstat i nadále prioritou. Problematiku statusu regionu Abyei je třeba řešit okamžitě na základě ustanovení souhrnné mírové dohody. Důležité je, aby EU podle možností poskytla požadovanou rozvojovou pomoc. Musíme vynaložit veškeré úsilí, abychom zajistili, že peníze určené na tuto pomoc budou využity plánovaným způsobem na základní a nejdůležitější služby. Vláda Jižního Súdánu by navíc měla přijmout politiky v oblasti zahraničních investic, aby tak zahraniční investice do přírodních zdrojů přispěly k rozvoji domácího hospodářství a k boji proti chudobě.
<SPEAKER ID="177" NAME="Justas Vincas Paleckis" AFFILIATION="S&amp;D">
písemně. - (LT) Hlasoval jsem pro toto usnesení o Súdánu a Jižním Súdánu, neboť referendum, které se konalo v Jižním Súdánu a v němž většina obyvatelstva hlasovala pro vytvoření nezávislého státu Jižního Súdánu, je důkazem demokratické vůle jeho občanů. Po sedmi letech války žije většina obyvatel Jižního Súdánu v bídě a ukazatele v oblasti vzdělávání jsou nejnižší na světě. Proto vítám rozhodnutí EU vyčlenit 200 milionů EUR na pomoc Jižnímu Súdánu, aby se dostalo pomoci nejzranitelnější části obyvatelstva. Tyto prostředky musí být použity na školství a zdravotnictví, na zemědělství a budování institucionálních kapacit. Vítám rozšíření mise OSN v Súdánu a rozmístění dalších mírových sil, neboť je to mimořádně důležité pro zajištění mírového vývoje v Súdánu a v Jižním Súdánu. Vytvoření nového státu je složitý proces, v němž je nutno velmi rychle vyřešit otázky vymezení společných hranic, udělení občanství obyvatelům jižní a severní oblasti, rozdělení výnosů z prodeje ropy atd. Po podpisu souhrnné mírové dohody by se obě země měly konstruktivně zapojit do politického dialogu. V Jižním Súdánu je třeba provést revizi ústavy, aby všechny politické strany navzájem spolupracovaly, a v plném rozsahu tak zastupovaly všechny občany země a přispěly k budování stabilních a demokratických politických institucí.
<SPEAKER ID="177" NAME="Maria do Céu Patrão Neves" LANGUAGE="PT">
Výsledky referenda v Súdánu jsou jednoznačným znamením touhy lidu Jižního Súdánu po nezávislosti, kterou žádá již po mnoho let. Skupina Evropské lidové strany (Křesťanských demokratů) tuto záležitost, zejména případ Dárfúr, sleduje již po dobu několika zasedání Parlamentu a úspěšně sponzorovala kandidaturu súdánského právníka Sáliha Mahmúda Osmana na Sacharovovu cenu v roce 2007. Cílem referenda bylo ukončit násilí mezi lidem severní a jižní části země. Doufáme, že v této fázi bude zahájena nová kapitola a že budou vybudovány dva nové mírumilovné státy. EU v tom může a měla by hrát aktivní úlohu tím, že pomůže jejich lidu vyváznout z chudoby a podpoří dobré sousedství.
<SPEAKER ID="177" NAME="Vincent Peillon" LANGUAGE="FR">
Toto usnesení, na jehož přípravě jsem se podílel, přichází v kritickou chvíli, a tedy v klíčovou chvíli řešení konfliktu v Jižním Súdánu. V lednu lidé v Jižním Súdánu drtivou většinou hlasovali v referendu za svou nezávislost. Za měsíc se zrodí nový stát. Nadále ovšem přetrvávají určité obavy, zejména po nedávných případech násilí ve sporné oblasti Abyei. V tomto stěžejním období má Parlament více než kdy jindy v úmyslu potvrdit svou naprostou podporu mírového procesu a vyzvat obyvatele Súdánu a Jižního Súdánu i mezinárodní komunitu, aby neztratily odhodlání a nadále prováděly souhrnnou mírovou dohodu z roku 2005. Evropský parlament zejména vyzývá obyvatele Súdánu a Jižního Súdánu, aby přišli s konkrétními plány zohledňujícími citlivá témata, zejména občanství, sdílení dluhu a rozdělení výnosů z prodeje ropy. Tyto plány se budou muset zabývat i obtížným problémem hranic, aby bylo zajištěno udržení mírové a životaschopné soužití obou států.
<SPEAKER ID="177" NAME="Paulo Rangel" LANGUAGE="PT">
Ve dnech 9. až 15. ledna 2011 se většina obyvatel Jižního Súdánu vyslovila pro vytvoření nezávislého státu. Je obecně známo, že jde o oblast, která je neustále otřásána konflikty, což mnoha obyvatelům znemožňuje vést důstojný život. Na základě této nové informace Parlament vyzývá orgány Jižního Súdánu, jehož nezávislost bude vyhlášena 9. července 2011, aby se vynasnažily vybudovat hlavní základy pro vytvoření demokratického státu zakotveného v lidské důstojnosti. K tomu bude nezbytná mezinárodní podpora. Za tímto účelem vítám podporu, kterou přislíbila EU s cílem napomoci vybudování nového státu. Proto jsem hlasoval pro toto usnesení.
<SPEAKER ID="178" NAME="Raül Romeva i Rueda" AFFILIATION="Verts/ALE">
písemně. - Jsem rád, že EP vítá pokojné a spolehlivé chování severní i jižní části Súdánu v průběhu referenda o Jižním Súdánu konaného v roce 2011, úsilí všech smluvních stran souhrnné mírové dohody a projevené odhodlání tuto smlouvu dodržovat; považuje to za rozhodující krok při provádění této souhrnné mírové dohody a za pozitivní znamení pro budoucí mírové soužití obou zemí; opětovně připomíná, že plně respektuje výsledek referenda jako projev demokratické vůle obyvatel Jižního Súdánu; vyzývá severní i jižní část země, aby aktivně usilovaly o nastolení demokratického režimu a dosažení dlouhodobého míru, bezpečnosti a prosperity v obou zemích a aby dodržovaly lidská, sociální a hospodářská práva; vyzývá orgány Jižního Súdánu, aby podpořily přerod Jižního Súdánu v moderní, pluralistický a demokratický právní stát, v němž budou dodržována lidská práva, zejména práva žen a dětí, a výsadní právo občanů volit si svou vládu v pravidelných a svobodných volbách a bude ochraňována svoboda pohybu, svoboda sdružování a svoboda vyjadřovat politické názory, jež jsou zakotveny v ústavě i právních předpisech.
<SPEAKER ID="178" NAME="Nikolaos Salavrakos" LANGUAGE="EL">
Stovky lidí byly zabity ve sporné oblasti Abyei mezi severní a jižní částí Súdánu. OSN před nedávnem oznámila, že město Abyei opustilo nejméně 20 000 lidí, kteří uprchli na jih poté, co se z této oblasti stáhla severosúdánská armáda. Jak se zcela správně uvádí ve společném návrhu usnesení, obě strany musí předložit konkrétní plány na vybudování a/nebo zreformování institucí tak, aby oba státy byly naprosto nezávislé, aby ustalo nepřátelství a aby došlo k podpoře demokratické správy s cílem vybudovat v této oblasti dlouhodobý mír a bezpečnost.
<SPEAKER ID="178" NAME="Niki Tzavela" LANGUAGE="EL">
Hlasovala jsem pro společný návrh usnesení o Súdánu a Jižním Súdánu, neboť podporuji veškeré snahy EU o rozvoj s cílem obnovit mír a přebudovat tuto oblast již dlouho sužovanou utrpením. Nedávný vývoj v této oblasti vyvolává obavy týkající se plnění podmínek nedávného referenda o nezávislosti Jižního Súdánu, neboť eskalace násilí v Abyei, které by mohlo způsobit obecnou destabilizaci této oblasti, představuje negativní vývoj. Důležitou úlohu by měla hrát Africká unie a s pomocí EU a OSN musí mít v této kritické době stále otevřené oči, aby zabránila návratu k válce. Vítám sdělení Rady o další hospodářské pomoci pro Jižní Súdán a podporuji doporučení zachovat humanitární pomoc EU i po 9. červenci. Jsem přesvědčena, že oba návrhy jsou nezbytné a pomohou při budování Jižního Súdánu jako nezávislého státu i v jakékoli krizové situaci, jež může nastat.
<SPEAKER ID="179" NAME="Sophie Auconie" LANGUAGE="FR">
Myslím si, že Evropská unie a Rusko musí zintenzivnit jednání o nastolení partnerství a o provádění komplexní dohody týkající se politického, hospodářského a společenského systému a zohlednit všechno, co souvisí s demokracií, s právním státem a s dodržováním lidských práv.
<SPEAKER ID="179" NAME="Zigmantas Balčytis" AFFILIATION="S&amp;D">
písemně. - (LT) Hlasoval jsem pro toto usnesení. Posílená spolupráce a dobré sousedské vztahy mezi EU a Ruskem mají zásadní význam pro stabilitu, bezpečnost a prosperitu v Evropě i za jejími hranicemi. EU a Rusko jsou na sobě vzájemně závislé jak ekonomicky, tak politicky, a proto je pro další rozvoj a posílení spolupráce mezi oběma partnery nadále nanejvýš důležité uzavření dohody o strategickém partnerství mezi EU a Ruskou federací. Ve vztazích s Ruskou federací musí EU vystupovat jako jeden subjekt a vyjadřovat svou solidaritu, zejména pokud jde o zachování dodávek energií. Politika Ruska vůči členským státům a zemím ve společném sousedství bude prubířským kamenem toho, jak hluboké je ve skutečnosti odhodlání Ruska vydat se cestou modernizace a demokratizace. Vítám požadavek Evropského parlamentu, aby zásoby přírodních zdrojů nebyly využívány jako politický nástroj a aby se zásady vzájemné provázanosti a transparentnosti staly základem takové spolupráce vedle rovného přístupu k trhům, infrastruktuře a investicím.
<SPEAKER ID="179" NAME="Izaskun Bilbao Barandica" LANGUAGE="ES">
Hlasovala jsem pro, neboť jsem přesvědčena, že Evropská unie a Rusko musí využít summitu v Nižním Novgorodu k posílení strategické spolupráce a k dosažení dohody o globální spolupráci v oblasti společenského, politického a hospodářského systému a k zahrnutí problematiky týkajících se demokracie, právního státu a základních a lidských práv. Summit musí posloužit k revizi bezpečnostní a energetické politiky, jež musí být prováděna na základě kritérií vzájemné závislosti, transparentnosti, záruk dodávek a boje proti změně klimatu i na základě zlepšené energetické účinnosti. Nezbytné bude, aby se jaderné elektrárny podrobily zátěžovým testům, a v tomto ohledu je politováníhodné, že nebyl přijat pozměňovací návrh vyzývající k okamžitému odstavení jaderných reaktorů černobylského typu, které jsou ještě v provozu.
<SPEAKER ID="179" NAME="Mara Bizzotto" LANGUAGE="IT">
Hlasuji pro společný návrh usnesení o summitu EU-Rusko. Usnesení obsahuje správná doporučení určená evropským zástupcům, kteří se zúčastní summitu, a připomíná jim, že EU musí vyvíjet politický tlak, aby přesvědčila Rusko, že musí přijmout svůj díl odpovědnosti za řešení problémů, které trápí dnešní svět v oblasti politické, hospodářské, geopolitické a ekologické. Rusko je jedním z nejdůležitějších hospodářských partnerů Evropy, a to nehovořím o tom, že je to sousední země, na níž závisí mimo jiné i evropská energetická politika. Svým kladným hlasem se tedy připojuji k výzvě této sněmovny směrem k zástupcům EU na summitu, aby na této události zavedli dialog prospěšný a užitečný pro obě strany, který povede ke společným a účinným řešením s cílem vyřešit nejdůležitější problémy evropské a celosvětové politické agendy.
<SPEAKER ID="179" NAME="Maria Da Graça Carvalho" LANGUAGE="PT">
Vítám úsilí o posílení a prohloubení dobrých vztahů mezi EU a dalšími hospodářskými mocnostmi. Pokud jde o vztahy mezi EU a Ruskem, vítám již dosažené úspěchy nejen na společném poli hospodářství a spolupráce, ale i v oblasti společných hodnot. Společný návrh usnesení o summitu EU-Rusko, který předložila skupina Evropské lidové strany (Křesťanských demokratů), považuji za nanejvýš vhodný, vzhledem ke stávající situaci.
<SPEAKER ID="179" NAME="George Sabin Cutaş" LANGUAGE="RO">
Hlasoval jsem pro společný návrh usnesení o summitu EU-Rusko, neboť jsem přesvědčen, že vztahy s Ruskem je třeba posilovat, zejména v oblasti dodávek energií.
<P>
Nová dohoda o partnerství a spolupráci musí být komplexní a právně závazná a musí obsahovat ustanovení o dodržování lidských práv a právního státu. Myslím si, že partnerství pro modernizaci je vhodným nástrojem na podporu provádění reforem v Rusku.
<P>
Jsem také přesvědčen, že vstup Ruska do WTO podpoří investice a zlepší obchodní vztahy s EU. Podpora Ruska v jeho úsilí o členství ve WTO je nám ku prospěchu. Rusko musí na druhé straně ukázat svou vůli skoncovat s protekcionistickými opatřeními, jako je celní unie s Kazachstánem a s Běloruskem.
<SPEAKER ID="179" NAME="Marielle De Sarnez" LANGUAGE="FR">
V předvečer příštího summitu EU-Rusko, který se bude konat ve dnech 9.-10. června v Nižním Novgorodě, vysíláme členským státům jasné poselství: přednost musí mít zaručení dodržování lidských práv před ambicióznějšími dohodami o obchodu, vízech a spolupráci. Evropská unie musí Rusku jasněji říci, že by mělo dodržovat mezinárodní povinnosti a závazky. Od roku 1994 nenastaly v našich vztazích s Moskvou žádné změny, přestože zcela zřejmě potřebujeme aktualizovat dohodu o partnerství a spolupráci. To by mělo jít ruku v ruce se skutečným pokrokem v oblasti demokracie a právního státu. Závěrem, je nepřijatelné, aby bylo poskytování přírodních zdrojů používáno jako politický nástroj.
<SPEAKER ID="179" NAME="Christine De Veyrac" LANGUAGE="FR">
Ruská federace a Evropská unie rozvinuly úzké partnerství a společný boj proti mezinárodnímu terorismu je jedním z příkladů. V této souvislosti jsem podpořila dnes přijaté usnesení o vztazích mezi EU a Ruskem před summitem ve dnech 9. a 10. června, jehož cílem bude zřízení nové strategické dohody. Tímto usnesením vysílají poslanci EP Rusku jasný politický signál: přestože by mezi EU a Ruskem byla žádoucí větší hospodářská, energetická, strategická a mezinárodní spolupráce, neměla by nicméně podmiňovat úsilí v oblasti ochrany lidských práv a občanských svobod.
<SPEAKER ID="179" NAME="Diogo Feio" LANGUAGE="PT">
Pro letmé pohledy, které si vyměňuje Evropa a Rusko, je typický vzájemný obdiv a zároveň vzájemná obava. Na evropské straně je obvyklé žasnout nad rozměry, obyvatelstvem a vojenskou silou Ruska a mít obavy z ruské rozpínavosti. Rusko již od dob Petra Velikého následuje příklad vědeckého a technického pokroku v Evropě, ale zároveň se ho obává jako něčeho, co by případně mohlo zničit ruskou duši a způsob existence a na co se pohlíží jako na hrozbu pro jeho územní celistvost. Studená válka tyto trendy nerozehnala, spíše posílila. Na cestě, po níž se Rusko vydalo v zásadě směrem k liberální pluralitní demokracii, byly zaznamenány úspěchy i nezdary, ale je nepopiratelné, že země ušla od doby železné opony velký kus cesty. Není ovšem pochyby, že je v tomto ohledu třeba ještě mnoho udělat a že Evropská unie a Ruská federace sdílí nejen historické, kulturní a náboženské dědictví, ale že mají i společné zájmy a úkoly, které si zasluhují užší vztahy na mnoha úrovních. Evropská unie by měla i nadále pracovat na tom, aby toto sbližování bylo možné a plodné.
<SPEAKER ID="179" NAME="José Manuel Fernandes" LANGUAGE="PT">
Rusko je stálým členem Rady bezpečnosti OSN a sdílí s EU odpovědnost za udržení stability ve světě. Problémy Středního východu, Libye, Íránu, terorismu, energetické bezpečnosti, změny klimatu a finanční krize budou překonány účinněji, jestliže budou naše vztahy s Ruskem založeny na spolupráci. Tři roky po konfliktu v Gruzii však Rusko stále nedodržuje dohody z 12. srpna a 8. září 2008, které se týkají stažení jeho sil z okupovaných gruzínských provincií Jižní Osetie a Abcházie, a neumožňuje monitorovací misi Evropské unie volný a úplný přístup na jejich území.
<P>
Proto zastávám názor, že EU a Rusko musí urychlit jednání o nové dohodě o partnerství a spolupráci založené na vzájemné závislosti EU a Ruska. Tato dohoda by měla být právně závazná a komplexní a měla by zahrnovat všechny oblasti týkající se demokracie, právního státu a dodržování lidských a základních práv.
<SPEAKER ID="179" NAME="João Ferreira" LANGUAGE="PT">
V popředí tohoto usnesení jsou jako obvykle široké ekonomické a finanční zájmy. Právě v této souvislosti musíme pohlížet na tlak vyvíjený na Rusko (což se děje i u několika dalších zemí), aby vstoupilo do Světové obchodní organizace, s cílem podpořit "rovné podmínky pro obchodní komunitu na jedné i druhé straně", "liberalizovat obchod v rámci globálního hospodářství" a podpořit zahraniční investice a zavrhnout "protekcionistická opatření". Toto usnesení tak sype z rukávu monotónní starou záplavu slov EU o neoliberálních politikách a politikách vměšování.
<P>
V tomto případě se ovšem navíc kromě přístupu k investicím a trhům věnuje ústřední pozornost přístupu ke zdrojům a tokům energie a dalších surovin, zejména vzácným zeminám, jichž je v EU vážný nedostatek, a jejich kontrole. Proto usnesení vyzývá k "úzké spolupráci mezi EU a Ruskem v oblasti dodávek surovin a vzácných zemin", zejména těch, které jsou považovány za kriticky nedostatkové. Je třeba upozornit také na takzvané "bezpečnostní" záležitosti, včetně "štítu protiraketové obrany". Musíme mít na paměti, že Rumunsko, člen EU a NATO, vyjádřilo svou vůli mít tento systém na svém území, což představuje ohrožení ruské bezpečnosti a míru v Evropě.
<SPEAKER ID="179" NAME="Ilda Figueiredo" LANGUAGE="PT">
Většina v Evropském parlamentu znovu vyjadřuje své nyní standardní neoliberální stanovisko a stanovisko podporující vměšování do vztahů mezi EU a Ruskem.
<P>
Prioritní jsou zájmy hospodářských a finančních skupin, které tlačí Rusko ke vstupu do Světové obchodní organizace, aby se podpořily "rovné podmínky pro obchodní komunitu na jedné i druhé straně a liberalizoval obchod v rámci globálního hospodářství", přičemž Rusko by muselo umožnit zahraniční investice a vzdát se "protekcionistických opatření".
<P>
V tomto ohledu jde zejména o přístup k energiím a o jejich kontrolu, a proto je zde požadavek na přístup k trhům, infrastrukturám a investicím. Pokud jde o výzvy, aby se Rusko zapojilo do užší spolupráce na dodávkách surovin a vzácných zemin, zejména těch, které jsou považovány za kriticky nedostatkové, objevuje se zde určitá beznaděj.
<P>
Nakonec zde vidíme pokrytectví. Požadavek zní, aby se Rusko zapojilo do "dalšího obsáhlého dialogu o otázkách bezpečnosti, který by se týkal i vybudování štítu protiraketové obrany", když Rumunsko, členský stát EU a NATO, již vyjádřilo vůli mít tento systém na svém území, což představuje jasnou hrozbu pro ruskou bezpečnost a mír v celé Evropě. Ani Spojené státy neujistily, že tomu tak není.
<SPEAKER ID="179" NAME="Monika Flašíková Beňová" AFFILIATION="S&amp;D">
písemně. - (SK) Usnesení se zabývá přípravami summitu EU-Rusko, který se bude konat ve dnech 9.-10. června 2011 v Nižním Novgorodu. Summit bude zaměřený na společné výzvy, jako jsou hospodářská a finanční krize, přistoupení k WTO, energetika a otázky související s energetickou bezpečností, dlouhodobá snaha o bezvízový styk mezi EU a Ruskem a jiné mezinárodní a regionální otázky.
<P>
Rusko samozřejmě představuje obrovský trh pro zboží z EU a je zároveň významným dodavatelem ropy a zemního plynu do členských zemí Unie. Vztahy Ruska a EU se v poslední době stále zlepšují, ale i přesto si zúčastněné strany zachovávají určitou rezervovanost nebo odstup. Domnívám se, že pokud se nepodniknou vhodné kroky pro nápravu, postupně se může vliv EU snížit nejen v Rusku, ale i v jeho sousedních zemích, a hrozí, že vztah s Unií by byl omezený výhradně jen na pozici obchodního partnera.
<SPEAKER ID="179" NAME="Juozas Imbrasas" AFFILIATION="EFD">
písemně. - (LT) Uvítal jsem tento dokument, neboť Rusko, jež je stálým členem Rady bezpečnosti stálým členem Rady bezpečnosti OSN, nese spolu s EU odpovědnost za zachování globální stability, a že posílená spolupráce a dobré sousedské vztahy mezi EU a Ruskem mají zásadní význam pro stabilitu, bezpečnost a prosperitu v Evropě i za jejími hranicemi. Pro další rozvoj a posílení spolupráce mezi oběma partnery je nadále nanejvýš důležité uzavření dohody o strategickém partnerství mezi EU a Ruskou federací. Přetrvává nejistota ohledně toho, zda Rusko respektuje a chrání základní lidská práva, dodržuje zásady právního státu a umožňuje soudům pracovat nezávisle a zda nevykonává politickou kontrolu nad médii, nepoužívá represivních opatření proti novinářům a zástupcům opozice a zda volby v této zemi jsou spravedlivé. Dokument zdůrazňuje důležitost energetické bezpečnosti a je toho názoru, že pokud jde o energetiku, bude politika Ruska vůči členským státům a zemím ve společném sousedství prubířským kamenem toho, jak hluboké je ve skutečnosti odhodlání Ruska vydat se cestou modernizace a demokratizace. Zásoby přírodních zdrojů by neměly být využívány jako politický nástroj. Základem takové spolupráce by se vedle rovného přístupu k trhům, infrastruktuře a investicím měly stát zásady vzájemné provázanosti a transparentnosti.
<SPEAKER ID="179" NAME="Sandra Kalniete" LANGUAGE="LV">
Hlasovala jsem pro toto usnesení a chtěla bych zdůraznit, že energetická politika Ruska vůči členským státům EU a zemím východní Evropy bude prubířským kamenem toho, jak hluboké je ve skutečnosti odhodlání Ruska vydat se cestou modernizace a demokratizace. Pokud nebudou zásoby přírodních zdrojů využívány jako politický nástroj, pokud Rusko uplatní rovná, transparentní a nediskriminační pravidla vůči všem hráčům na trhu, pokud Rusko provede objektivní výběr, aby v duchu spolupráce využilo naši stávající vzájemnou provázanost v oblasti energií, která se zakládá na konkrétních, spravedlivých a právně závazných zásadách, budeme moci hovořit o nové éře v rozvoji sjednocené Evropy. Nesmíme samozřejmě zapomínat a nedbat na různé důležité záležitosti, které nadále brzdí rozvoj hodnotných vztahů mezi EU a Ruskem, a zejména na skutečnost, že téměř tři roky po válce v Gruzii Rusko nadále okupuje velkou část svrchovaného území Gruzie, nadále ignoruje dohodu uzavřenou v roce 2008 a nezajistilo řádný přístup pozorovatelské misi Evropské unie na tato území.
<SPEAKER ID="180" NAME="Tunne Kelam" AFFILIATION="PPE">
písemně. - Hlasoval jsem pro usnesení o summitu EU-Rusko, ale ze strany Ruska nevidím žádný skutečný pokrok v boji s korupcí, s uplatňováním právního státu a mezinárodního práva. Deklarativní prohlášení prezidenta Medveděva nejsou ani důkazem, ani zárukou skutečného pokroku. Chtěl bych vám připomenout, že zatímco se Rusko snaží vstoupit do WTO, nedbá na různé mezinárodní závazky, zejména na závazky v oblasti lidských práv, pokud se mu to hodí. Může EU skutečně věřit státu, který uplatňuje mezinárodní právo selektivně? Vyzývám EU, aby velmi pečlivě sledovala období před volbami, v průběhu voleb i po volbách a zajistila, aby bylo každé porušení zaznamenáno a aby se na ně poukázalo. Nezávislé a transparentní volby jsou úhelným kamenem demokratických států, a pokud Rusko patřit mezi ně, musí se držet norem. I když jsou EU a Rusko nezávislé, většinou vidíme, že se EU přizpůsobuje přáním Ruska. EU musí zaujmout pevnou pozici a požadovat plné a rázné uplatňování právního státu, demokracie, dodržování lidských práv a nezávislosti soudů. Cokoli menšího znamená, že se neřídíme vlastními zásadami. A co je ještě horší, zklamali bychom lidi v Rusku, kteří touží po svobodě, prosperitě a bezpečnosti.
<SPEAKER ID="180" NAME="Jacek Olgierd Kurski" LANGUAGE="PL">
Unie potřebuje ve vztazích s Ruskem otevřenost, neboť od minulého summitu EU-Rusko se objevila řada nových problémů, které nemůžeme vyřešit bez lepší spolupráce. Evropská unie je dnes jednomyslně proti ruské politice rozdmychávání již zmrazených konfliktů a proti pokusům Moskvy vměšovat se do politiky nezávislých států, které byly dříve součástí SSSR, jako např. Gruzie. S rostoucími obavami sledujeme opakující se případy útoků na svobodu tisku a na nezávislé novináře. Na setkáních s Rusy musíme velmi rozhodně hovořit o svobodě tisku v Rusku. Naší prioritou musí být, aby Moskva umožnila svobodu tisku. Nesouhlasím však s částí, která odsuzuje Rusy za zablokování pochodu homosexuálů v Moskvě a za to, že párům stejného pohlaví neumožňuje sňatek a adopci dětí. Myslím si, že při respektování našeho přístupu k homosexuálnímu a lesbickému hnutí je každá země plně oprávněna sledovat svou vlastní nezávislou politiku. Evropská unie respektuje kulturu svých sousedů a neměla by se vměšovat do otázek morálky a axiologie.
<SPEAKER ID="180" NAME="Giovanni La Via" LANGUAGE="IT">
Posílená spolupráce a dobré sousedské vztahy mezi EU a Ruskem mají zásadní význam pro stabilitu, bezpečnost a prosperitu v Evropě i za jejími hranicemi. Doufám, že dnešní hlasování povede k přijetí rozhodujících opatření směřujících ke společné cestě založené na transparentnosti a sdílení společných úkolů s cílem dosáhnout společného prospěchu. Mám na mysli opatření nezbytná pro předcházení jakéhokoli porušení bezpečnosti v Evropě, včetně další spolupráce, nebo nelegálního přistěhovalectví, opatření pro účinnější kontroly na hraničních přechodech a lepší výměnu informací o terorismu a organizovaném zločinu.
<SPEAKER ID="181" NAME="David Martin" AFFILIATION="S&amp;D">
písemně. - Hlasoval jsem pro toto usnesení, které potvrzuje, že je naléhavě nutné, aby Rusko uplatňovalo základní demokratické normy, právní stát, lidská práva a svobodu sdělovacích prostředků coby základ pro spolupráci; vyzývá Rusko, aby přijalo konkrétní opatření na zlepšení situace v oblasti dodržování lidských práv a na ochranu novinářů, lidskoprávních aktivistů, menšin a zástupců opozice před násilím a zastrašováním.
<SPEAKER ID="181" NAME="Clemente Mastella" LANGUAGE="IT">
Posílená spolupráce a dobré sousedské vztahy mezi EU a Ruskem mají zásadní význam pro stabilitu, bezpečnost a prosperitu v Evropě i za jejími hranicemi. Jsme přesvědčeni, že je potřeba uzavřít souhrnnou právně závaznou dohodu, která by se týkala politického, hospodářského a sociálního systému, a jako taková by zahrnovala všechny oblasti týkající se demokracie, právního státu a dodržování lidských práv, zejména těch základních. Pokud jde o energetickou bezpečnost, jsme přesvědčeni, že dodávky přírodních zdrojů by neměly být používány jako prostředek uplatňování politického nátlaku, ale jejich základem musí být zásady vzájemné provázanosti a transparentnosti společně s rovným přístupem k trhům, infrastruktuře a investicím, aby tak byl nastolen právně závazný rámec pro oblast energetiky. Navíc očekáváme další spolupráci v oblasti nelegálního přistěhovalectví, k účinnějším kontrolám na hraničních přechodech a lepší výměně informací o terorismu a organizovaném zločinu.
<SPEAKER ID="182" NAME="Jean-Luc Mélenchon" LANGUAGE="FR">
Tato zpráva vyzývá Rusko, aby se vzdalo všech protekcionistických opatření, a hrozí odvetou, pokud se Rusko před tímto požadavkem neskloní. V dlouhodobé perspektivě předpokládá jen volný pohyb ruských a evropských občanů a stále podporuje rozvíjející se proces volného obchodu. Nekritizuje plán NATO na evropský štít protiraketové obrany. Je to arogantní imperialismus. Na druhou stranu nevyzývá Rusko, aby neprodleně zastavilo činnost jaderných reaktorů černobylského typu, které ohrožují nás všechny. Hlasuji proti této zprávě, přestože volá po respektování demokratických práv ruských občanů, tedy po něčem, co podporuji.
<SPEAKER ID="182" NAME="Nuno Melo" LANGUAGE="PT">
Toto usnesení o summitu EU-Rusko předjímá ambicióznější obchodní vztahy, novou dohodu o partnerství a spolupráci a liberalizaci vízového systému, ale Moskva musí poskytnout záruky, pokud jde o zlepšení situace v oblasti lidských práv v zemi, a skoncovat s politicky motivovanými soudními procesy, nedostatečnou svobodou tisku a okupací gruzínských provincií.
<P>
Momentálně žádáme, aby EU a Rusko plně využily tohoto summitu a urychlily jednání o nové dohodě o partnerství a spolupráci a vyřešily nejnovější problémy spojené s členstvím Ruska ve Světové obchodní organizaci. Dalším důležitým aspektem, který musíme mít na paměti, je dialog o další liberalizaci vízového systému s ohledem na závazek týkající se dlouhodobé perspektivy jeho zrušení pro cesty mezi EU a Ruskem.
<SPEAKER ID="182" NAME="Alexander Mirsky" AFFILIATION="S&amp;D">
písemně. - 9. červen znamenal zahájení 27. summitu EU-Rusko v Nižním Novgorodě. Evropskou delegaci vedl předseda Evropské rady, Herman Van Rompuy, a předseda Evropské komise, Jose Manuel Barroso. Ruskou delegaci vedl Dmitrij Medveděv.
<P>
Jedním z hlavních témat dvoudenních rozhovorů bylo ruské embargo na dovoz zeleniny z EU v důsledku nedávného vypuknutí nebezpečné střevní infekce v Evropě. Postup Ruska vyvolal v EU negativní odezvu.
<P>
Já naprosto sdílím obavy ruské vlády a chtěl bych, aby Lotyšská republika zakázala dovoz zeleniny do té doby, než bude nebezpečná nákaza úplně zlikvidována.
<P>
Tímto usnesením Evropský parlament vyzývá EU a Rusko, aby urychlily jednání o dohodě o partnerství a spolupráci a vyzývá Rusko, aby provádělo všechny již dříve podepsané dohody a aby vyřešilo problém lidí bez občanství v Rusku. Myslím si, že by především Evropa měla vyřešit problém lidí bez občanství v Lotyšské republice, a až poté by v této věci měla něco doporučovat.
<P>
Celkově podporuji usnesení a hlasoval jsem pro.
<SPEAKER ID="182" NAME="Wojciech Michał Olejniczak" LANGUAGE="PL">
V souvislosti s blížícím se summitem EU-Rusko dnes Evropský parlament schválil usnesení obsahující návrh témat, která by měla být na summitu projednána. Dokument také upozorňuje na důležité úkoly, které by měly být předmětem spolupráce mezi Ruskem a Evropskou unií.
<P>
Především by měla být zdůrazněna skutečnost, že EU a Ruská federace udržují stálé vztahy a že jejich dobré sousedské vztahy ovlivňují stabilitu a bezpečnost nejen na evropském kontinentu. Obě strany jsou navíc na sobě závislé jak v hospodářském, tak v politickém smyslu. V přijatém usnesení Evropský parlament vyjadřuje naději, že na summitu EU-Rusko bude možno pokročit v oblasti bezvízových cest a energetické bezpečnosti. Parlament rovněž vyzývá Ruskou federaci, aby projevila větší odhodlání v boji proti změně klimatu, zejména snížením emisí skleníkových plynů. Ve světle nadcházejících voleb do ruského parlamentu je také důležité, aby se volby konaly v souladu se zásadami stanovenými Radou Evropy a OBSE. Je rovněž nezbytné zabývat se otázkou porušování lidských práv a základních svobod v Rusku, které je ostatně členským státem Rady Evropy.
<SPEAKER ID="182" NAME="Rolandas Paksas" AFFILIATION="EFD">
písemně. - (LT) Rusko a EU jsou spojeny hospodářsky i politicky a nesou odpovědnost za zachování globální stability. Rusko a EU proto musí nadále posilovat spolupráci a rozvíjet dobré sousedské vztahy. Jen při využívání těchto opatření budeme moci zaručit stabilitu, bezpečnost a prosperitu v Evropě i za jejími hranicemi. Dohoda o strategickém partnerství je jedním z hlavních nástrojů pro provádění vytýčených cílů. Aby bylo jisté, že se dohoda řádně provádí, obě strany musí bezpodmínečně vyhovět jejím podmínkám a splnit přijaté závazky, přičemž musí zohlednit ochranu lidských práv a zásad demokracie a právního státu. Jsem přesvědčen, že tento summit odstraní překážky týkající se vstupu Ruska do WTO. To, aby se Rusko stalo plnohodnotným členem WTO, je důležitým krokem, který vytvoří příznivé obchodní prostředí pro podnikatelské subjekty na obou stranách a usnadní a liberalizuje obchod v rámci celosvětového hospodářství. Pozornost je věnována skutečnosti, že je velmi důležité zabývat se záležitostmi okolo liberalizace vízového režimu a zavádět postupně možnost bezvízového cestování mezi EU a Ruskem. Další základnou pevné a stabilní spolupráce je energetická a jaderná bezpečnost. Dodávky přírodních zdrojů se nesmí stát politickým nástrojem. Aby se dále předešlo jaderné havárii, musí být reaktory černobylského typu co nejrychleji vyřazeny z provozu a musí být uzavřena dohoda o plnění nejpřísnějších bezpečnostních norem.
<SPEAKER ID="182" NAME="Maria do Céu Patrão Neves" LANGUAGE="PT">
Hlasovala jsem pro toto usnesení a chtěla bych zdůraznit, že Rusko bude vždy důležitým partnerem Evropské unie. Proto je důležité navázat strategickou spolupráci, při níž budeme sdílet nejen hospodářské a obchodní zájmy, ale i cíl, jímž je úzká spolupráce v Evropě i na mezinárodním poli. Doufám, že se tato spolupráce bude vyvíjet v souladu se zásadami respektu, důvěry a solidarity.
<SPEAKER ID="182" NAME="Paulo Rangel" LANGUAGE="PT">
V Evropě je řada států, které vzešly z jedné formy, a to by se při přezkumu vztahů mezi EU a Ruskem mělo brát v úvahu, tedy vztahy mezi nejdůležitějším evropským politickým uskupením a největším evropským státem. Stručně řečeno, Rusko je nepostradatelným partnerem pro Unii, a to nejen z hospodářského hlediska, ale i z politického. Unie proto musí posílit vztahy, které ji váží k jejímu nejmocnějšímu sousedovi, tím, že podpoří zjednodušení obchodu mezi oběma státy (což samo o sobě vede k politickému sbližování) a že posílí prosazování svých vlastních hodnot.
<SPEAKER ID="183" NAME="Crescenzio Rivellini" LANGUAGE="IT">
Rusko sdílí s Evropskou unií odpovědnost za zachování globální stability. Posílená spolupráce a dobré sousedské vztahy mezi Evropskou unií a Ruskem mají zásadní význam pro stabilitu, bezpečnost a prosperitu v Evropě i za jejími hranicemi. Mnohé problémy na mezinárodní úrovni, zejména pokud jde o Střední východ, Libyi, Írán, terorismus, zajištění dodávek energie, změnu klimatu či finanční krize, nebude možné překonat bez zodpovědných vztahů s Ruskem a spolupráce s ním. Chtěl bych poznamenat, že přetrvávají obavy týkající se respektování lidských práv a jejich ochrany, lidských a základních práv právního státu, nezávislosti soudnictví, politické kontroly nad médii, represivních opatření proti novinářům a zástupcům opozice a spravedlivého charakteru voleb v Rusku. Proto podporuji naše ruské partnery, aby se do těchto věcí otevřeně a konstruktivně zapojili.
<SPEAKER ID="183" NAME="Raül Romeva i Rueda" AFFILIATION="Verts/ALE">
písemně. - EP: lituje, že navzdory povinnosti Ruska coby člena Rady Evropy zajistit svobodu shromažďování, dochází i nadále k zákazu a násilnému rozhánění pokojných shromáždění občanů, jako tomu bylo v případě pochodu homosexuálů v Moskvě už šestý rok v řadě, a to nehledě na konečné rozhodnutí Evropského soudu pro lidská práva z dubna 2011; očekává, že delegace a diplomaté EU budou v budoucnu aktivně uplatňovat Soubor nástrojů na prosazování a ochranu požívání veškerých lidských práv lesbickou, gay, bisexuální a transgender menšinou.
<SPEAKER ID="183" NAME="Nikolaos Salavrakos" LANGUAGE="EL">
Rusko je soused a důležitý partner. Dialog mezi Ruskem a EU by se měl rozšířit na všechny oblasti a měli bychom se přiblížit strategickému partnerství pro naši společnou budoucnost. Myslím si, že s Ruskem máme společné zájmy, které bychom měli konstruktivně využívat tak, abychom uzavřeli konkrétní dohody o obchodu, o energiích, abychom dosáhli transparentní a spolehlivé energetické politiky a abychom usnadnili pohyb osob mezi Ruskem a EU tím, že zjednodušíme získání víz. Takové záležitosti, jako je omezení korupce a konsolidace právního státu v Rusku v souladu s mezinárodními pravidly, pomohou vytvořit silnější obchodní a politické vazby a my v těchto oblastech předpokládáme rozvoj. Věříme, že i Rusko se bude chovat jako moderní demokratická země.
<SPEAKER ID="184" NAME="Horst Schnellhardt" AFFILIATION="PPE">
písemně. - (DE) V rozděleném hlasování o odstavci 17 tohoto usnesení jsem hlasoval proti druhé části. Myslím si, že je nevhodné zaměřovat se na konkrétní znevýhodněné skupiny ve společnosti tak, jak to činí tento odstavec. I u jiných skupin, například u těch, které mají jiné politické názory, se porušují lidská práva a to nesmíme tolerovat. První část odstavce pro mne znamená, že práva lesbické, gay, bisexuální a transgender menšiny mohou být chráněna, aniž bychom ztráceli ze zřetele ostatní skupiny tak, aby jim bylo zajištěno rovné zacházení.
<SPEAKER ID="184" NAME="Zbigniew Ziobro" LANGUAGE="PL">
Podporuji zásady usnesení o summitu EU-Rusko. Měli bychom hovořit o otázkách nevyřešených konfliktů v Moldavsku, Gruzii a Náhorním Karabachu. Aktivita Ruska v těchto oblastech znemožňuje stabilizaci situace a mírové řešení. Další velmi důležitou otázkou je záležitost zdrojů energie a nákladů, které ponesou členské státy EU, když za ně budou Rusku platit. Naléhavé je řešení otázky zákazu dovozu zeleniny z EU na ruský trh. V letním období je finanční dopad na producenty obrovský.
<P>
Nesouhlasím však s odstavcem 17 tohoto usnesení, který útočí na Rusko za to, že neumožnilo lesbickým a gay osobám uzavírat sňatky a adoptovat děti. Nesouhlasím ani s tím, že Rusko bylo odsouzeno za to, že zablokovalo pochod homosexuálů. Poskytování těchto práv by mělo být svrchovanou záležitostí každé země. Způsob života, tradice a modely, které jsou společensky přijatelné v některých členských státech EU, jsou Rusku cizí. Evropská unie, která respektuje kulturní tradice Rusů, by neměla v této záležitosti vytvářet tlak na Moskvu a měla by ponechat otázky práv sexuálních menšin na sňatek a adopci dětí v rukou vnitrostátního zákonodárce.
<SPEAKER ID="185" NAME="Sophie Auconie" LANGUAGE="FR">
Za poslední roky obdržel Evropský parlament více než 400 petic týkajících se klamavých obchodních praktik uplatňovaných některými katalogovými firmami. Tyto petice zasílali nezávislí obchodníci, dobrovolnické organizace a rodinné podniky, které se staly obětí klamavých obchodních katalogů. Vzhledem k tomu, že se ukázalo, že stávající směrnice o klamavých praktikách je nedostatečná, hlasovala jsem pro toto usnesení, které vyzývá Evropskou komisi, aby urychlila revizi této směrnice tak, aby ke klamavým praktikám nadále nedocházelo.
<SPEAKER ID="185" NAME="Liam Aylward" LANGUAGE="GA">
Není to poprvé, co Evropský parlament projednává záležitost klamavých obchodních katalogů a Komise a členské státy se problémem katalogů často zabývají. Já často hovořím na toto téma v Parlamentu a nedávno jsem kontaktoval Komisi, abych projednal všechny stížnosti pocházející z mého volebního okrsku, které se týkají podvodných systémů internetových katalogů se sídlem v jiných zemích. Lidé z těchto systémů předstírají, že jde o skutečné katalogy, a poté naúčtují poplatky podnikům, které tuto službu v první řadě nepožadovaly, nebo nevěděly, že bude zpoplatněna.
<P>
Přestože existuje směrnice 2006/114/ES, Komise ani členské státy nedělají dost, aby pomohly podnikům postiženým podvodnými systémy, nebo aby tyto podvodné systémy úplně zlikvidovaly. Podporuji usnesení Parlamentu, které na tuto záležitost upozorňuje, a znovu žádám Komisi, aby přijala okamžitá opatření na odstranění těchto klamavých a destruktivních praktik. EU musí před těmito příliš rozšířenými podvodnými systémy chránit osoby a podniky Unie.
<SPEAKER ID="185" NAME="Zigmantas Balčytis" AFFILIATION="S&amp;D">
písemně. - (LT) Hlasoval jsem pro toto usnesení. Evropský parlament obdržel více než 400 petic týkajících se obecně rozšířených klamavých obchodních praktik uplatňovaných některými katalogovými firmami, které se dotýkají tisíců převážně malých podniků v Evropské unii a mají na ně výrazný finanční dopad. Uvedené praktiky obvykle spočívají v přesvědčování podniků, ale také profesionálů či neziskových subjektů, k tomu, aby se bezplatně nechali zapsat do seznamu firem. Tyto podniky později zjistí, že podepsaly smlouvu obnášející také poplatek. Vzhledem k tomu, že katalogové firmy mají nezřídka sídlo v jiném členském státě, než ve kterém se nachází sídlo jejich obětí, oběti se jen obtížně dovolávají ochrany či náhrady u vnitrostátních orgánů. Ačkoli Komise není oprávněna přímo vymáhat, aby fyzické nebo právnické osoby dodržovaly ustanovení uvedené směrnice, je povinna jako strážce smluv zajistit, aby byla tato směrnice náležitě uplatňována členskými státy. Vítám výzvu, aby Komise podnikla kroky, jimiž by ověřila, zda jsou ustanovení směrnice provedena do vnitrostátních právních předpisů členských států a zda se řádně uplatňují, a aby v případě potřeby přijala nápravné kroky s cílem zastavit klamavé činnosti.
<SPEAKER ID="185" NAME="Izaskun Bilbao Barandica" LANGUAGE="ES">
Podpořila jsem tuto iniciativu, neboť Komise musí zajistit, aby členské státy dodržovaly směrnici 2006/114/ES o klamavé a srovnávací reklamě, která se týká transakcí mezi podniky. Tato směrnice však buď není přiměřená, nebo ji členské státy nesprávně vymáhají. Komise proto musí neprodleně revidovat a zlepšovat směrnice, aby k takové praxi nedocházelo.
<SPEAKER ID="185" NAME="Mara Bizzotto" LANGUAGE="IT">
Můj hlas pro toto usnesení ke klamavým praktikám katalogových firem je novou fází v dlouhodobé kampani vedené stranou Lega Nord na obranu našich podnikatelů. Usnesení odsuzuje příliš vysoký počet podvodů ke škodě tisíců malých podniků po celé Evropské unii a zdůrazňuje špatné provedení směrnice z roku 2006 o klamavé reklamě ze strany členských států. Svým hlasem plně podporuji výzvu usnesení směrem ke Komisi, aby se ujala svých povinností kontrolovat činnost jednotlivých států a aby zlepšila stávající právní předpisy o ochraně podniků.
<SPEAKER ID="186" NAME="Jan Březina" AFFILIATION="PPE">
písemně. - (CS) Více než 400 petic, které dosud doputovaly do EP, upozorňuje na obecně rozšířené klamavé obchodní praktiky uplatňované některými "katalogovými firmami" spočívající v přesvědčování podniků, ale také neziskových subjektů k tomu, aby se bezplatně nechaly zapsat do seznamu firem, přičemž tyto podniky později zjistí, že podepsaly smlouvu obnášející také poplatek. Katalogové firmy však často mají sídlo v jiném členském státě, než ve kterém se nachází sídlo jejich obětí, takže se oběti jen obtížně dovolávají ochrany či náhrady u vnitrostátních orgánů.
<P>
Směrnice 2006/114 o klamavé a srovnávací reklamě, která se vztahuje na obchodní úkony mezi firmami, bohužel nezajišťuje dostatečně účinnou nápravu nebo není náležitě prosazována členskými státy. Vzhledem k tomu, že Komise je povinna zajistit, aby byla tato směrnice náležitě uplatňována členskými státy, měla by tento stav vyhodnotit a případně učinit příslušná nápravná opatření. Je především jejím úkolem a odpovědností učinit přítrž klamavým obchodním praktikám uplatňovaným ze strany "katalogových firem". Tomu by mohlo minimálně napomoci vypracování jakési černé listiny klamavých praktik těchto firem.
<SPEAKER ID="187" NAME="John Bufton" AFFILIATION="EFD">
písemně. - Hlasoval jsem proti návrhu usnesení o klamavých katalogových firmách, neboť Spojené království uplatňuje své vlastní předpisy o klamavém marketingu prostřednictvím Office of Fair Trading, která kontroluje regulaci otevřeného a čestného obchodu a smluv ve Spojeném království. Tyto předpisy se však netýkají klamavých smluv v jiných členských státech. Sjednocování právních předpisů EU k této problematice by ohrozilo britské pravomoci v této oblasti a otevřelo by další kanály, jimiž by podniky z EU využívaly britský trh, neboť by mohly obcházet právní předpisy EU. Ve Spojeném království nabízejí obchodní komory a obchodní a investiční sdružení přístup k bezpečným obchodním katalogům a možnosti v rámci sítí prostřednictvím programů, jako jsou Overseas Market Introduction Service, Passport to Export a dokonce i European Enterprise Network. Prvořadé je, aby na britském trhu převažovaly tyto katalogy a nebyly vytlačovány tím, že by společnosti z EU mohly zaplavit britský trh pod záštitou obchodních právních předpisů EU.
<SPEAKER ID="187" NAME="Maria Da Graça Carvalho" LANGUAGE="PT">
Klamavé obchodní praktiky používané vydavateli obchodních katalogů mají dopad zejména na malé podniky, takže mají zásadní negativní důsledky pro udržitelnost a rozvoj hospodářství. Proto, a to i s ohledem na neustálý opětovný výskyt tohoto problému v EU, vítám návrh usnesení, v němž se navrhuje, že je třeba se těmito činnostmi zabývat.
<SPEAKER ID="187" NAME="Proinsias De Rossa" AFFILIATION="S&amp;D">
písemně. - Poslanci EP obdrželi více než 400 petic týkajících se obecně rozšířených klamavých obchodních praktik uplatňovaných některými katalogovými firmami, které se dotýkají tisíců převážně malých podniků. Klamavé obchodní praktiky obvykle spočívají v přesvědčování podniků, ale také profesionálů či neziskových subjektů, k tomu, aby se bezplatně nechali zapsat do seznamu firem, a ty posléze zjistí, že podepsaly smlouvu obnášející také poplatek. Katalogové firmy mají nezřídka sídlo v jiném členském státě, než ve kterém se nachází sídlo jejich obětí, takže se oběti jen obtížně dovolávají ochrany či náhrady u vnitrostátních orgánů.
<P>
Podporuji toto usnesení. Směrnice o klamavé a srovnávací reklamě (2006/114/ES), která se týká obchodních transakcí mezi podniky, je nedostatečná, pokud jde o možnost účinné nápravy, a v členských státech není ani dostatečně vymáhána. Usnesení naléhavě žádá Komisi, aby ověřila řádné provedení, uplatňování a prosazování směrnice ze strany členských států a aby urychlila svou činnost, pokud jde o revidování a zdokonalení směrnice a dalších příslušných právních předpisů, a co nejdříve tak ukončila klamavé obchodní praktiky uplatňované ze strany katalogových firem, a to především prostřednictvím vypracování černé listiny klamavých praktik těchto firem.
<SPEAKER ID="187" NAME="Diogo Feio" LANGUAGE="PT">
Klamavá reklama a nečestné obchodní praktiky podkopávají důvěru spotřebitelů, a poškozují tak vnitřní trh. Proto je velmi důležité, aby evropské právní předpisy chránily spotřebitele a podniky před takovými praktikami. Pokud jde o klamavé praktiky v oblasti obchodních katalogů, které jsou obvyklé a mají na podniky katastrofální dopad, považuji za dobré znamení, že se příslušné právní předpisy důkladně přepracovávají tak, aby skoncovaly s klamavými praktikami, které používají vydavatelé obchodních katalogů, a to především prostřednictvím vypracování "černé listiny" klamavých praktik těchto obchodních katalogů.
<SPEAKER ID="187" NAME="José Manuel Fernandes" LANGUAGE="PT">
Stávající návrh usnesení analyzuje chování některých katalogových firem, které se chovají nepřijatelně, když podvádějí tisíce občanů a společností v Evropské unii. Směrnice 2006/114/ES o klamavé a srovnávací reklamě není bohužel schopna dosáhnout očekávaných výsledků, ale oběťmi jsou zejména starší lidé, malé a střední podniky a dokonce i charitativní organizace.
<P>
Máme co do činění se společnostmi, které jsou ve své taktice velmi agresivní, jsou to skuteční predátoři bez skrupulí, jejichž činnost je třeba urychleně zastavit. Vzhledem k tomu, že tyto praktiky se uplatňují přes hranice, je velmi obtížné postavit ty, kdo jsou za to zodpovědní, před soud. Navíc neexistuje žádná černá listina těchto podvodných společností, což by pomohlo předcházet jejich praktikám, které mezitím pokračují s vědomím vnitrostátních orgánů.
<P>
Evropské právní předpisy musí chránit evropské občany. Nemůžeme dovolit těmto společnostem, aby se beztrestně pohybovaly z jednoho členského státu do druhého, a dokonce i mimo EU, a využívaly zásadu volného pohybu osob a zboží po schengenském prostoru. To, co máme před sebou, je velmi aktuální návrh, který si zaslouží mou plnou podporu. Oběti čekají na praktické výsledky a já doufám, že Komise přijme nezbytná opatření, aby tento stav ukončila.
<SPEAKER ID="187" NAME="Ilda Figueiredo" LANGUAGE="PT">
Jak je uvedeno v usnesení, Evropský parlament obdržel více než 400 petic týkajících se obecně rozšířených klamavých obchodních praktik uplatňovaných některými vydavateli obchodních katalogů, které se dotýkají tisíců převážně malých podniků a mají na ně celkově výrazný finanční dopad.
<P>
Klamavé obchodní praktiky celkově spočívají v přesvědčování podniků, ale také profesionálů či neziskových subjektů, k tomu, aby se bezplatně nechali zapsat do seznamu firem. Ti, kdo se registrují, později zjistí, že podepsali smlouvu obnášející také poplatek. Vydavatelé obchodních katalogů mají navíc nezřídka sídlo v jiném členském státě, než ve kterém se nachází sídlo jejich obětí, takže se oběti jen obtížně dovolávají ochrany či spravedlnosti u vnitrostátních orgánů.
<P>
Petiční výbor lituje, že směrnice 2006/114/ES o klamavé a srovnávací reklamě, která se uplatní na transakce mezi podniky, je pravděpodobně neúspěšná, pokud jde o protiopatření, nebo ji členské státy nedostatečně uplatňují.
<P>
V usnesení, které bylo právě přijato, Evropský parlament vyzývá Evropskou komisi, aby analyzovala problém a pracovala na řešení, což je požadavek, který získal naši podporu.
<SPEAKER ID="187" NAME="Monika Flašíková Beňová" LANGUAGE="SK">
Předmětné katalogové společnosti nepochybně nejsou jen klamavé nebo zavádějící. Jsou to také podvodné společnosti. Protože když někdo naláká živnostníky a firmy do svého seznamu jen za účelem vlastního prospěchu a obohacení, jednoznačně se dopouští protizákonného jednání. Tyto praktiky katalogových společností jsou i podle směrnice o klamavé a srovnávací reklamě jednoznačně mimo zákon. Myslím si však, že není potřeba vymýšlet nové právní předpisy. Je žádoucí snažit se o co nejrychlejší a nejúčinnější uplatnění práva v praxi a pokusit se vytvořit podmínky, aby se často malé rodinné firmy mohly účinně právně bránit.
<SPEAKER ID="187" NAME="Pat the Cope Gallagher" LANGUAGE="GA">
Dozvěděl jsem se, že Evropský parlament obdržel více než 400 petic týkajících se zneužívání obchodních katalogů. Obvykle je to tak, že se podnik registruje v katalogu, aby v něm bylo uvedeno jeho jméno, a je přesvědčen, že s tím není spojen žádný poplatek. Plně podporuji toto usnesení, které vyzývá Evropskou komisi, aby řádně uplatňovala směrnici o klamavé a srovnávací reklamě.
<SPEAKER ID="187" NAME="Louis Grech" AFFILIATION="S&amp;D">
písemně. - Pro ochranu malých a zranitelných organizací a podniků před nekalými, klamavými nebo agresivními marketingovými praktikami je velmi důležité řádné uplatňování a prosazování směrnice o klamavé a srovnávací reklamě. Přestože se směrnice týká klamavé reklamy mezi podniky, jejím širším cílem je ochrana spotřebitelských zájmů, zabezpečení hladkého fungování jednotného trhu a výrazné zlepšení života občanů. Nějaké zlepšení vidím, ale myslím si, že je stále ještě co dělat, aby byly zastaveny tyto klamavé praktiky. Podniky v Evropě se stále stávají oběťmi nekorektního klamavého jednání, které vede ke značným finančním ztrátám převážně malých a začínajících podniků. Vzhledem k nepřesnému provedení směrnice mám obavy, že mezi jednotlivými členskými státy panuje značná nejednotnost v regulaci těchto nekalých praktik. Pokud se situace nezlepší, budou potřeba další kroky. Nutná je užší spolupráce mezi Komisí a členskými státy, která by měla přinést lepší provádění a prosazování směrnice. Je také třeba lépe šířit informace a vzdělávání, zejména mezi malými podniky a úředníky veřejných orgánů. Pro mechanismus sankcí, stížností a náhrad jsou potřeba pružná pravidla, která jsou nezbytná k přizpůsobení se proměnlivým tržním podmínkám a novým tržním praktikám.
<SPEAKER ID="187" NAME="Małgorzata Handzlik" LANGUAGE="PL">
Přijetím dnešního usnesení Evropský parlament znovu vyzval k ochraně malých a středních podniků. Praktiky, kdy je firmám nabízena registrace v obchodním katalogu a kdy se vytváří falešný dojem, že registrace je bezplatná, jsou stále běžnější. Když pak vyjdou najevo fakta, zjistí se bohužel ve skutečnosti, že se podnik zavázal zaplatit pevně stanovenou částku za určité časové období. Tato praxe je předmětem stížností, které podniky adresují Evropskému parlamentu. Proto také chceme, aby Evropská komise prověřila, jak členské státy provádějí ustanovení směrnice 2006/114/ES o klamavé a srovnávací reklamě. Evropský parlament rovněž žádá, aby byla otázka klamavých obchodních katalogů zahrnuta do revize této směrnice. V usnesení, které bylo dnes přijato, se vracíme i k návrhu, jenž byl uveden v usnesení přijatém Parlamentem v roce 2008 ke stejné problematice, tedy k myšlence vytvořit černou listinu nepoctivých praktik uplatňovaných společnostmi, které provozují obchodní katalogy. Doufám, že Evropská komise nebude otálet s přijetím vhodných opatření na ochranu malých a středních podniků před těmito nepoctivými praktikami.
<SPEAKER ID="187" NAME="Juozas Imbrasas" AFFILIATION="EFD">
písemně. - (LT) Uvítal jsem tento dokument, neboť Parlament obdržel více než 400 petic týkajících se obecně rozšířených klamavých obchodních praktik uplatňovaných některými katalogovými firmami, které se dotýkají tisíců převážně malých podniků v Evropské unii a mají na ně výrazný finanční dopad. Parlamentu jsou i nadále zasílány petice a stížnosti týkající se katalogových firem. Uvedené klamavé obchodní praktiky obvykle spočívají v přesvědčování podniků, ale také profesionálů či neziskových subjektů, k tomu, aby se bezplatně nechali zapsat do seznamu firem. Tyto podniky později zjistí, že podepsaly smlouvu obnášející také poplatek. Katalogové firmy mají nezřídka sídlo v jiném členském státě, než ve kterém se nachází sídlo jejich obětí, takže se oběti jen obtížně dovolávají ochrany či náhrady u vnitrostátních orgánů. Dokument naléhavě vybízí Komisi, aby urychlila svou činnost týkající se revidování a zdokonalení směrnice 2006/114/ES a dalších příslušných právních předpisů, a co nejdříve tak ukončila klamavé obchodní praktiky uplatňované ze strany katalogových firem, a to především prostřednictvím vypracování černé listiny klamavých praktik těchto firem.
<SPEAKER ID="188" NAME="David Martin" AFFILIATION="S&amp;D">
písemně. - Hlasoval jsem pro toto usnesení, které naléhavě vybízí Komisi, aby urychlila svou činnost týkající se revidování a zdokonalení směrnice a dalších příslušných právních předpisů, a co nejdříve tak ukončila klamavé obchodní praktiky uplatňované ze strany katalogových firem, a to především prostřednictvím vypracování černé listiny klamavých praktik těchto firem.
<SPEAKER ID="189" NAME="Jiří Maštálka" AFFILIATION="GUE/NGL">
písemně. - (CS) Návrh usnesení předložený na základě otázky k ústnímu zodpovězení B7-0315/2011 o klamavých katalogových firmách je stručný, týká se však hned dvou oblastí, které vyžadují trvalou pozornost. Oblastí první je podpora malých a středních podniků ze strany orgánů a institucí EU, zde v kontextu jejich ochrany před klamavými obchodními praktikami, druhou oblastí je ochrana hospodářské soutěže zamezováním tolik rozšířené nekalé soutěže, do níž patří právě klamavá a srovnávací reklama. Lze uvítat předpokládané úsilí Komise, jež je tímto usnesením vyzývána nejen k revizi a zdokonalení směrnice 2006/114/ES o klamavé a srovnávací reklamě, ale i k provedení nápravných opatření zaměřených proti nedůslednému prosazování této směrnice členskými státy EU.
<SPEAKER ID="189" NAME="Nuno Melo" LANGUAGE="PT">
Klamavá reklama a nečestné obchodní praktiky škodí vnitřnímu trhu. Proto musíme vypracovat právní předpisy na ochranu spotřebitelů a podniků před touto praxí.
<SPEAKER ID="189" NAME="Alexander Mirsky" AFFILIATION="S&amp;D">
písemně. - Uvítal jsem tento dokument, neboť Parlament obdržel více než 400 petic týkajících se obecně rozšířených klamavých obchodních praktik uplatňovaných některými katalogovými firmami, které se dotýkají tisíců převážně malých podniků v Evropské unii a mají na ně výrazný finanční dopad. Parlamentu jsou i nadále zasílány petice a stížnosti týkající se katalogových firem. Klamavé obchodní praktiky obvykle spočívají v přesvědčování podniků, ale také profesionálů či neziskových subjektů, k tomu, aby se bezplatně nechali zapsat do seznamu firem. Tyto podniky později zjistí, že podepsaly smlouvu obnášející také poplatek. Katalogové firmy mají nezřídka sídlo v jiném členském státě, než ve kterém se nachází sídlo jejich obětí, takže se oběti jen obtížně dovolávají ochrany či náhrady u vnitrostátních orgánů. Dokument naléhavě vybízí Komisi, aby urychlila svou činnost týkající se revidování a zdokonalení směrnice 2006/114/ES a dalších příslušných právních předpisů, a co nejdříve tak ukončila klamavé obchodní praktiky uplatňované ze strany katalogových firem, a to především prostřednictvím vypracování černé listiny klamavých praktik těchto firem. Plně s tím souhlasím a hlasoval jsem pro.
<SPEAKER ID="189" NAME="Andreas Mölzer" LANGUAGE="DE">
V posledních letech se bohužel objevuje stále silnější trend nekalých obchodních praktik a klamavé reklamy. V minulosti byli cílem těchto podvodů obvykle spotřebitelé, ale nyní se podvodné praktiky rozšiřují do světa podnikání. Problém je, že tyto podvodné aktivity se obvykle šíří přes hranice, a tak je obtížnější zatknout a stíhat pachatele. Některé z těchto společností neustále mění svůj název a P.O. box, což také znesnadňuje zatčení těch, kdo tahají za nitky. Proto je důležité, abychom vyplnili mezery v této oblasti tak, abychom mohli účinněji zasahovat proti podvodům. Opatření by však neměla být zaměřena jen na oblast podnikání a jen, jako je tomu v tomto konkrétním případě, na klamavé obchodní praktiky katalogových firem. Je třeba učinit rozhodné kroky i proti různým formám podvodů zaměřených na spotřebitele. V této petici spatřuji krok správným směrem, po němž by měla následovat další opatření, a proto jsem hlasoval pro.
<SPEAKER ID="189" NAME="Rolandas Paksas" AFFILIATION="EFD">
písemně. - (LT) Vítám toto usnesení, neboť musíme podpořit poctivé obchodní praktiky a zastavit šíření klamavých obchodních praktik. Za tím účelem musíme zřídit účinné prostředky pro možnost náhrady. V současné době většina společností, zejména malých a středních podniků, trpí v důsledku klamavých praktik výraznými finančními ztrátami. Podniky dostávají nepřesné obchodní návrhy a poté jsou lapeny do pasti nechtěných smluv na inzerci v obchodních katalozích. V takovém případě nejsou vnitrostátní orgány schopny poskytnout odpovídající ochranu nebo náhradu, neboť katalogové firmy mají často sídlo v jiném členském státě, než postižené podniky. Tak mohou katalogové firmy beztrestně zneužívat stávající situace. Aby Komise co nejdříve zastavila toto nepoctivé jednání, musí vypracovat černou listinu klamavých praktik obchodních katalogů a přijmout odpovídající právní předpisy zaměřené zejména na ustanovení směrnice o klamavé a srovnávací reklamě a na jejich provádění. Myslím si, že musíme vytvořit správné podmínky pro spolupráci mezi vnitrostátními orgány členských států, což by usnadnilo uplatňování správních nebo právních opatření i přes hranice. Evropská unie musí tato opatření zavést proto, aby vnitřní trh mohl normálně fungovat, aby spotřebitelé byli chráněni a aby se podnikatelské subjekty mohly zapojit do čestných obchodních praktik.
<SPEAKER ID="189" NAME="Justas Vincas Paleckis" AFFILIATION="S&amp;D">
písemně. - Hlasoval jsem pro návrh usnesení, neboť jasně poukazuje na stávající situaci, pokud jde o klamavé obchodní praktiky, které již tak porušují právní předpisy EU, a u nichž mezinárodní rozměr podvodu znesnadňuje obětem stíhat podvodníky a bojovat proti nim. Myslím si, že zranitelné malé podniky a profesionálové musí být před klamavými obchodními katalogy chráněni, takže EP a EU jako taková musí ukázat, že každý se musí řídit evropským právem a respektovat je. Proto plně podporuji toto usnesení, které vyzývá Komisi, aby proaktivně prověřila, jak členské státy uplatňují a ve vnitrostátních podmínkách prosazují směrnici 2006/114/ES a v případě potřeby provádějí nápravu. Komise by měla také urychlit revizi a zdokonalení směrnice a dalších příslušných právních předpisů s cílem skoncovat co nejdříve s klamavými praktikami katalogových firem.
<SPEAKER ID="189" NAME="Maria do Céu Patrão Neves" LANGUAGE="PT">
Toto usnesení Evropského parlamentu ze dne 9. června 2011 o klamavých katalogových firmách upozorňuje Komisi na potřebu urychlit činnost v oblasti revize a zdokonalení směrnice a dalších příslušných právních předpisů a co nejdříve tak ukončit klamavé obchodní praktiky uplatňované ze strany vydavatelů obchodních katalogů, a to především prostřednictvím vypracování černé listiny klamavých praktik těchto firem.
<SPEAKER ID="189" NAME="Paulo Rangel" LANGUAGE="PT">
Podle zpravodaje Parlament obdržel více než 400 petic týkajících se klamavých obchodních praktik. Takové praktiky ohrožují zdravé fungování vnitřního trhu, zaprvé proto, že pro zdravé fungování hospodářství je nezbytná důvěra spotřebitelů, a co je důležitější, také proto, že dotčený postup by měl být nezákonný. Tato záležitost je tak důležitá, že si již vyžádala legislativní zásah Unie. S ohledem na momentálně známé výsledky je však třeba naléhat na Komisi, aby dohlédla na provádění směrnice 2006/114/ES a aby zároveň přezkoumala její omezení s ohledem na její zdokonalení.
<SPEAKER ID="189" NAME="Raül Romeva i Rueda" AFFILIATION="Verts/ALE">
písemně. - EP: 1. vyjadřuje politování nad tím, že směrnice 2006/114/ES o klamavé a srovnávací reklamě, která se vztahuje na obchodní úkony mezi firmami, zjevně buď nezajišťuje dostatečně účinnou nápravu, nebo není náležitě prosazována členskými státy; 2. připomíná, že ačkoli Komise není oprávněna přímo vymáhat, aby fyzické nebo právnické osoby dodržovaly ustanovení uvedené směrnice, je povinna zajistit, aby byla tato směrnice náležitě uplatňována členskými státy; 3. vyzývá Komisi, aby aktivně ověřovala, jak členské státy provádějí, uplatňují a prosazují směrnici 2006/114/ES, a aby případně učinila příslušná nápravná opatření.
<SPEAKER ID="190" NAME="Peter Skinner" AFFILIATION="S&amp;D">
písemně. - Hlasoval jsem pro toto usnesení jako součást citlivé reakce evropských politiků z 27 států na toto podvodné jednání. Podniky, zejména v mé oblasti jihovýchodní Anglie, jsou již příliš dlouho cílem těchto bezskrupulózních praktik. Od voličů vím, že jsou vyzýváni, aby bezplatně inzerovali své podnikání, poté obdrží fakturu na vysokou částku a zakrátko následují právní výhrůžky. Tato praxe přichází ze Španělska, ale může k ní dojít kdekoli. Místní orgány ve Španělsku by se měly mnohem více zabývat takovými podvodníky a stíhat ty, kdo jsou do tohoto podvodného chování zapojeni.
<SPEAKER ID="190" NAME="Rafał Trzaskowski" LANGUAGE="PL">
Počet stížností, které Parlament dostává ohledně klamavých obchodních katalogů, a skutečnost, že tyto aktivity jsou často přeshraniční, jen dokazuje, že je potřeba zkvalitnit právní předpisy EU v této oblasti.
<SPEAKER ID="190" NAME="Angelika Werthmann" AFFILIATION="NI">
písemně. - (DE) Hlasovala jsem pro návrh usnesení a pro výzvu ke zkvalitnění právních předpisů, kterou usnesení obsahuje. Mezitím je však třeba přijmout opatření, které by zabránilo tomu, aby počet postižených firem stále stoupal. Je třeba vést strategickou informační kampaň, která by sebrala vítr z plachet všem těmto vydřiduchům. Nabídky na uvedení v katalozích je třeba mimořádně pečlivě zkoumat, zejména v případě, že jsou údajně bezplatné.
