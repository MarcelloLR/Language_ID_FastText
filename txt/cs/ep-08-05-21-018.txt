<CHAPTER ID="018">
Nová strategie Evropské unie v oblasti zdraví zvířat (2007-2013) (rozprava)
<SPEAKER ID="467" NAME="Předsedající">
Dalším bodem je zpráva, kterou pokládá pan Wojciechowski jménem Výboru pro zemědělství a rozvoj venkova o nové strategii Evropské unie v oblasti zdraví zvířat (2007-2013).
<SPEAKER ID="468" NAME="Janusz Wojciechowski">
zpravodaj. ? (PL) Hlavním pilířem, na němž spočívá strategie týkající se zdraví zvířat, je myšlenka, že prevence je lepší než léčba, což v tomto případě platí dvojnásobně. Jsem si jistý, že si všichni vzpomínáme na problémy související s BSE, ptačí chřipkou, kdy bylo nezbytné utratit miliony zvířat. Byla to nejnepříjemnější zkušenost a jsem si jistý, že nikdo z nás nechce, aby se opakovala. Naznačuje však, že bychom měli zkvalitnit spolupráci na evropské úrovni, abychom zlepšili ochranu zdraví zvířat. Jejich zdraví je velmi úzce propojené s lidským zdravím, neboť tu existuje možnost přímého a nepřímého přenosu určitých onemocnění ze zvířat na člověka.
<P>
Chtěl bych zdůraznit několik bodů ze své zprávy. V první řadě je to prosazování lepších norem péče o zdraví zvířat. Ve zprávě se ve velké míře zdůrazňuje úzké propojení mezi těmito dvěma skutečnostmi. Doufáme, že v budoucí politice budou zastávat prominentní místo.
<P>
Druhým bodem, na který bych chtěl poukázat, je spravedlivá hospodářská soutěž. Od evropských výrobců se požaduje, aby dodržovali velmi mnoho veterinárních norem a ustanovení týkajících se zdraví zvířat a dobrých životních podmínek zvířat. Stejné požadavky se však nevztahují na dovozce. Tato skutečnost se ve zprávě ve velké míře zdůrazňuje. Na naše výrobce a výrobce, kteří vyvážejí živočišné výrobky na evropský trh, by se měly vztahovat stejné požadavky. Představuje to velkou výzvu pro naše jednání v rámci jednání Světové obchodní organizace.
<P>
Můj třetí bod se týká výrazné podpory programu očkování. Domníváme se, že je významným nástrojem, díky kterému se dá omezit počet onemocnění. Rovněž se požaduje nový přístup. Výrobky pocházející z očkovaných zvířat by neměly být na trhu diskriminované. Ve zprávě je této záležitosti věnováno hned několik odstavců.
<P>
Můj čtvrtý bod se týká škod a systému kompenzace. V první řadě by se měly posílit snahy o snížení rizika onemocnění. V Za druhé by nebylo vhodné se omezovat jen na poskytování kompenzací majitelům zvířat v případě jejich likvidace v souvislosti s ohniskem nákazy, ale i na nepřímé ztráty související s krizí na trhu.
<P>
Pátou otázkou je otázka lepší kontroly na vnějších hranicích Unie. Tato kontrola by se neměla omezovat na kontrolu dokumentů. Měla by zahrnovat komplexní prohlídky s cílem účinně předcházet nezákonnému vstupu zvířat neznámého původu na území Unie.
<P>
Šestá otázka souvisí s lhůtou na uskutečňování strategie. Domnívám se, že nemůžeme očekávat, že všechna právní ustanovení budou zavedena do začátku roku 2013. Na to je zapotřebí delší časové období.
<P>
Sedmý bod se týká financování cílů strategie. V návrhu zprávy se kritizuje skutečnost, že financování těchto ambiciózních plánů je nepřiměřené. Plány by měly být řádně financovány z rozpočtu Unie.
<P>
A na závěr bych chtěl, vážený pane předsedající, říci několik slov anglicky, abych zachoval věrnost citace, na kterou se odvolávám.
<P>
(Řečník pokračoval anglicky.)
<SPEAKER ID="469" NAME="Androula Vassiliou">
členka Komise. - Vážený pane předsedající, vítám pozitivní a ochotnou reakci Parlamentu na novou strategii týkající se zdraví zvířat.
<P>
Všichni si uvědomujeme, že propuknutí nákaz může mít zničující následky. Mohou představovat vážné nebezpečí pro veřejné zdraví, mohou zničit důvěru veřejnosti vůči zemědělství obecně a vůči živočišným výrobkům konkrétně, mohou způsobit vysoké hospodářské náklady, vzpomeňte si například na krizi související se slintavkou a kulhavkou v roce 2001, která jen Spojené království stála víc než 13 miliard EUR, a vypuknutí epidemie onemocnění zvířat může také vést k problémům souvisejícím s dobrými životními podmínkami zvířat a životním prostředím.
<P>
Strategie je reakcí na sérii výzev, přičemž se v ní zohledňují výsledky z rozsáhlé konzultace zainteresovaných stran.
<P>
Evropská unie dneška, se svými 27 členskými státy, je velmi odlišná od embrya Společenství z doby před řadou let, když se formuloval náš současný rámec pro zdraví zvířat. Setkáváme se s novými výzvami, jakými jsou ptačí chřipka a rozšíření nákaz přenášených vektory, jako je i katarální horečka ovcí, a existuje pravděpodobnost, že v nejbližších letech se objeví mnohé jiné. Obchodní podmínky se ve velké míře změnily prostřednictvím masivního nárůstu objemu obchodu a dovozu zvířat a živočišných výrobků.
<P>
V nové strategii se uznávají a představují široké sociální a hospodářské vlivy, které mohou způsobit hrozby související se zvířaty, jinými slovy, nejde jen o kontrolu určitých nakažlivých nemocí zvířat. Strategie se ve velké míře zaměřuje na aspekty veřejného zdraví, bezpečnosti potravin, dobrých podmínek zvířat, zemědělství, obchodu, trvale udržitelného rozvoje a výzkumu v souvislosti zdravím zvířat. Klíčovou zásadou strategie je skutečnost, že prevence je lepší než léčba.
<P>
Nedávné zkušenosti prokázaly hodnotu a účinnost předběžného nebo preventivního přístupu. Musíme investovat více do účinných opatření zaměřených na prevenci vypuknutí nákaz, prostřednictvím čehož omezíme následné rozšíření chorob a tím odstraníme nebo aspoň omezíme jejich vlivy. Je zapotřebí zvýšit a finančně podpořit biologickou bezpečnost zemědělských podniků, je třeba zkvalitnit likvidaci nemocí a dohled, je zapotřebí zvýšit povědomí o chorobách a připravenost na mimořádné situace. Měl by se klást větší důraz na očkování a diskriminační testování.
<P>
Ve strategii se stanoví nový právní rámec formou všeobecného právního předpisu o zdraví zvířat, který bude doplněný prováděcími předpisy především technické povahy. Ze širšího holistického pohledu se musí naše právní předpisy zkvalitnit nebo rozvinout strategičtějším a soudržnějším způsobem. Musíme objasnit úkoly a odpovědnost, harmonizovat je do co největší možné míry s mezinárodními normami, vycházet z vědeckého poradenství a zásady prevence v případech, kdy to bude vhodné.
<P>
Komise v současnosti uvažuje o nejlepší metodologii určení prioritních onemocnění zvířat EU podle jejich vlivu na lidské zdraví, společnost a hospodářství. Tento rok se začne realizovat studie o rozvoji harmonizování zodpovědnosti EU a režimu rozdělování nákladů, které je třeba zohlednit v souvislosti s přezkoumáním v současnosti dostupných finančních nástrojů. Taktéž se musíme snažit o stimulaci inovace prostřednictvím výzkumu a vývoje pomocí dostatečně financovaných partnerství veřejného a soukromého sektoru.
<P>
A na závěr bych chtěla zmínit sedmý rámcový program pro výzkum, který probíhá současně s novou strategií. Bude důležitý v podpoře výzkumu zdraví zvířat a záležitostí souvisejících s dobrými podmínkami zvířat.
<P>
Komise v nejbližších několika týdnech ukončí práci na akčním plánu, v němž budou zohledněna doporučení a stanoviska Parlamentu, stejně jako stanoviska Rady a Hospodářského a sociálního výboru. Komise v této souvislosti ocení další návrhy ze strany Parlamentu, zejména vzhledem ke střednědobému přezkumu rozpočtu v roce 2009.
<P>
Ještě jednou vám děkuji za zájem a nadšení, které jste v souvislosti s touto iniciativou projevili. Těším se na setkání s mnoha poslanci Parlamentu na Veterinárním týdnu, který je podnikem, jejž Komise organizuje s vaší podporou jako první krok na cestě transformace strategie slov na strategii činů.
<SPEAKER ID="470" NAME="Esther De Lange">
jménem skupiny PPE-DE. - (NL) Vážený pane předsedající, možná bychom mohli být štědřejší, pokud jde o časový limit dvou minut, neboť poslanec, který hovořil přede mnou, svou řeč nedokončil. Chtěla bych se poděkovat Komisi za prohlášení a zpravodaji za zprávu. Velkou výzvou nyní bude přetransformovat tyto ambice z prohlášení a zprávy na konkrétní opatření.
<P>
Chtěla bych zvláště zmínit několik bodů, které je zapotřebí zohlednit, pokud jde o nás. Samozřejmě souhlasíme s Komisí, že prevence je v oblasti boje proti onemocněním zvířat lepší než léčba. Pokud i navzdory tomu vypukne epidemie choroby zvířat, jak jste už řekl, očkování musí být ústředním prvkem boje proti příslušné epidemii. Chceme předcházet situacím, k nimž došlo například v mém členském státě, kde se objevilo 26 případů choroby šílených krav v roce 2001 a 285 000 zvířat muselo být utraceno. Protože neexistuje rozdíl mezi výrobky z očkovaných a neočkovaných zvířat, musí být prodej takovýchto výrobků zaručený v rámci Unie, stejně jako mimo Evropskou unii. Chtěla bych naléhavě požádat Evropskou komisi, aby na to dohlédla, protože v minulosti v této oblasti došlo k chybám. Samozřejmě prodejny, zpracovatelé a spotřebitelé musejí plnit své povinnosti v této souvislosti.
<P>
Také vyzýváme Komisi, aby objasnila, jakou úlohu musí sehrávat Evropská unie, členské státy a samotné odvětví ve financování prevence onemocnění zvířat samozřejmě nyní, když je toto téma součástí diskusí o kontrole stavu zemědělské politiky. V členských státech se uplatňují ještě stále velmi rozdílná ustanovení pro financování a tato skutečnost může mít také vliv na konkurenční postavení. Proto žádáme o objasnění těchto skutečností.
<P>
Vyvážející země musí samozřejmě dodržovat stejné požadavky jako naši evropští výrobci, například v oblasti identifikace a prevence onemocnění zvířat. A na závěr bych se chtěla Evropské komise zeptat, kdy hodlá předložit svou analýzu současných přepravních nařízení a jakým způsobem můžeme omezit možné rozšíření onemocnění zvířat v této oblasti v co největší možné míře.
<SPEAKER ID="471" NAME="Rosa Miguélez Ramos">
jménem skupiny PSE. - (ES) Vážený pane předsedající, skutečností je, paní komisařko, že všichni poslanci ve Výboru pro zemědělství a rozvoj venkova srdečně uvítali novou strategii týkající se zdraví zvířat, kterou jste nám předložila, jak dokazuje množství příspěvků k této zprávě.
<P>
Musím říci, že jde o největší a nejambicióznější program, jaký byl kdy předložený v souvislosti s touto záležitostí, a musím vám proto poblahopřát. Abych však řekla pravdu, musím vyjádřit své překvapení, že velkou ambici argumentace nedoplňuje požadované rozpočtové plánování, neboť je zřejmé, že současné veterinární fondy nebudou postačovat na to, aby pokryly nové a nesmírně potřebné politiky zaměřené na prevenci.
<P>
Vážená paní komisařko, právě nám byl předložen návrh paní Fischerové-Boelové v souvislosti s kontrolou stavu společné zemědělské politiky a ani zdraví zvířat, ani dobré životní podmínky zvířat nefigurují mezi příjemci finančních prostředků, které mají být vyčleněny na rozvoj venkova k účelům řešení nových problémů, v protikladu s tím, co útvary zjevně očekávaly, aspoň tak mi to bylo řečeno.
<P>
Jinými slovy, politika, o níž dnes diskutujeme, nebude disponovat dodatečnými zdroji, nebo tedy určitě ne zemědělskými zdroji, jak se domnívám, že jste prohlásila, do období, než nebude přijat nový finanční výhled.
<P>
Pani komisařko, rozpočet bez politiky je zbytečný, ale politika bez rozpočtu může být zcela bezpředmětná. Pokud hodláme splnit naše současné cíle, do diskuse o rozpočtu musí být zahrnuté budoucí uplatňování této strategie. Kromě toho je zřejmé, že bude nesmírně náročné splnit časový plán stanovený v oznámení, kterým jsou roky 2007-2013. Proto bych se vás chtěla zeptat, zda můžete říci, kdy bude připravený akční plán a kdy si myslíte, že budou přijata prvotní nařízení.
<P>
Pokud jde o pozměňovací návrhy, má skupina mírně pozměnila odstavec 29. V případech, když se neuplatňují správná opatření, problémy vzniknou bez ohledu na režim živočišné výroby, který funguje v každém členském státě. Důležité je, aby se práce řádně odváděla.
<P>
Souhlasíme s rozvojem právních opatření na kontrolu zvířat v zájmovém chovu, ale domníváme se, že finanční prostředky je zapotřebí vyčlenit na zemědělská zvířata.
<P>
Také nehodláme podporovat pozměňovací návrh 29, který předložila skupina PPE-DE, jehož cílem je opětovné otevření diskuse, která je v tomto případě nemístná. Byla to ve skutečnosti Rada, která před čtyřmi roky odložila rozhodnutí týkající se přepravy zvířat na rok 2011, ve prospěch dohody o některých nesmírně důležitých záležitostech. Jde také o kontroverzní záležitost, která si vyžaduje přezkoumání vlivu a řádný vědecký základ, a proto bych chtěla opětovně prohlásit, že tento pozměňovací návrh této záležitosti celkově protiřečí a má skupina bude rozhodně hlasovat v jeho neprospěch.
<SPEAKER ID="472" NAME="Jan Mulder">
jménem skupiny ALDE. - (NL) Také bych se chtěl poděkovat zpravodaji za nadšení, které vložil do své práce. Domnívám se, že vzhledem k nárůstu v míře globalizace musíme ve větší míře zohledňovat propuknutí nakažlivých onemocnění zvířat. Lidé více cestují a převážejí výrobky, o kterých nepředpokládají, že by mohly způsobit propuknutí nákazy, nicméně se to může stát. Všichni už řekli, že jsou potřebné lepší hraniční kontroly, protože prevence je lepší než léčba. Vždy mě zarazí, když přijedu například do Spojených států nebo do Austrálie, že hraniční kontroly na těchto místech jsou mnohem přísnější než v Evropě. Přemýšlím nad tím, proč neuplatňuje Evropská unie podobný systém jako Spojené státy, kde se každého zeptají, zda převáží nebo nepřeváží živočišné výrobky. Jen v takovém případě můžeme riziko řádně kontrolovat.
<P>
Co by se mělo dělat, pokud vypukne epidemie nakažlivého onemocnění zvířat? Domnívám se, že každý je v této chvíli přesvědčený, že masové utrácení, ke kterému docházelo v minulosti, už není přijatelné. Budeme muset očkovat a potom musí být možné prodávat výrobky z očkovaných zvířat na evropském trhu, stejně jako mimo něj. A to je problém. Neoslovily mě pokusy, které dělá Komise, aby přesvědčila prodejce, organizace spotřebitelů atd., že výrobky z očkovaných zvířat jsou stejně dobré jako výrobky z neočkovaných zvířat. Živočišné výrobky ze zvířat očkovaných proti slintavce a kulhavce musí být nadále označované, aby spotřebitelé tuto informaci měli. Zdá se to zcela zbytečné. Z tohoto důvodu je zapotřebí aktivní stanovisko Komise.
<P>
Dosud jsme měli každoročně, a situace tento rok není jiná, velké dodatečné rezervy v rozpočtu pro zemědělství. Dosud jsme byli schopní pokrýt náklady na všechny epidemie nakažlivých onemocnění zvířat z rozpočtu pro zemědělství. V budoucnosti se situace může do velké míry změnit. Postupně se přidávají nové země a přebytek v rozpočtu pro zemědělství se trvale zmenšuje. Navzdory tomu je za epidemii nutné platit. Podle evropského práva se to musí udělat. Z tohoto důvodu se domnívám, že je co nejdříve nutné zavést režim evropského zdravotního pojištění zvířat, fondy pro zdraví zvířat v každé zemi nebo na evropské úrovni atd. Připravil jsem zkušební projekt v této oblasti v rozpočtu na rok 2004. Všechny plány jsou připravené a Komise musí začít pracovat a bezodkladně vyvíjet činnost v této oblasti.
<P>
Má závěrečná poznámka se týká přepravy zvířat. Nejsem jedním z lidí, kteří tvrdí, že "pokud přepravujete zvíře tolik a tolik hodin, je to v zásadě dobré". Přeprava zvířete, která trvá dvě hodiny, může být horší než ta, která trvá devět hodin. Jde zejména o podmínky, za nichž jsou zvířata přepravována, a Komise musí vzít v úvahu podmínky a nejen délku přepravy.
<SPEAKER ID="473" NAME="Alyn Smith">
jménem skupiny Verts/ALE. - Vážený pane předsedající, chtěl bych poblahopřát našemu zpravodaji. Těší mě, že jsem mohl podpořit tuto zprávu ve výboru, a těší mě, že ji budu moci podpořit nyní spolu se svou skupinou. Rovněž vítám, co řekla paní komisařka, a těší mě, že se této rozpravy dnes večer v Parlamentu účastní, neboť Komise a Parlament se v mnoha věcech týkajících se zdraví zvířat shodují. Těším se na spolupráci s paní komisařkou a jejími útvary v nejbližších měsících, kdy budeme v této oblasti vyvíjet další činnost.
<P>
Těší mě, že paní komisařka zdůraznila důvody, proč potřebujeme společnou strategii EU týkající se zdraví zvířat. Je celkem zřejmé, že v globalizovaném světě katarální horečka ovcí nerespektuje hranice nebo naše politiky nebo rozdíly mezi zeměmi v rámci Evropské unie a ani vnější hranice EU. V globalizovaném světě ptačí chřipka a mnohá jiná onemocnění dokážou velmi, velmi rychle zasáhnout celou planetu. Musíme jednat společně, s cílem řešit tyto problémy a vypracovat strategii k jejich nápravě.
<P>
Vyvážíme naše zvířata, a možná i jejich zdravotní problémy, a je zřejmé, že jsme v tom všichni společně. Těším se na průběh akčního plánu v oblasti zdraví zvířat, který, jak řekla paní komisařka, bude předložený v nejbližších několika týdnech. Chtěl bych Parlament upozornit zvláště na odstavec 46 zprávy Parlamentu, ve kterém se uznává, že EU je příkladem osvědčených postupů pro svět, pokud jde o dobré životní podmínky zvířat, a v němž se obzvlášť odkazuje na jednání v rámci WTO. Chtěl bych naléhavě požádat paní komisařku, aby prodiskutovala s komisařem Mandelsonem záležitosti týkající se zabezpečení, že jednání v rámci WTO neoslabí nebo nenaruší normy EU, zejména v souvislosti s tím, co se upřímně dá označit za podprůměrný dovoz do Evropské unie. Měli jsme ve výboru množství problémů se záležitostí související s dovozem hovězího masa z Brazílie, v jehož případě si nejsem jistý, zda systém fungoval tak dobře, jak měl. Doufám, že tuto situaci nezopakujeme v případě dovozu kuřecího masa z USA.
<P>
Další záležitostí související s dobrými životními podmínkami zvířat je označování ovcí. Podporujeme široké uplatňování tohoto opatření, ale upřímně se domníváme, že Komise jde nesprávným směrem a nejedná přiměřeným způsobem, pokud jde o to, co je skutečně v praxi potřebné, s cílem zabezpečit všechno, co vyžaduje. Zvláště to platí pro Britské ostrovy, kde v Skotsku, Anglii, Severním Irsku a ve Walesu fungují systémy celkem dobře a účinně chrání evropská zvířata a jejich dobré životní podmínky. Byl bych vděčný, kdyby se paní komisařka k tomu vyjádřila, ale jinak z obecného hlediska tuto zprávu a její úsilí podporuji.
<SPEAKER ID="474" NAME="Zbigniew Krzysztof Kuźmiuk" LANGUAGE="PL">
Vážený pane předsedající, vážená paní komisařko, neboť přebírám slovo jménem skupiny Unie pro Evropu národů v diskusi o strategii Evropské unie týkající se zdraví zvířat, chtěl bych zdůraznit dvě záležitosti, které pokládám za důležité.
<P>
V první řadě všechny návrhy týkající se zdraví zvířat, které do zprávy zahrnul pan Wojciechowski, si zasluhují naši podporu. Měli bychom však mít na zřeteli, že jejich důsledkem budou vyšší výrobní náklady, což povede ke snížení konkurenceschopnosti evropských výrobců. Následně je důležité, aby Evropská unie požadovala od výrobců ze zemí mimo Unii, kteří hodlají umístnit své výrobky na trh Unie, aby dodržovali podobné požadavky. Evropská unie by měla trvat na tomto bodu v rozhovorech v rámci WTO a v rámci dvoustranných jednání s třetími zeměmi.
<P>
V druhé řadě, pokud jde o zdraví zvířat, společná zemědělská politika je jednou z nejintegrovanějších oblastí politiky Evropské unie. Z tohoto důvodu se domnívám, že by to mělo být prioritou při vyčleňování prostředků z rozpočtu Společenství. Bohužel, přestože Evropská komise souhlasí s většinou ustanovení obsažených ve zprávě, nehodlá je financovat z rozpočtu Unie. Podle našeho názoru je nezbytné zabezpečit dodatečné finanční zdroje, aby se zaručilo, že návrhy obsažené v této zprávě mohou být financované z rozpočtu Evropské unie.
<SPEAKER ID="475" NAME="Kartika Tamara Liotard">
jménem skupiny GUE/NGL. - (NL) Téměř bych řekla, jak neobvyklé - strategie týkající se zdraví zvířat, kterou předkládá Komise, ve které se klade důraz na prevenci. To je skutečně úžasné, ale jaké bylo moje zklamání potom, co jsem zjistila, že dobré životní podmínky zvířat jsou jen vedlejším produktem strategie Komise. Známá holandská písnička se začíná slovy: "Zvíře je víc než jen kus masa a člověk je více než jeho konzument." Bohužel, Komise se tohoto textu nedrží. Nadále je více nakloněná myšlence, že zvířata jsou tu na to, aby nám dávala maso, kůži, srst, vajíčka, mléko a hnůj. Hospodářské hledisko stále dominuje, a proto je, podle mého názoru, i strategie příliš jednostranná.
<P>
Naštěstí jsem však vděčná zpravodaji, protože jeho zpráva je lepší už jen proto, že jsou v ní, na rozdíl od návrhu Komise, obsažené relevantní body týkající se dobrých životních podmínek zvířat. Chtěla bych zmínit dva, o nichž se domnívám, že jsou velmi důležité. Uznání skutečnosti, že intenzivní chov dobytka vážným způsobem zvyšuje nebezpečí propuknutí nákaz a epidemií. Vzhledem k obrovskému rozměru evropského zemědělství není otázkou, zda vypukne nějaká epidemie, ale kdy vypukne. Správně se v krátkosti uvádí, že přeprava zvířat představuje významné nebezpečí pro rozšíření onemocnění zvířat. Proto se musíme snažit vyhýbat přepravě zvířat v co největší míře, zkracovat délku přepravy a zvyšovat její kvalitu, i z důvodu neskutečného utrpení, které zvířatům způsobuje. Tato zpráva se nezaměřuje na dobré životní podmínky zvířat do takové míry, jak bych si představovala, ale každé zlepšení je pozitivním krokem, a proto ji plně podpořím.
<SPEAKER ID="476" NAME="Kathy Sinnott">
jménem skupiny IND/DEM. - Vážený pane předsedající, jsem velmi vděčná za to, že míra uznání potřeby řádného zacházení se zvířaty a péče o ně narůstá. Dobrá živočišná výroba je něco, co irské rolnické rodiny vždy uplatňovaly jako pravidlo a jsem jim za to vděčná. Přesto bych chtěla zdůraznit potřebu toho, aby se v případě zvířat a živočišných výrobků dovážených do EU uplatňovaly podobné normy v oblasti dobrých životních podmínek zvířat, jak požaduje EU. Není spravedlivé, aby živočišné výrobky, které mohou být vyrobené nejlevnějším a nejkrutějším způsobem, byly dovezeny do EU a zde konkurovaly našim vlastním živočišným výrobkům, které byly vyrobené v souladu s normami, které jsou přísně regulované. V tomto případě jde nejen o hospodářsky nespravedlivou soutěž, ale i o hrozbu rozšíření nákaz, kterou to pro naše zvířata a dokonce i lidi představuje.
<P>
Opatření, o kterém se v tomto Parlamentu hovořilo a které je pro irské zemědělce nerealistickým, je časové omezení v oblasti přepravy zvířat. Zatímco devítihodinový limit mezi přestávkami může být rozumný v případě přepravy po souši, je v podstatě nemožné dodržet ho v případě přepravy po moři z Irska - pamatujte na to, že Irsko je ostrov. Jsme na přepravě zvířat po moři závislí a takovéto omezení v končeném důsledku zabrání irským chovatelům koní a zemědělcům, aby zvířata přepravovali. Proto bych chtěla navrhnout, abychom se více zaměřili na podmínky, za jakých jsou zvířata přepravována, namísto času, který stráví přepravou, abychom nezabránili přepravě zvířat z Irska a do Irska.
<P>
A na závěr, zatímco mě potěšilo, že nová strategie týkající se zdraví zvířat je otevřená pro všechna zvířata v EU, potěšily by mě zvláštní zmínky o péči o zvířata v zájmovém chovu a zacházení s nimi. Domnívám se, že mnoho z nich v našich zemích trpí. V četných případech jsou majitelé zvířat v zájmovém chovu amatéři a existuje u nich nižší pravděpodobnost, že vědí, jak zacházet se svým zvířetem a jak se o ně starat, což často vede ke krutosti páchané na zvířatech, která je obvykle nezáměrná. Zatímco jsme se velmi podrobně věnovali úpravě podmínek, za kterých jsou zvířata dovážená do EU, přepravě zvířat atd., zapomněli jsme na špatnou situaci, v níž se ocitají zvířata v zájmovém chovu a toulavá zvířata, což je záležitost, na kterou voliči často upozorňují a poukazují na časté případy nesprávné péče.
<SPEAKER ID="477" NAME="Dimitar Stoyanov" AFFILIATION="NI">
(BG) Vážený pane předsedající, domnívám se, že zpravodaj nám předložil velmi objektivní a zajímavou zprávu.
<P>
Chtěl bych vás upozornit na několik důležitých aspektů. Prvním z nich je tento. Paní komisařko, sama jste poznamenala, že tato politika se v rámci EU už nějaký čas rozvíjí. Tato skutečnost představuje zvláštní problémy v nových členských státech. Například v Bulharsku je výroba roztříštěná, existuje tu množství malých zemědělských výrobců, malých zemědělských podniků, které fungují v těžkých podmínkách. Lidé nejsou dobře informovaní, nepříliš dobře rozumějí, jaká jsou jejich práva a povinnosti a jaké jsou existující možnosti. V tomto případě jde znovu o jistou formu diskriminace nových členských států, které mají povinnost dohonit staré státy v oblastech, které se vyvíjely léta prostřednictvím konstruktivního úsilí vyvíjeného v rámci Evropské unie.
<P>
Tyto zvláštní případy by se měly řešit zvlášť tolerantně, aby se záležitosti, o kterých diskutujeme, přijímané právní předpisy, konkrétně projevovaly v praxi a aby se zabezpečilo, že záležitosti zformulované v právních ustanoveních se skutečně do praxe přetransformují. Lidé by měli být o těchto záležitostech informováni.
<P>
V této souvislosti je velmi důležitá otázka, kterou zpravodaj nastoluje v souvislosti s kodifikací právního základu, neboť obyčejní lidé mají těžkosti s porozuměním komplikovaným právním předpisům. Kodifikované, konsolidované znění směrnic a nařízení by jim mělo umožnit získat dobrý přehled o požadavcích na péči o zvířata.
<P>
Další nastolená otázka se týkala financování. Vzhledem k tomu, že Bulharsko se nachází v komplikované hospodářské situaci, mám jisté pochybnosti o tom, kolik zemědělců bude schopno se těmito směrnicemi řídit správným způsobem, pokud jim Komise neposkytne masivní podporu.
<P>
Nechci opakovat, co bylo v tomto Parlamentu řečeno už mnohokrát, a tak by Komise měla podrobně přezkoumat tyto záležitosti, protože vzniká dojem, že prostřednictvím stanovování přísných norem jdeme proti svým vlastním zemědělcům. Komise by měla vážně přezkoumat normy, které se mají uplatňovat v oblasti dovozu.
<SPEAKER ID="478" NAME="Neil Parish" AFFILIATION="PPE-DE">
Vážený pane předsedající, chtěl bych se poděkovat panu Wojciechowskému za jeho zprávu a přivítat váženou paní komisařku. Taktéž bych chtěl poblahopřát paní De Langeové za náročnou práci, kterou odvedla jako stínová zpravodajka. Velmi dobře si uvědomujeme, že potřebujeme velmi životaschopnou strategii týkající se zdraví zvířat, kterou spotřebitelé v Evropě požadují. Musíme však být velmi opatrní a požadovat, aby dovážené maso a masné výrobky ze zemí mimo Evropskou unii také splňovaly naše přísné normy.
<P>
Byli bychom například velmi rádi, kdyby se uplatňovaly mnohem přísnější normy v oblasti dobrých životních podmínek zvířat v drůbežářském průmyslu. Chtěli bychom, aby naše drůbež měla víc prostoru, zejména brojleři, což by vedlo k chovu brojlerů v mnohem lepších podmínkách, ale zároveň si musíme dávat pozor, abychom nedováželi výrobky nízké kvality. Podobně v případě drůbežářského průmyslu existuje zákaz používání klecí pro drůbež a boxů pro nosnice a samozřejmě dovážíme množství výrobků z vajíček v práškové a kapalné formě, přičemž takřka 70 % výrobků z vajíček se dováží v této formě. Tyto výrobky mohou také pocházet ze zvířat, která nejsou chovaná v souladu s normami týkajícími se dobrých životních podmínek zvířat, a proto bychom měli být v této otázce opatrní. Rovněž souhlasím se skotským kolegou v tom, že pokud chceme zavést vysledovatelnost a vyvinout elektronický systém, potom musíme zabezpečit, aby byl tento systém nákladově účinný a aby ho zemědělci mohli řádně používat bez významnějších dodatečných nákladů.
<P>
A tak, zatímco ve velké míře schvalujeme tuto zprávu, domnívám se, že bychom měli v rámci procesu stanovování norem v Evropě zabezpečit, abychom zavedli stejné normy pro dovoz.
<SPEAKER ID="479" NAME="Csaba Sándor Tabajdi" AFFILIATION="PSE">
(HU) Vážený pane předsedající, blahopřeji zpravodaji, panu Wojciechowskému, k jeho vynikající zprávě. Skutečně je závažným problémem, že systém týkající se zdraví zvířat řádně nefunguje, pokud jde o třetí země. V rámci WTO bychom se měli snažit, abychom zabezpečili, že třetí země dodržují naše přísné normy v oblasti zdraví zvířat a dobrých životních podmínek zvířat. Je to v zájmu evropských spotřebitelů a výrobců.
<P>
Musíme chránit zdraví spotřebitelů v Evropské unii před riziky dovezených výrobků, které byly vyprodukovány podle norem méně přísných než naše. V důsledku této skutečnosti jsou náklady výrobců EU vyšší, což pro ně představuje nespravedlivou konkurenční nevýhodu. Proto je zvláště důležité, aby Potravinový a veterinární úřad Evropské komise (FVO) prováděl více kontrol na místě ve třetích zemích. V roce 2008 podíl těchto kontrol představoval jen 30 %.
<P>
Bezpečnost potravin je prioritní záležitostí. Systém bezpečnosti potravin v rámci Evropské unie v současnosti čelí závažným problémům, přičemž výzvy a rizika související s epidemiemi jsou větší než kdykoli dříve. Na mnoha místech chybějí vhodně kvalifikovaní veterinární lékaři, kteří by účinně a dostatečně pravidelně monitorovali dodržování nařízení. Nástroje, které mají k dispozici, jsou zastaralé, často založené na systémech z 19. století. V mnoha členských státech je odborná příprava a vzdělávaní nedostačující a nedávné skandály, jakým je například skandál týkající se společnosti M.E.G.A. Trade, ke kterému došlo v mé zemi, v Maďarsku, taktéž dokazují, že nadnárodní společnosti nejsou řádným způsobem monitorovány, pokud jde o bezpečnost potravin.
<P>
Uvedené nedostatky se musí odstranit. Souhlasím se strategickými návrhy paní komisařky a v plné míře podporuji zprávu. Děkuji za vaši pozornost.
<SPEAKER ID="480" NAME="Marios Matsakis" AFFILIATION="ALDE">
Vážený pane předsedající, chtěl bych poblahopřát zpravodaji k vynikající zprávě. Zdraví zvířat není důležité jen proto, že je úzce propojené s lidským zdravím a rovnováhou environmentální biologické rozmanitosti, ale i proto, že představuje obrovský obchod se zemědělskými výrobky a má hospodářský význam, a samozřejmě i pro společenský a sportovní význam zvířat, a tak nebudu zveličovat, když řeknu, že zdraví zvířat se takřka shoduje s lidským zdravím a dobrými podmínkami. Se zřetelem na toto není překvapující, že nová strategie Evropské unie týkající se zdraví zvířat (2007-2013) je velmi potřebná.
<P>
Zpráva, o níž dnes večer diskutujeme, je celkově dobrá a vyvážená a podle mého názoru bude představovat dobrý, i když mírně synoptický základ pro budování budoucích legislativních a nelegislativních směrnic týkajících se této důležité otázky. Dovolte mi, abych tuto příležitost využil k tomu, abych zdůraznil několik významných oblastí, ve kterých Komise musí jistým způsobem věci vyjasnit.
<P>
V zprávě se ve významné míře podporuje očkování jako základní prostředek prevence onemocnění. Pokud vím, je to v nesouladu se současnou praxí, aspoň pokud jde o hlavní onemocnění zvířat, kterým je slintavka a kulhavka. V případě slintavky a kulhavky je očkování v členských státech EU jako preventivní opatření zakázané, protože vede k následným těžkostem při rozlišování nakažených zvířat od očkovaných zvířat při vyšetřování přítomnosti protilátek. Plánuje Komise změnit tuto politiku očkování proti slintavce a kulhavce v blízké budoucnosti?
<P>
Kromě toho, jaké je stanovisko Komise, pokud jde o skutečnost, že ve většině třetích zemí je očkování zvířat proti slintavce a kulhavce nejen povolené, ale i podporované? Bude dovoz zvířat z takovýchto zemí zakázaný, pokud se politika v oblasti očkování proti slintavce a kulhavce v EU nezmění?
<P>
Druhou oblastí je nedostatek potřebného provádění přiměřených zdravotních kontrol v rámci rostoucího mezinárodního obchodu s živými ptáky, zejména s papoušky z třetích zemí. Jde o oblast, v níž je zapotřebí věci ujasnit.
<SPEAKER ID="481" NAME="Ilda Figueiredo" AFFILIATION="GUE/NGL">
(PT) V jakékoli nové strategii týkající se zdraví zvířat se musí zvláštní pozornost věnovat prevenci onemocnění, krmivům, hraničním kontrolám a přepravě zvířat. Prevence, testování, očkování a jiná opatření, která mohou zabránit propuknutí onemocnění zvířat, jsou důležitá vzhledem k prevenci vážných škod, jež jsme už utrpěli v souvislosti s BSE, slintavkou a kulhavkou, virem katarální horečky ovcí a jinými onemocněními, protože jde o bezpečnost potravin, stejně jako veřejné zdraví.
<P>
Proto je také důležité, aby se tyto zásady braly v úvahu v souvislosti s dováženými zvířaty, jak tu už dnes bylo zmíněno. Doufáme, že nový akční plán, jehož přijetí tu dnes paní komisařka oznámila, bude realizovaný co nejdříve, s cílem zkvalitnit existující mechanismy prostřednictvím rozšíření technické a lidské podpory, zaručení finanční podpory a zvýšení plánovaných rozpočtových zdrojů. Tato záležitost se dnes musí vyjasnit.
<SPEAKER ID="482" NAME="Bastiaan Belder" AFFILIATION="IND/DEM">
(NL) "Prevence je lepší než léčba," tak zní motto Evropské komise. Souhlasím s ním v plném rozsahu. Strategie Komise si proto zasluhuje mou plnou podporu. Souhlasím se zásadami spolupráce a komunikace. Podobně se domnívám, že je dobrou myšlenkou práce na zjednodušení a zpřehlednění právních předpisů.
<P>
Zvláště bych chtěl zmínit očkování. V plné míře se ho zastávám. Musíme v co největší míře předcházet masovému utrácení zdravých zvířat. Holandští zemědělci mají zkušenosti s důsledky takovýchto opatření v minulosti. Zdůrazňuji výzvu ve zprávě pana Wojciechowského k přijetí opatření k prevenci proti vytvoření obchodních překážek v této souvislosti. Musíme skutečně rozptýlit pochybnosti související s prodejem výrobků z očkovaných zvířat. Proto je pro vlády velmi důležité, aby jasně daly veřejnosti najevo, že tyto výrobky nejsou škodlivé. V konečném důsledku politika očkování stojí a padá s ochotou zemědělců chovajících dobytek podílet se na těchto programech očkování.
<P>
Zdraví zvířat a dobré životní podmínky zvířat jsou pro evropské občany důležitými záležitostmi a je to dobře. Proto bych chtěl naléhavě požádat o to, abychom tyto záležitosti zařadili do programu WTO. Nemůžeme dovolit, aby dobrou strategii oslabil dovoz ze zemí, které neuplatňují v oblasti zdraví zvířat a dobrých životních podmínek zvířat stejné požadavky jako Evropská unie. Narušuje to důvěru spotřebitele a není to dobré, pokud chceme podporu zemědělců chovajících dobytek a jiných přímo zainteresovaných subjektů. Vzhledem k uvedenému mohu s navrhovanou strategií souhlasit a upřímně děkuji zpravodaji za tuto zprávu.
<SPEAKER ID="483" NAME="Mairead McGuinness" AFFILIATION="PPE-DE">
Vážený pane předsedající, děkuji paní komisařce a zpravodaji za odvedenou práci. K otázce dovozu potravin z třetích zemí, který zmiňoval snad každý řečník, bych chtěla říci jen tolik, že výrobci v EU skutečně věří, že před podmínkami, za kterých se vyrábějí potraviny mimo naše hranice, se zavírají oči. Skutečně se domnívám, že pokud nám naši zemědělci a výrobci nebudou důvěřovat v tom, že dohlédneme na jejich zájmy, nedostaneme jejich plnou podporu pro opatření, která v rámci Evropské unie přijímáme. Jde o nejzákladnější otázku. Už se jí věnuje pozornost. Vezměte si jako příklad otázku produkce vajíček nosnicemi v boxech. Nebudeme moci požadovat uplatňování našich zákazů, pokud nezačleníme tyto normy do jednání v rámci WTO a v současnosti jsme ještě svých cílů v této souvislosti nedosáhli.
<P>
Přešla bych k otázce, jíž se tato zpráva věnuje a kterou je skutečnost, že lidské zdraví je ovlivněné zdravím zvířat. Až 60 % lidských nákaz má původ v onemocněních zvířat a velké množství nových onemocnění se také přenáší ze zvířat. Je to těžké předpovídat, ale otázku zdraví zvířat musíme řešit a potřebujeme ucelenou strategii týkající se zdraví zvířat v celé Evropské unii.
<P>
Záležitost související s biologickou bezpečností je velmi důležitá a zemědělci se musí zapojit do prevence onemocnění. Dovolte mi však uvést příklad. Jezevci jsou chráněným druhem na základě Bernské úmluvy, jakým způsobem tedy bude zemědělec chránit sebe a svůj dobytek před jezevcem nakaženým TBC a kdo ponese náklady v případě, že nastanou problémy? Obávám se, že se od rozdělování nákladů přesouváme k přesouvání nákladů, pokud se zajímáme jen o rozpočet, který musíme vynaložit. Proto musíme přezkoumat tyto zvláštní otázky. V případě katarální horečky ovcí, ptačí chřipky, slintavky a kulhavky potřebujeme přísnější hraniční kontroly a vhodné programy očkování. A rovněž musíme tato opatření velmi vážně přezkoumat, protože problémy narůstají.
<P>
V případě přepravy zvířat bych navrhovala, abychom všechna naše opatření založili na vědeckém základě, dobrém vědeckém základě, abychom nezpůsobili problémy. Nedovolme, aby se v této diskusi používaly emoce, využívejme namísto toho jako barometr vědu. Nepřipouštím tvrzení, že velké je horší než malé nebo že malé je lepší než velké. Domnívám se, že je zapotřebí starat se o všechna zvířata, ať už jsou v skupinách deseti nebo sta jedinců.
<SPEAKER ID="484" NAME="Pilar Ayuso" AFFILIATION="PPE-DE">
(ES) Vážený pane předsedající, v nové strategii týkající se zdraví zvířat se Komise snaží zjednodušit právní předpisy prostřednictvím dodržování všeobecných pravidel zahrnujících všechny nemoci.
<P>
Zjednodušení je vždy správné za předpokladu, že nebrání účinnosti. Vzhledem k tomu, že Komise navrhuje, aby všechna zainteresovaná odvětví nesla veterinární náklady a aby se přezkoumal systém spolufinancování Společenství v oblasti veterinárních opatření v závislosti na hierarchii onemocnění podle jejich závažnosti, se však zdá, že ji více zajímá šetření finančních prostředků z rozpočtu Společenství než zavádění zlepšení v oblasti odstraňování onemocnění zvířat.
<P>
Komise by se měla zabývat prováděním řádných hraničních kontrol a stanovováním přiměřených ustanovení pro veterinární fond, protože zdraví zvířat, jak dokázaly nedávné události, je skutečným problémem, jehož následkem je hospodářská katastrofa pro danou zemi a chovatele.
<P>
Pokud jde o dobré podmínky zvířat během přepravy, domnívám se, že skutečně významným prvkem je spíše zařízení vozidel než samotná délka cesty. V této oblasti se v rámci nařízení Společenství stanovují požadavky týkající se ventilace, teploty, maximální hustoty a dob na odpočinek, mimo jiné s cílem zabezpečit řádné podmínky pro přepravu, a tím snížit utrpení zvířat na minimum.
<P>
V každém případě, pokud jde o čas přepravy a podmínky, musíme vzít v úvahu všechna zvířata, a nejen ta, jež na konci cesty čeká zabití, a měli bychom ve všech případech uplatňovat stejná pravidla.
<P>
A na závěr bych chtěla prohlásit, že nesouhlasím s klonováním zvířat za účelem získávání masa. Klonování je postupem, který by se v současnosti měl omezovat na výzkumné a pokusné účely.
<SPEAKER ID="485" NAME="Avril Doyle" AFFILIATION="PPE-DE">
Vážený pane předsedající, v oznámení Komise se stanoví, cituji: "Koncept zdraví zvířat zahrnuje nejen nepřítomnost nemocí u zvířat, ale i klíčový vztah mezi zdravím zvířat a jejich blahem." Jako zpravodajka pro právní předpisy týkající se maximálních hladin reziduí veterinárních léčiv v potravinách bych chtěla zdůraznit, že klíčem k tomuto závažnému vztahu je přiměřená dostupnost povolených veterinárních léků, zejména pro zvířata, která patří do minimálně využívaných druhů v Evropě. A Komise se této otázce musí bezodkladně věnovat.
<P>
Z dostupnosti přiměřeného spektra veterinárních léků určených na léčbu velkého množství druhů zvířat v Evropském společenství se za uplynulé dvě desetiletí stal problém rostoucího významu. Během tohoto období různě zainteresované strany vynaložily nemalé úsilí na řešení problémů s dostupností léků. Navzdory těmto snahám se však situace nepřestala zhoršovat. Nedostatek povolených léků představuje reálnou hrozbu pro zdraví zvířat a jejich dobré životní podmínky a pro bezpečnost spotřebitelů. Stejně to způsobuje vážné problémy majitelům zvířat, zemědělcům, veterinářům a vládám.
<P>
Mezi jejich důsledky patří problémy související se zdravím zvířat a jejich dobrými životními podmínkami, pokud se zvířata neléčí nebo se léčí nepovoleným nebo nevhodným výrobkem, a důsledky zoonoticky přenášených nákaz z neléčených nebo nevhodně léčených zvířat pro majitele zvířat a spotřebitele. Taktéž tu existují finanční, právní a obchodní následky pro různě zainteresované strany, přičemž nedostatek léků může mít negativní důsledky pro venkovská společenství a zemědělství jako takové.
<P>
Kromě toho současný problém s dostupností v EU neovlivňuje jen zdraví a dobré životní podmínky našich zvířat, bezpečnost dodávky potravin v Společenství a veřejné zdraví, ale také oslabuje i schopnost EU splnit lisabonský program a využít obrovské výhody evropského zemědělství a rybolovu.
<P>
Proto vyzývám paní komisařku, aby se zavázala k začlenění bezodkladného přezkoumání směrnice o veterinárních léčivech a aby řešila otázku dostupnosti léků v rámci strategie týkající se zdraví zvířat. Neměli bychom čekat, než se nové onemocnění dostane do krizového stadia, musíme změnit a doplnit naše právní předpisy týkající se veterinárních léčiv velmi rychle, protože následky a náklady velkého propuknutí choroby s dalekosáhlými následky v EU ve velké míře převýší náklady na činnost zaměřenou na rozvoj vhodných a přiměřeně dostupných...
<P>
(Předsedající přerušil řečnici.)
<SPEAKER ID="486" NAME="Paul Rübig" AFFILIATION="PPE-DE">
(DE) Vážený pane předsedající, vážená paní komisařko Vassiliouvá, dámy a pánové, kromě realizace lisabonského programu je samozřejmě jedním z našich cílů prožít dlouhý a zdravý život, což znamená zdravě se stravovat. K těmto účelům potřebujeme zdravá zvířata, abychom všichni měli potřebný základ pro dlouhý a zdravý život.
<P>
Z tohoto důvodu se domnívám, že je velmi důležité, abychom se zamysleli nad způsobem, jakým můžeme stanovit nové zásady pro potravinářský průmysl, které jednoduchým způsobem zabezpečí bezpečnost potravin, jejichž prostřednictvím se upřednostní trvale udržitelná výroba a zabezpečí se vhodné spotřebitelské ceny. Evropa, jak víme, ve velké míře využívá výhody mezinárodního obchodu. Průměrná rodina v Evropě ušetří díky mezinárodnímu obchodu 5 000 EUR ročně. Určitě bychom měli tuto výhodu vzít v úvahu.
<SPEAKER ID="487" NAME="Andrzej Jan Szejna" AFFILIATION="PSE">
(PL) Vážený pane předsedající, navrhovaná strategie Evropské unie týkající se zdraví zvířat obsahuje kvalitně definované projekty. Jde o kvalitní dokument a odkaz na skutečnost, že prevence je lepší než léčba, je skutečně výstižný. Ve strategii je určeno množství významných záležitostí. Mezi ně patří vysoká míra ochrany veřejného zdraví a bezpečnosti potravin, podpora zdraví zvířat prostřednictvím prevence vypuknutí onemocnění zvířat a snižování míry výskytu těchto chorob. Ostatními otázkami, jimž se věnuje, je podpora živočišné výroby a postupů zaměřených na dobré životní podmínky zvířat, které snižují rizika související se zdravím zvířat a minimalizují škodlivé vlivy na životní prostředí. Kromě toho se v této strategii odkazuje na zvyšující se hospodářský růst, soudržnost a konkurenceschopnost prostřednictvím zabezpečení volného pohybu zboží a vhodného pohybu zvířat. Stejně se v ní věnuje pozornost i přepravě zvířat, stejně jako zvyšujícímu se riziku onemocnění a úloze očkování jako jedné ze základních metod prevence onemocnění, která se správně zdůrazňuje.
<SPEAKER ID="488" NAME="Jim Allister" AFFILIATION="NI">
Vážený pane předsedající, chtěl bych se ve stručnosti zaměřit na tři oblasti. V první řadě bych chtěl vyjádřit jisté znepokojení nad vytvořením právního rámce pro systém rozdělování nákladů ve vztahu k největšímu onemocnění. Bylo by mnohem lepší a mnohem spravedlivější, kdyby se na dobrý cíl, jakým tento určitě je, využily prostředky z některých našich tradičně nevyčerpaných rozpočtových položek. Přiznám se také, že mou obavou je i skutečnost, že právní rámec možná povede k výrazné diskreditaci členských států, pokud jde o míru rozdělení nákladů, jakou požadují od místních zemědělců. Obávám se, že na základě postupů uplatňovaných v minulosti by bylo takovéto opatření pro zemědělce v Spojeném království represivní.
<P>
Druhou oblastí, které se chci věnovat, je skutečnost, že souhlasím s výzvou k pomoci pro zemědělce určené na nákup nového elektronického identifikačního zařízení a těším se, že to bude umožněno v rámci programu pro rozvoj venkova. Za třetí, vítám skutečnost, že zpráva se zaměřuje na oslabení norem EU dovozem z třetích zemí. Tato obava, paní komisařko, nikdy nebyla větší než v situaci, kdy jsme svědky toho, jak pan komisař Mandelson nezodpovědně povzbuzuje WTO, aby jednání pokračovala za každou cenu, bez nejmenšího ohledu na budoucnost našeho domácího potravinářského průmyslu.
<SPEAKER ID="489" NAME="Czesław Adam Siekierski" AFFILIATION="PPE-DE">
(PL) Vážený pane předsedající, v rámci Evropské unie připisujeme velký význam zabezpečení přiměřené kvality potravin. Naše normy týkající se kvality jsou velmi přísné, což je správné vzhledem k tomu, že jde o lidské zdraví. Evropa do velké míry vyvinula systém kontroly kvality, který souvisí se situací v oblasti zdraví zvířat.
<P>
Chovatelé zvířat ze zemí mimo Unii pravidelně nedokážou dodržet normy v oblasti dobrých životních podmínek, které evropští zemědělci musí dodržovat. Velký podíl dovezených potravin se vyrábí v podmínkách, v nichž se tyto normy nedodržují. Ovlivňuje to konkurenceschopnost a evropští zemědělci na to často doplácejí. Souhlasím se stanoviskem zpravodaje v tom, že strategie na ochranu zdraví zvířat by měla být dlouhodobější a že je zapotřebí zabezpečit přiměřené financování.
<SPEAKER ID="490" NAME="Androula Vassiliou">
členka Komise. - Vážený pane předsedající, dovolte mi poděkovat vám všem za velmi zajímavá doporučení a vaše příspěvky. Vzhledem k velmi omezenému času, který mám k dispozici, nebudu schopná odpovědět na všechny otázky, ale dovolte mi vyslovit několik připomínek k některým záležitostem.
<P>
V první řadě jsou to časová omezení. Paní poslankyně konstatovala, že jsme časově omezeni, ale dovolte mi zdůraznit, že první návrh všeobecného právního předpisu o zdraví zvířat, který nabude účinnost, je naplánovaný na rok 2010, a ne na rok 2013, jak bylo uvedené.
<P>
Další otázkou, na kterou poukázalo hned několik řečníků, byla otázka dobrých životních podmínek zvířat během přepravy. Jak jsem se už zmínila, pracujeme na hodnocení vlivu, jež, jak doufáme, bude hotové za několik měsíců a potom se v závislosti na jeho výsledcích rozhodneme o způsobu, jakým budeme postupovat, pokud jde o dobré životní podmínky zvířat během přepravy.
<P>
Dovolte mi nyní přejít k otázce rozpočtu. Na základě doporučení Evropského parlamentu Komise hodlá připravit podrobný rozpočet výdajů na různé programy a opatření. Nemůžeme tak učinit v rámci tohoto akčního plánu, neboť musíme dodržovat příslušné rozpočtové postupy. Naším záměrem je zamyslet se nad návrhy během střednědobého přezkumu rozpočtu v roce 2009 a Komise prověří možnosti rozšíření současného veterinárního fondu a využití jiných příslušných fondů na financování opatření, která budou mít pozitivní vliv na zdraví zvířat.
<P>
V současnosti probíhá v mnoha členských státech očkování proti katarální horečce ovcí, stejně jako proti vzteklině, které financuje Unie, ale chtěla bych vyjasnit případ očkování proti slintavce a kulhavce, pane Matsakisi, nesouhlasíme s preventivním očkováním navzdory tomu, že v naléhavých případech samozřejmě k očkování přistoupíme.
<P>
A na závěr v odpovědi na otázku, kterou položila paní Doyleová, bych chtěla říci, že problém minimálně využívaných druhů se v akčním plánu v oblasti zdraví zvířat zohledňuje prostřednictvím projektu technologické platformy, která patří do sedmého rámcového programu pro výzkum. Skutečně jsem si od vás všech vyslechla množství zajímavých připomínek a budeme mít příležitost podrobněji je prodiskutovat v blízké budoucnosti. Děkuji mnohokrát za vaši podporu.
<SPEAKER ID="491" NAME="Janusz Wojciechowski">
zpravodaj. - (PL) Vážený pane předsedající, paní komisařko, chtěl bych poděkovat všem, kteří do této rozpravy přispěli svými připomínkami, a za to, že tuto zprávu uvítali. Nyní bych chtěl zmínit několik konkrétních otázek.
<P>
První z nich nastolila ve svých příspěvcích většina řečníků. Týká se požadavku, aby vývozci živočišných výrobků na evropský trh dodržovali stejné normy a zavedli stejné požadavky, jež musí dodržovat evropští výrobci. Je to logické. Této záležitosti se ve zprávě věnuje devět ze všech osmdesáti odstavců. V každém případě to představuje velkou výzvu a mělo by se vynaložit všechno úsilí na její vyřešení. Z dnešní diskuse je to zřejmé. Unie by měla řešení této záležitosti v rámci WTO pokládat za prioritu. Podporuji všechno, co dnes bylo v tomto Parlamentu řečeno. Nemůžeme trpět uplatňování dvojího metru. To je prostě nepřijatelné.
<P>
Druhou otázku, jíž bych se chtěl věnovat, také nastolilo mnoho řečníků. Týká se přepravy a je zvlášť významná, neboť zítra budeme hlasovat o pozměňovacím návrhu, který předložila paní De Langeová. Chtěl bych říci, že jako zpravodaj v plné míře podporuji pozměňovací návrh paní De Langeové, v němž se navrhuje omezení přepravy živých zvířat na jatka za účely zabití na devět hodin. Tato otázka byla velmi dlouho předmětem diskusí v tomto Parlamentu. Podporuji toto omezení z humanitárních důvodů. Existuje množství dramatických zpráv o tom, k čemu během takovéto přepravy dochází. Rovněž tak je zapotřebí zohlednit finanční zájmy. V konečném důsledku někdo za tyto dlouhé cesty musí zaplatit. Pokud se zvířata přepravují na dlouhé vzdálenosti, například z Polska do Itálie nebo z Litvy do Itálie, samozřejmě že náklady ponese spotřebitel. Zemědělec obyčejně také nese náklady, protože aby bylo převážení zvířat na takové vzdálenosti ziskové, musí být tato zvířata odkoupena od zemědělce za nízkou cenu. Zemědělci by se tedy tohoto omezení neměli obávat, protože přinutí zpracovatelský průmysl, aby se usadil na místech, která jsou bližší k místům chovu zvířat. Domnívám se, že to bude i v jejich zájmu. Diskutujeme o zvýšení cen potravin. Tyto velmi finančně náročné cesty jsou jedním z faktorů, které přispívají k zvýšení cen potravin. Všechno si to zasluhuje velmi pečlivé zvážení.
<P>
Vážený pane předsedající, paní komisařko, chtěl bych vám ještě jednou upřímně poděkovat, stejně tak i všem těm, kteří dnes přispěli do diskuse o této zprávě.
<SPEAKER ID="492" NAME="Předsedající">
Rozprava byla ukončena.
<P>
Hlasování se bude konat ve čtvrtek.
<P>
Písemná prohlášení (článek 142)
<SPEAKER ID="493" NAME="Elisabeth Jeggle  " AFFILIATION="PPE-DE">
písemně. - (DE) Velmi vítám iniciativu Evropského parlamentu zaměřenou na vypracování podrobného stanoviska ke strategii Komise týkající se zdraví zvířat na období let 2007-2013. Jasná očekávání jsou v souvislosti s lidským zdravím, stejně jako v souvislosti se zdravím zvířat, důležitá.
<P>
Mottem strategie týkající se zdraví zvířat je, že prevence je lepší než léčba, a preventivní očkování je nejlepším příspěvkem k dobrým životním podmínkám zvířat. Z tohoto důvodu velmi naléhavě žádáme, aby bylo v budoucnu přijato vhodné ustanovení týkající se ochranného očkování a přiměřené kontroly v případě propuknutí nákaz.
<P>
S cílem zabezpečit prevenci onemocnění zvířat se musí věnovat pozornost zabezpečení podpory výzkumu, vědy a inovací a tomu, aby se nové poznatky rozšiřovaly.
<P>
Strategie týkající se zdraví zvířat se musí rozšířit na všechna zvířata v EU. Z tohoto důvodu potřebujeme společný právní rámec, který bude méně komplikovaný, jasnější a transparentnější než existující právní předpisy.
<P>
A na závěr, v kontextu strategie týkající se zdraví zvířat je důležitou otázkou biologická bezpečnost . Potřeba biologické bezpečnosti začíná na vnějších hranicích EU a týká se všech zainteresovaných stran. Riziko rozšiřování patogenů prostřednictvím dovozu nebo převážením zvířat z jiných zemí do Evropské unie se musí minimalizovat. Dovozci, rekreanti a spotřebitelé si musí uvědomovat svou odpovědnost v této souvislosti. EU sehrává důležitou úlohu v realizaci požadovaných kontrol zaměřených na zabezpečení skutečnosti, že ohrožení zdraví zvířat, a tedy i lidského zdraví, je udržováno na nejnižší možné míře.
<SPEAKER ID="494" NAME="Bogusław Rogalski  " LANGUAGE="PL">
Mezi lidským zdravím a zdravím zvířat existuje úzké propojení, neboť některé nemoci se mohou přenášet ze zvířat na člověka. Zvířata jsou živí cítící tvorové a jejich ochrana a správné zacházení s nimi jsou jedněmi z největších výzev, jimž čelí evropské země. Zdraví zvířat je důležitou otázkou, protože epidemie chorob zvířat může způsobit problémy, zejména ve venkovských oblastech. Pokud se mají tyto různé problémy ovlivňující toto odvětví vyřešit, je zapotřebí koordinovaná činnost na evropské a světové úrovni.
<P>
Globální oteplování, zvýšená poptávka po potravinách, mobilita osob, obchod a otevírání hranic přispívají ke zvyšování ohrožení zdraví zvířat. Veterináři v této oblasti mají velmi důležitou roli. Měli by být odborníky v poskytování odborných služeb, jako je plánování v oblasti zdraví zvířat. Zabezpečení biologické bezpečnosti zemědělských podniků, očkování a vědecký výzkum jsou dalšími kroky na cestě ke zpřísnění norem týkajících se dobrých životních podmínek zvířat. Další důležitou otázkou, kterou je zapotřebí zdůraznit, je vliv podniků zabývajících se zabíjením zvířat, jejich přepravou, stejně jako výrobou krmiv, protože takovéto podniky mají přímý vliv na zdraví zvířat a důstojné zacházení se zvířaty.
<P>
Měla by být navržena nová strategie a politika vycházející z jediného právního rámce Evropské unie v oblasti zdraví zvířat a měly by do nich být začleněny normy a usměrnění stanovené v rámci Světové organizace pro zdraví zvířat. Klíčovou úlohu v monitorování a podpoře zdraví zvířat však sehrávají zemědělci, chovatelé a majitelé zvířat.
<SPEAKER ID="495" NAME="Andrzej Tomasz Zapałowski  " LANGUAGE="PL">
Děkuji vám, vážený pane předsedající.
<P>
Dnešní diskuse je velmi důležitá, protože se týká nejen zdraví zvířat, ale i, což je důležitější, lidského zdraví. V nedávném období se tento problém stal ještě závažnějším z důvodu probíhajícího nárůstu objemu dovozu masa z třetích zemí. Není tajemstvím, že všeobecné normy péče o zvířata a normy uplatňované na krmiva se v těchto zemích ve výrazné míře odlišují od evropských norem.
<P>
Moderní spotřebitel má právo vědět, zda zvířata, která konzumuje, byla krmena geneticky modifikovanými rostlinami. Maso by se mělo tedy jasně označovat.
<P>
Nejlepší způsob ochrany proti rozšíření nebezpečných nemocí mezi zvířaty je zabezpečení soběstačnosti chovu zvířat v rámci Evropské unie a omezení velikosti zemědělských podniků. Chovatelství by v zásadě mělo být zemědělskou činností, ne průmyslovou.
<P>
Blahopřeji panu Wojciechowskému k jeho zprávě.
