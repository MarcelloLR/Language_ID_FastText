<CHAPTER ID="014">
Příprava zasedání Evropské rady (4. února 2011) (rozprava) 
<SPEAKER ID="040" NAME="Předseda">
Dalším bodem jsou prohlášení Rady a Komise o přípravě zasedání Evropské rady 4. února 2011. Jako první vystoupí jménem Rady paní Győriová, úřadující předsedkyně Rady. Ujměte se prosím slova.
<SPEAKER ID="041" NAME="Enikő Győri">
úřadující předsedkyně Rady. - (HU) Pane předsedo, dámy a pánové, pane komisaři, velice mě těší, že k vám mohu mluvit před dalším zasedáním Evropské rady, třebaže roli úřadujícího předsednictví vymezuje Lisabonská smlouva tak, že příprava zasedání Evropské rady je primárně v odpovědnosti stálého předsedy. Úřadující předsednictví však velmi úzce spolupracovalo se stálým předsedou na přípravě zasedání Evropské komise, například v případě zasedání Rady pro obecné záležitosti konaného v pondělí během maďarského předsednictví. Dále samozřejmě monitorujeme provádění závěrů Evropské rady, jak v Radě pro obecné záležitosti, tak i v dalších složeních Rady.
<P>
Dovolte mi nejprve nastínit hlavní otázky na pořadu jednání tohoto únorového zasedání, jež se primárně zaměřují na energetiku a inovace. Při vymezování strategie Evropa 2020 se Evropská rada v březnu 2010 rozhodla uspořádat tematickou rozpravu na téma energetiky a inovací. Zajisté nemusím zdůrazňovat, jak mimořádně důležitá jsou tato dvě odvětví pro evropský hospodářský růst a zaměstnanost. Je tomu tak proto, že úkol Evropské rady nespočívá pouze v reagování na krizové situace, ale také ve formulování strategických obecných zásad pro budoucnost.
<P>
Začněme s otázkou energetiky. Energetická bezpečnost je pro nás všechny prioritou. To vyžaduje v rámci trhu s energií vyšší míru integrace a propojenosti. Musíme navýšit výdaje na výzkum a vývoj, zvýšit konkurenceschopnost a udržitelnost hospodářství a upevnit spolupráci mezi hlavními tranzitními, producentskými a odběratelskými zeměmi. Prvním prvkem je proto integrovaný a propojený trh s energií. Vytvoření kompletního vnitřního trhu s enerií je nutností a Evropská rada musí za tímto účelem rozhodnout o několika důležitých krocích.
<P>
Především je třeba provést právní předpisy, jež se vnitřního trhu s energií týkají. Stále také máme před sebou úkoly regulační povahy. Musíme například zjednodušit schvalovací postupy pro budování nové infrastruktury. Dále musíme vyvinout značné úsilí za účelem modernizace a rozšíření evropské energetické infrastruktury a rovněž propojit jednotlivé trhy prostřednictvím přeshraniční spolupráce. Nesmíme připustit, aby kterákoli země či region EU zůstaly v izolaci. To vše musí být financováno především soukromým sektorem. Pak je také nutné stanovit vhodné zásady sdílení nákladů pro přeshraniční investice. Za třetí, vyskytnou se projekty, které i přes svůj neobyčejný význam pro energetickou bezpečnost nebudou pro soukromý kapitál dostatečně atraktivní na to, aby je plně financoval. V takových případech by mohlo být odůvodněné poskytování omezeného veřejného financování pro takové projekty ze zdrojů členských států nebo EU. Cílem současných diskusí ovšem není předjímat debatu, jež má být zahájena na konci června, o víceletém finančním rámci.
<P>
Druhým hlavním tématem v oblasti energetiky je energetická účinnost a obnovitelná energie. Netřeba říkat, že zvyšují konkurenceschopnost a přispívají k zabezpečení dodávek energie a také k udržitelnosti při nízkých nákladech. V roce 2011 bude Rada zkoumat návrh, který předloží Komise a který se bude týkat nového plánu energetické účinnosti. Ve zmíněném návrhu se bude přihlížet k tomu, čeho bylo doposud dosaženo vzhledem k cílům EU v oblasti energetické účinnosti stanoveným do roku 2013, a také budou nastíněna další opatření. V energetické politice jsou též mimořádně důležité mezinárodní vztahy. Činnosti EU a členských států ve vztahu ke klíčovým producentským, tranzitním a odběratelským zemím musí být koordinovány systematičtěji. Bylo by například záhodno, kdyby spolu členské státy nejen sdílely informace o mezinárodních smlouvách uzavřených ohledně zemního plynu, jak to dělají dnes, ale i o smlouvách týkajících se jiných typů energie. Je třeba zahájit konkrétní práci s cílem rozvíjet partnerství s klíčovými aktéry, pokud jde o regulační přístupy ve všech záležitostech společného zájmu. Toto samozřejmě platí pro Rusko, ale také pro všechny partnery a sousedy EU.
<P>
Přejděme nyní k tématu inovací. Inovace jsou tím, co by mohlo pomoci vyřešit ty nejkritičtější sociální výzvy naší doby, jako jsou problémy zdraví, zajišťování potravin, energetická bezpečnost, udržitelný rozvoj, změna klimatu a stárnoucí populace, a současně také poskytnout příležitosti pro nové trhy. Inovace by také mohly pomoci vyřešit dilema mezi rozpočtovou přísností a prorůstovou politikou. Odkud můžeme získat finanční prostředky pro růst, než se stane sebeudržujícím? Nikoli z úvěrů, protože ty nejsou něčím, co chceme. A proto právě prostřednictvím inovací lze odkrýt rezervy tvořivosti, jež nám mohou pomoci nalézt potřebné odpovědi. V rámci tématu inovací se tedy musíme zaměřit na reakce na významné sociální výzvy a dosahovat pokroku směrem k Evropskému výzkumnému prostoru. Musíme zajistit volnou mobilitu výzkumných pracovníků, zlepšit rámcové podmínky pro inovativní podniky a Evropská rada se také musí zaměřit na otázku rozdělování státní podpory.
<P>
Energetika a inovace: investice ukazující směrem do budoucnosti. Evropská rada se však musí zabývat i současnými hospodářskými a finančními otázkami, neboť všichni víme, že krize dosud ještě není zcela za námi. Nacházíme se v choulostivé situaci. Musíme dělat vše, co je v našich silách, abychom chránili společnou měnu, euro, a uklidnili trhy. Je proto nutné posílit Evropský nástroj finanční stability a je také potřeba diskutovat o zátěžových testech bank. Maďarské předsednictví se obzvláště věnuje balíčku šesti právních předpisů o správě hospodářských záležitostí. Přejeme si o tom referovat, o tom, jak probíhají konzultace v Radě i v Parlamentu, hlavám států a vlád. Konečně se pak musíme zabývat tím, jaká další společná opatření jsou potřebná k zajištění konkurenceschopnosti, a samozřejmě ve stávající naléhavé situaci budou hlavy států a vlád také mluvit o Tunisku a o Egyptě.
<P>
Dámy a pánové, pevně věřím, že budeme mít zasedání Evropské rady zabývající se velmi obtížnými tématy, na němž budou moci být formulovány konkrétní otázky, které také rozhodnou o práci Rady pro nadcházející měsíce, a předseda Herman Van Rompuy vám o tom po zasedání podá zprávu.
<SPEAKER ID="042" NAME="José Manuel Barroso">
předseda Komise. - Pane předsedo, toto zasedání Evropské rady se koná ve velmi důležitém okamžiku pro naše sousedy, zejména Egypt, Tunisko a Bělorusko. S respektem k jednotlivým specifickým situacím v těchto zemích očekávám velmi jasné prohlášení Evropské rady, že zásady právního státu a dodržování základních práv a pluralitní demokracie musí být uzákoněny a dodržovány. Demokracie je vskutku nejlepší cestou k dosažení stability a prosperity v těchto zemích, stejně jako kdekoli jinde.
<P>
Tento pátek bude Evropská rada diskutovat o dvou oblastech, které jsou rovněž velmi důležité pro budoucnost Evropy a jejího hospodářství: energetika a inovace. Obě jsou stěžejními prvky strategie Evropa 2020 a jsou klíčové pro náš cíl obnovení udržitelného růstu a zvýšení konkurenceschopnosti Evropské unie. A nezapomínejme, že energetika a inovace jsou také dvěma oblastmi, kde jednotný přístup Společenství a evropský rozměr mohou nabídnout velkou přidanou hodnotu. To je důležitý bod, který je třeba v současném kontextu zmínit.
<P>
Prostřednictvím strategie Evropa 2020 jsme se již shodli na souboru ambiciózních cílů ohledně energetických inovací. Mohl bych zmínit stěžejní iniciativu Unie inovací přijatou loni v říjnu či stěžejní iniciativu Evropa účinněji využívající zdroje, která byla přijata teprve minulý týden a v níž energetika hraje velmi významnou roli.
<P>
Zasedání Evropské rady tento týden by tedy mělo označit jasné, konkrétní cíle. Diskuse i její výsledek by měly být tak funkční a produktivní, jak to bude možné.
<P>
Popsal jsem energetickou politiku jako příští velký projekt evropské integrace a není těžké pochopit, proč jsou bezpečné, zabezpečené, udržitelné, cenově dostupné dodávky energie klíčové pro naše hospodářské a strategické zájmy jakožto celosvětového hráče. V minulosti jsme již mnohého dosáhli s naším klimatickým a energetickým balíčkem a legislativou upravující vnitřní trh. Na tom musíme stavět, a to tak, že využijeme příležitostí poskytnutých Lisabonskou smlouvou, prohloubíme naši stávající spolupráci a spustíme iniciativy v nových oblastech, jako je energetická bezpečnost.
<P>
Prvním testem důvěryhodnosti naší energetické politiky je proto splnění toho, na čem jsme se již dohodli.
<P>
Komise již nastínila opatření, která jsou podle nás naléhavě potřebná, v našem sdělení Evropa 2020 a ve sdělení o energetické infrastruktuře. Chci, aby Evropská rada tyto priority podpořila a především přijala jasný závazek k dokončení našeho vnitřního trhu s energií do roku 2014. Letos by měla být stanovena i jednotná technická norma pro nabíjecí systémy elektromobilů; do konce roku 2012 pak také norma pro inteligentní energetické sítě a měřiče.
<P>
Skutečně integrovaný vnitřní trh s energií je klíčový pro zajištění většího růstu a počtu pracovních míst, pro podporu technologického pokroku, modernizaci infrastruktury a snížení naší expozice dovozu a kolísání cen.
<P>
Musíme také zajistit, aby v oblasti energetiky nebyl žádný členský stát izolován od zbytku Evropy. Chci, aby se členské státy dohodly na nejzazší lhůtě 2015, do kdy se skoncuje s energetickými ostrovy v Evropě.
<P>
Odvedli jsme již dobrou práci spojením baltských zemí s kontinentální soustavou. Nyní se obrátím na střední a východní Evropu, aby posunuly kupředu severojižní propojení energetických soustav. Chci, aby se na podzim dohodl plán týkající se projektů potřebných k propojení Baltu s Jadranem.
<P>
Zatímco jsme na cestě k dosažení našich cílů v oblasti obnovitelných zdrojů, při současné výkonnosti splníme pouze polovinu našich cílů energetické účinnosti. Účinnější využívání energií je klíčem k uvolnění obrovských environmentálních a hospodářských výhod - a snížení ročních evropských nákladů na energie o zhruba 200 miliard EUR. Mohlo by také dát vzniknout dvěma milionům pracovních míst do roku 2020.
<P>
Požádám tedy Evropskou radu, aby dala nový impuls našim snahám o energetickou účinnost. Mohli bychom využít škálu veřejných zakázek napříc celou EU ke skutečnému posílení energetické účinnosti, a to znamená pracovní místa na lokální úrovni, pracovní místa, jejichž náplň nelze zajišťovat externě, pracovní místa pro malé a střední podniky a skutečné úspory pro průmysl i domácnosti.
<P>
Komise v nadcházejících týdnech přijme plán energetické účinnosti navrhující konkrétní opatření pro posílení energetické účinnosti; npříklad to, že do 1. ledna 2012 by všechny členské státy měly zahrnout normy pro energetickou účinnost do zadávání veřejných zakázek. Komise poté přezkoumá pokrok, jehož bylo pomocí těchto opatření dosaženo do roku 2013, a zváží další opatření, včetně navržení právně závazných cílů, bude-li třeba.
<P>
Členské státy by se měly dohodnout na lhůtě pro zahrnutí norem pro energetickou účinnost do zadávání veškerých veřejných zakázek na veřejné budovy a služby. Komise je připravena prozkoumat nová opatření v oblastech úspory energie pro města, udržitelných biopaliv, inteligentních energetických sítí a skladování energie.
<P>
Musíme se také zaměřit na vnější aspekt evropské energetické politiky. Před pouhými čtrnácti dny jsem vedl povzbudivá jednání s prezidenty Ázerbájdžánu a Turkmenistánu o přístupu Evropy ke kaspickým nalezištím zemního plynu, což by umožnilo realizaci jižního koridoru. Významného průlomu bylo dosaženo podpisem společného prohlášení s Ázerbájdžánem a konkrétním závazkem Turkmenistánu dodávat zemní plyn do Evropy.
<P>
Poselství, které jsem si z této návštěvy odnesl, je následující: když v Evropě činíme klíčová rozhodnutí o energetice společně, jsme silným hráčem v celosvětových závodech o zdroje energie. Zdůraznění významnosti vnější dimenze energetické politiky Evropské unie by mělo být klíčovým poselstvím od Evropské rady, a tak se těším na velice důležitou diskusi o energetice na tomto zasedání Evropské rady a - to říkám s velkým potěšením - zde v Evropském parlamentu. Vím, že tento Parlament velmi podporuje silnou evropskou energetickou politiku a předseda Parlamentu byl a je zastáncem silnějšího závazku ze strany Evropy , pokud jde o energetickou politiku.
<P>
Přejdeme-li nyní k inovacím, dle mého názoru panuje již široká shoda ohledně toho, co by mělo vzejít z tohoto zasedání Evropské rady. Pravděpodobně méně zřejmé je vědomí toho, jak naléhavé, jak zoufale naléhavě potřebné je začít jednat; proč je podpory výzkumu a inovací zapotřebí nyní, kdy všechny členské státy činí obtížná rozhodnutí o tom, kde škrtat ve svých rozpočtech.
<P>
Zohledňování potřeb fiskální politiky a veřejná podpora inovací nejsou vzájemně se vylučujícími politikami. Již několik členských států ukázalo, že můžete snížit svůj celkový rozpočet a současně zachovat výdaje podporující růst, především v oblasti výzkumu a inovací. To je důležité, neboť dosažení inovační ekonomiky je klíčovou hlubokovou strukturální změnou. Naši konkurenti to vědí a jyž nyní na inovace sázejí.
<P>
Nemáme-li zůstat pozadu, potřebujeme, aby Evropská rada podporovala náš strategický a integrovaný přístup k inovacím. Inovace musí být součástí naší hospodářské politiky, ne jednoduše nástrojem výzkumu, jak si někteří lidé myslí.
<P>
Na evropské úrovni můžeme přidat skutečnou hodnotu zlepšením rámcových podmínek pro výzkum a inovace v Evropské unii. Evropa se musí stát přirozeným domovem inovací, a to prostřednictvím účinné normalizace, lepšího používání práv duševního vlastnictví, veřejných zakázek podporujících inovace a opatření na pomoc malým inovativním společnostem v zajištění financování.
<P>
Mnohé z toho nestojí peníze, avšak vyžaduje politickou vůli. A politickou vůli k přijímání opatření pomocí evropského přístupu a evropské dimenze.
<P>
Můžeme také vytěžit mnohem více z Evropského výzkumného prostoru a naplno využít jednotného trhu například zlepšením mobility výzkumných pracovníků.
<P>
A i když musíme nadále utrácet, potřebujeme utrácet lépe. S přezkumem rozpočtu jsme zahájili diskusi o tom, jak zjednodušit způsob utrácení peněz Evropské unie a pracovat směrem ke společnému strategickému rámci pro financování výzkumu a inovací. Jinými slovy, efektivnější zhodnocení vynaložených prostředků rovněž znamená omezení byrokracie, aby vědci financovaní z prostředků EU mohli trávit více času v laboratoři či na své práci a nikoli úředničinou a byrokracií. Nikdy nepřilákáme ty nejtalentovanější vědce a nejinovativnější společnosti pomocí nesoudržného souboru nástrojů financování založených na složitých a byrokratických pravidlech.
<P>
Na svém zasedání tento měsíc bude tedy Evropská rada diskutovat o energetice a inovacích. Nevyhne se však ani diskusi o ekonomice. Hospodářství, problémy nezaměstnaných, jsou pro naše občany nadále nejdůležitějšími starostmi.
<P>
Právě jsme spustili první evropský semestr - zahájení realizace správy hospodářských záležitostí. Roční analýza růstu byla dobře přijata. Její zprávy byly konkrétně zaměřené a jasné. Poskytuje potřebné pokyny na úrovni Evropské unie, aby členské státy mohly brát naši vzájemnou závislost v úvahu, když budou činit svá vnitrostátní politická rozhodnutí.
<P>
Dobrého pokroku již bylo dosaženo v případě legislativních návrhů, které budou podpírat náš nový systém správy hospodářských záležitostí. Rád bych poděkoval maďarskému předsednictví. Maďarské předsednictví má moji plnou podporu, pokud jde o urychlení práce s cílem zajistit jejich přijetí do června.
<P>
Kromě toho, v rámci této komplexní odpovědi, budeme muset vyřešit nevyřešené otázky okolo Evropského nástroje finanční stability (EFSF) a Evropského mechanismu stability.
<P>
Co se týče EFSF, mimo rozšíření jeho působnosti je nyní v sázce to, jak zvýšit jeho skutečnou úvěrovou kapacitu - jak uvádí Komise v roční analýze růstu.
<P>
Tato otázka by samozřejmě měla být dána do kontextu již zmíněné komplexní odpovědi. Diskuse na zasedání Evropské rady v pátek s největší pravděpodobností zahrnou potřebu silnější koordinace hospodářských politik v Evropské unii a eurozóně. Takovou diskusi vítám; velmi dobře se hodí k roční analýze růstu předkládané Komisí. Evropský semestr skutečně není pouze o koordinaci rozpočtových politik, ale také o řešení širších otázek, jako jsou makroekonomické nerovnováhy a mezery v konkurenceschopnosti.
<P>
Navíc v poslední době zazněly některé autoritativní hlasy argumentující ve prospěch prohloubení správy hospodářských záležitostí, které však současně uvádějí, že toho lze dosáhnout pouze prostřednictvím mezivládní metody.
<P>
Musíme to formulovat jasně: Komise vítá prohloubení a zrychlení správy hospodářských záležitostí a koordinace politik, i v rámci eurozóny. Jsme však pevně přesvědčeni, že ten správný rámec a nástroje k dosažení tohoto cíle poskytuje Smlouva. Skutečně bychom naši věc nepodporovali, kdyby měly paralelní struktury pracovat opravdu nekoherentním způsobem.
<P>
Vytvoření systému posílené správy hospodářských záležitostí pro EU, a zejména pro eurozónu mimo rámec Unie, nastoluje důležité a politicky velmi citlivé otázky. Členské státy by de facto měly přijmout opatření, jež jsou plně kompatibilní s metodou Společenství a rámcem stanoveným Smlouvou. Pokud opatření spadají do vnitrostátní působnosti - a samozřejmě některé z nich jsou v odpovědnosti jednotlivých států - měla by tato působnost být vykonávána v souladu s celkovým unijním rámcem.
<P>
Jsem skutečně přesvědčen, že jde o mimořádně významnou záležitost, protože my v otázkách správy hospodářských záležitostí skutečně můžeme dosáhnout obrovského pokroku. Potřebujeme - a již jsme ve prospěch toho argumentovali - větší koordinaci politik a lepší správu ekonomických záležitostí, musíme to však udělat způsobem, který je soudržný a slučitelný se Smlouvami a s jednotným přístupem na úrovni Společenství.
<P>
Komise bude těmto otázkám věnovat zvláštní pozornost. Smlouva a z ní vyplývající "metoda Společenství" předpokládá plný respekt k roli všech evropských orgánů.
<SPEAKER ID="043" NAME="Joseph Daul" LANGUAGE="FR">
Pane předsedo, paní Győriová, pane Barroso, dámy a pánové, co si evropská veřejnost odnese ze zasedání svých vedoucích představitelů, jež proběhne tento pátek v Bruselu? Vyrozumí, že evropské odpovědi na evropské výzvy - euro, energetiku, výzkum a inovace a zaměstnanost - jsou hledány v dobré víře? Nebo spíše to, že zase jednou přihlížíme ubohému divadélku nejednotnosti a mocenských bojů? Jaké titulky uvidíme v nejvýznamnějších listech? Co budou v sobotu probírat lidé v blozích a na Facebooku, budou-li psát o rozhodnutích Evropské rady? O bázlivosti Evropy, když je konfrontována se situací zemí Středomoří toužících po tom, aby byla dodržována jejich práva, nebo naopak o jejím vůdčím postavení? Povinnost Evropy v tomto ohledu je zcela zřejmá: musí zapřáhnout všechny své zdroje a všechny své diplomatické dovednosti, aby těmto zemím pomohla k potřebnému přechodu a organizaci demokratických a otevřených voleb.
<P>
Dámy a pánové, pokud jde o poslanecký klub Evropské lidové strany (Křesťanští demokraté), řešení našich problémů spočívá v tom, že budeme mít více Evropy, nikoli méně. Řešení nespočívá ve více takzvaných národních vítězstvích, nýbrž ve více společných vítězstvích a koordinovanějších reakcích. Řešení nespočívá v laxním přístupu k uplatňování našich společných pravidel, nýbrž ve větší disciplíně. Řešení, dámy a pánové, nespočívá ve větších odlišnostech mezi našimi rozpočty, našimi pracovněprávními předpisy a daňovými sazbami, nýbrž ve větší konvergenci.
<P>
Pokud jde o postoj skupiny PPE, je třeba vzít si z této krize pouze jediné ponaučení, totiž že bez společné vize a bez sdílení prostředků naše země zabřednou do stagnujícího růstu a propadnou se do sociální krize. Máme-li si z této krize vzít jen jediné ponaučení, je jím to, že budeme-li přemýšlet, pracovat a investovat jako Evropané, dostanou se naše země z té obtížné fáze, kterou nyní procházejí, a budou díky tomu navždy silnější.
<P>
Co jiného nás přiměje reagovat jednotně, když ne tyto obtíže, které jsme právě zakusili? Společně s Evropskou komisí, většinou mých kolegů v této Sněmovně a, jsem si jist, většinou z 500 milionů Evropanů, pokládám Evropské radě následující otázku: kdy budeme více jednat a reagovat společně?
<P>
Co se týče eura, již vím, že naše vlády nepovolí a nedovolí spekulantům zničit 60 let evropské integrace. Nyní je vyzývám, aby se soustředily na konsolidaci mechanismu finanční stabilizace, neboť to je nezbytné. Vyzývám je zejména k posílení jejich rozpočtové kázně a k udržení jejich snah o snížení veřejného dluhu. Evropská správa je zcela nezbytnou podmínkou úspěchu našeho společného projektu. Moje skupina jej podporuje stejně, jako podporuje euro, to znamená stoprocentně.
<P>
Řešení našich problémů, jak jsem řekl na začátku svého projevu, je mít více Evropy, nikoli méně. Zatímco to platí v případech zaměstnanosti a ekonomiky, platí to rovněž pro energetiku, téma, jemuž se Rada v pátek bude také věnovat. Mít více Evropy znamená v první řadě plně uplatňovat právní předpisy, které již existují v souvislosti s vnitřním trhem s energií. Nikdy nemůže být dostatečně zdůrazněno, že zajištění plné funkčnosti tohoto trhu zvýší naši konkurenceschopnost, bude dosaženo zabezpečení našich dodávek a zaručeno podstatné zvýšení výroby obnovitelných energií.
<P>
Mít více Evropy také znamená povzbuzovat naše státy ke splnění úkolu zvýšení jejich energetické účinnosti o 20 % do roku 2020. Ony samy si stanovily tento cíl. Musíme zajistit, aby ho splnily, jinak budeme muset zvýšit kritéria, která za tímto účelem musejí splnit. A konečně, mít více Evropy v oblasti energetiky znamená více investovat. Komise odhaduje, že dosažení požadované úrovně infrastruktury bude stát 1 miliardu EUR. Očekáváme od Evropské rady ambiciózní rozhodnutí, aby toho mohlo být dosaženo. Evropa potřebuje bezpečnou, čistou energii stejnou měrou, jakou potřebuje politiku výzkumu a vývoje a politiku pro podporu průmyslových inovací. I zde spočívá řešení v tom, že budeme mít více Evropy a věnovat větší pozornost malým a středním podnikům. Řešení spočívá v omezení byrokracie na minimum a v konečném dosažení dohody o evropském patentu. Také v oblasti inovací očekáváme od našich vedoucích představitelů společná řešení, nikoli malicherné třenice.
<P>
Dámy a pánové, je načase posunout se kupředu od našich nepromyšlených reakcí minulosti. Prosazování našich odlišností je zcela v pořádku; dosáhneme-li však toho, aby se vzájemně doplňovaly, je to ještě lepší. Podnikání individuálních iniciativ může být užitečné, ale zápas vyhrajeme, pokud budeme hrát jako tým. Zachovávání národních ambic je naprosto legitimní, avšak pochopení toho, že utkání na mezinárodní úrovni vyhrajeme pouze jako tým, je způsobem, jak zaručit občanům Evropy budoucnost .
<SPEAKER ID="044" NAME="Martin Schulz">
jménem skupiny S&D. - (DE) Pane předsedo, skupina Pokrokové aliance socialistů a demokratů v Evropském parlamentu včera uspořádala slyšení, v jehož průběhu jsme se připravovali na víkendový energetický summit. Moje kolegyně paní Ulvskogová podrobněji popíše, o čem jsme tam diskutovali, později. Omezím se proto na dva základní prvky.
<P>
Posoudíme-li úroveň provádění cílů 20-20-20, jež jsme přijali a které byly některými vládami Evropské unie oslavovány, na vnitrostátní úrovni, je při současném stavu věcí dosažitelných ne více než 9 % toho, co jsme si stanovili. A tak, pokud jde o energetickou politiku, je summit o tomto víkendu krizovým summitem, a pokud v tomto směru nevynaložíme obrovské úsilí, nebude těchto cílů dosaženo.
<P>
Moje druhá poznámka je, že na trhu s cenami energií dnes pozorujeme trend směřující k energetické chudobě v Evropě. Energie a jejich dodávky začínají být velkou částí domácností považovány za výsadu. Další náklady spojené s nájmem se zvyšují v takové míře, že lidé s nízkými příjmy budou v budoucnu nuceni chodit v tlustých svetrech, protože nebudou moci vytopit své domovy. Odpojování lidí od dodávek energie je otázkou sociální nespravedlnosti. To je také něčím, čím by se energetický summit jako tento měl zabývat.
<P>
(Potlesk)
<P>
Na tomto summitu však samozřejmě zjistíme, že se bude hovořit i o dalších věcech, a zde bych rád navázal na to, co řekl předseda Komise. Vláda Spolkové republiky Německo - vedená spolkovou kancléřkou - předvedla kompletní čelem vzad. Vše, co bylo předtím se správou hospodářských záležitostí, jež byla socialistickou myšlenkou, špatně, je nyní najednou dobře. Dobrá, lépe pozdě nežli nikdy. Předseda Komise má však pravdu v jedné věci. Tento obrat čelem vzad nesmí vést ke změně směru, která naruší rovnováhu evropských orgánů.
<P>
Jedna věc je naprosto jasná: veškerá evropská politika, která momentálně existuje v rámci stávajících smluv, musí být řešena v rámci stávajících orgánů. Ústřední pozici v tomto zaujímá Komise, žádný jiný orgán, a to, mohl bych dodat, z následujícího klíčového důvodu: Komise je orgánem, který je v tomto ohledu svázán s Parlamentem, a svolení Parlamentu k přijímání opatření v záležitostech suverenity - a měnové otázky jsou klíčovými záležitostmi suverenity - je nezbytné. Proto říkáme "ano" správě hospodářských záležitostí, avšak při jejím praktickém provádění ukotveném v Komisi a podléhajícím kontrole Evropského parlamentu. To je základní podmínka pro zachování rovnováhy evropských orgánů.
<P>
(Potlesk)
<P>
Nacházíme se v situaci, kdy Evropa čelí vnitřním výzvám a rovněž výzvám, pokud jde o mezinárodní politiku. Jsem - a řeknu to zde zcela otevřeně - silně znepokojen prohlášeními některých evropských politiků. Znepokojuje mě absence Evropy v historickém procesu. Učiníte své prohlášení, pane Barroso - výborně. Pan van Rompuy přednese prohlášení - také výborně. Baronka Ashtonová přednese prohlášení - skvělé. Pak paní Merkelová, pan Sarkozy a pan Cameron učiní prohlášení ve společném sdělení - a já nevím, co stojí za tímto novým spojenectvím - i to je skvělé. Nikdo však doopravdy není přítomen - nikdo není přímo na místě, nikdo, kdo by v přímém dialogu s lidmi, kteří bojují o svou demokracii, mluvil o tom, jak můžeme my Evropané pomoci a tento proces podpořit.
<P>
Na papír můžete napsat, cokoli chcete, ale papír nám nepomůže. Nesmíme promarnit příležitost, kterou zde máme. Přiznám se, že mě právě minulý týden pan Cohn-Bendit informoval o obrovské příležitosti, která vznikla. Musím přiznat, že jsem ji na první pohled nerozpoznal, avšak tito lidé, kteří demonstrují v ulicích, lidé, kteří vedou tuto revoluci, nyní myslí na vše možné, jen ne na náboženský stát. Chtějí sekularismus. Chtějí civilní demokracii. Toto jsou naši partneři. Musíme pracovat společně s těmito lidmi, a pak jde o velkou příležitost pro Evropu.
<P>
(Potlesk)
<P>
V tomto ohledu je také nezbytné, aby pan Mubarak odstoupil. To by byl pozitivní a povzbuzující signál. Když jsme u tématu našich hodnot, naší demokracie a naší svobody projevu, jsem potěšen, že je zde paní Győriová. Rád bych vám řekl jednu věc, paní Győriová: přečetl jsem si odpověď maďarské vlády na dopis od Komise. Musím říci, že tento dopis Komise byl výborný. Byla to zdvořilá otázka v tom smyslu, zda by maďarská vláda byla tak laskavá a sdělila nám, jestli by vůbec mohla souhlasit s tím, že zákon, který připravila, by třeba možná nemusel být úplně v pořádku - a zdvořile se omlouváme, že se ptáme! Odpověď zněla: jak jste se nás na takovou věc vůbec mohli zeptat; tady je vše v nejlepším pořádku. K tomu by v Evropě nemělo docházet. Řeknu to ještě jednou: tento zákon není slučitelný se základními evropskými pravidly.
<P>
(Potlesk)
<P>
Není slučitelný se směrnicí o audiovizuálních mediálních službách. To bylo velmi elegantně řečeno samotnou paní Kroesovou. Nebude-li tento zákon změněn, budu se cítit oklamaný úřadující předsedkyní Rady. Maďarský prezident a premiér v této sněmovně prohlásili: "Pokud Komise předloží připomínky, zákon změníme." Komise připomínky předložila, a já proto očekávám, že Maďarsko tento zákon změní. Jak jinak chceme mluvit o demokracii ve Středomoří s jakoukoli hodnověrností, jestliže ji v Evropě sami neuplatňujeme?
<SPEAKER ID="045" NAME="Lena Ek">
jménem skupiny ALDE. - Pane předsedo, v době krize jsou nezbytné dvě strategie: zastavit bezprostředně hrozící nebezpečí a pak využít příležitostí a pohnout se kupředu.
<P>
Pokud jde o energetickou a klimatickou krizi, jaká je reakce Rady? Zcela upřímně, připadá mi neuspokojivá a rozpačitá.
<P>
Svět mimo Evropu této energetické výzvě čelí zpříma. Spojené státy investují obrovské finanční částky do zelených technologií. Prezident Barack Obama ve svém projevu o stavu Unie předneseném minulý týden zdůraznil energetickou účinnost a možnosti nabízené zelenými technologiemi.
<P>
(Předseda krátce zasáhl ohledně procesní záležitosti)
<P>
Prezident Obama dokonce tyto nové technologie přirovnal k vesmírným závodům a nazval je momentem vypuštění Sputniku naší generace.
<P>
Kde je však nyní v Radě náš evropský projekt "vyslání člověka na Měsíc"? Neodvážíte se ani diskutovat o závazném cíli energetické účinnosti. Energetická účinnost je nejoblíbenějším tématem všech řečníků či politiků v oblasti energetiky, a Rada ho odkládá do roku 2012.
<P>
Čína mohutně investuje do výzkumu a nových technologií. Dnes má Čína více než 400 fotovoltaických společností. Před deseti lety měli nula procent světového trhu. Nyní mají 23 %. Před deseti lety měli nula procent trhu s větrnou energií. Dnes mají 50 %.
<P>
Co my v Evropě děláme? Program pro konkurenceschopnost a inovace, CIP, bojuje o podporu a financování programu SET pro strategické energetické technologie je méně než v polovině. Právě v tomto jsme srovnáváni s Čínou a USA. Máme dokonce členské státy, které již plánují 30% snížení emisí, například Německo, avšak Rada se neodvažuje pohnout; stejně tak Komise, mimochodem. Podle nedávné společné zprávy od Barclays a Accenture vede přechod na nízkouhlíkové hospodářství vede k pozoruhodnému rozvoji udržitelných nízkouhlíkových technologií. Pohnout se tedy odvážily alespoň banky.
<P>
Kde je tedy evropská vůdčí pozice? Rada se dohaduje o energetickém cíli. Není ani vidět, že by členské státy plnily třetí balíček opatření týkajících se trhu s energií a probíhá dokonce diskuse o finančních zdrojích pro výzkum a inovace v dlouhodobém rozpočtu. Tak právě tady v Evropě jsme a Rada neprokazuje vůbec žádné vůdčí postavení, když přijde na energetiku, klima, konkurenceschopnost a pracovní místa. Tak si tedy stojíme.
<SPEAKER ID="046" NAME="Krisztina Morvai" AFFILIATION="NI">
(pokládá panu Schulzovi otázku na základě zvednutí modré karty v souladu s čl. 149 odst. 8) (HU) Viděli jsme, jak panu Martinu Schulzovi, vedoucímu představiteli evropských socialistů, mimořádně leží na srdci demokracie a lidská práva v Maďarsku. Musím se vás zeptat, pane Schulzi, kde jste byl mezi roky 2002 a 2010, kdy vaši socialističtí soudruzi u moci v Maďarsku nechali každičký protivládní protest rozehnat silou? Kde jste byl 23. října 2006, kdy bylo čtrnáct lidí na povel střeleno do oka gumovými projektily vystřelenými ve výšce hlavy? Kde jste byl na podzim 2006, kdy bylo několik stovek lidí, jak již potvrdilo pravomocné rozhodnutí soudu (Předseda řečnici přerušil) Mám jednu minutu, pane předsedo, že ano, podle jednacího řádu? Kde jste tehdy byl? A také bych se ráda zeptala, proč se vláda Fideszu již nyní neptá vás a vašich soudruhů na tutéž otázku? Co vládě Fideszu brání v tom, aby to udělala?
<SPEAKER ID="047" NAME="Martin Schulz" AFFILIATION="S&amp;D">
(DE) Pane předsedo, paní Morvaiová, vnitřní politiku Maďarska sleduji velmi pozorně. Mezi lety 2002 a 2010 jsem byl v Maďarsku poměrně často. Viděl jsem také demonstrace vaší uniformované strany Jobbik v Budapešti. Nebudu vám říkat, co mi tyto demonstrace připomínaly. Jako Němec zde do těchto věcí nebudu zacházet.
<P>
Mezi roky 2002 a 2010 - mám-li vám dát jasnou odpověď - bylo Maďarsko, stejně jako je nyní, demokratickým státem založeným na zákonnosti s doleva nakloněnou vládou vládnoucí v souladu s demokratickými pravidly. Doposud nemám žádných pochyb o tom, že je tomu tak v Maďarsku i dnes za konzervativní vlády. Jsem si však jist jednou věcí, a to tím, že vaše strana je pravicově extremistickou, neofašistickou stranou.
<P>
(Potlesk)
<SPEAKER ID="048" NAME="Rebecca Harms">
jménem skupiny Verts/ALE. - (DE) Pane předsedo, dámy a pánové, nejnovější zprávy z jižního Středomoří a Egypta uvádějí, že se v Káhiře střílí. Situace se vyostřuje. V důsledku těchto zpráv mohu pouze apelovat na evropské hlavy států či předsedy vlád, aby nečekali do pátečního poledne tohoto týdne, aby se shodly na tom, co by mělo být tím správným poselstvím pro Egypt. Již dávno jsme měli dát panu Mubarakovi na srozuměnou, že musí urychleně odejít; je to nezbytné pro zabránění tomu, aby se tyto nepokoje v Egyptě dále stupňovaly, a zajištění toho, aby vývoj šel podobným směrem jako předtím v Tunisku. Bylo by skutečně ostudné, kdybychom měli jednoduše čekat, co se v Egyptě stane.
<P>
(Potlesk)
<P>
Tento summit má být summitem o energetice. Když však vidím přípravy, které na něj probíhají, tak mě vlastně nepřekvapuje, že pořad jednání nyní utvářejí jiná témata. Na základě hesla "potřebujeme zabezpečení dodávek energie" se navazuje hodně kontaktů - zejména vámi, pane Barroso - se zeměmi jako Ázerbájdžán a Turkmenistán. Pan Oettinger nedávno hovořil ve Výboru pro průmysl, výzkum a energetiku o tom, jak se chystáme rozvíjet naše energetické vztahy s Irákem, Gruzií a Turkmenistánem.
<P>
Vzhledem k událostem v jižním Středomoří, kde nyní také pozorujeme následky našich politik vztahujících se k našim vlastním zájmům a naší vnější energetické politiky, to považuji za poněkud riskantní. Vím, že potřebujeme diverzifikaci, protože také čelíme problematické a velmi obtížné situaci na východě s Ruskem a tranzitními zeměmi Běloruskem a Ukrajinou. Diverzifikace však pro nás nesmí znamenat, že budeme nyní navazovat vztahy s despoty a zeměmi v krizi.
<P>
Energetická účinnost a obnovitelné energie jsou tím pravým řešením pro lepší a jistější dodávky energií, a musím říci, pane Barroso, že jste již v tomto směru toleroval hodně. Pan Oettinger zanedbával oblast, kterou dobře řídil pan Piebalgs, nebo - a toto je negativní způsob pohledu na věc - se zase jednou rozhodl nepodporovat nadčasové technologie jako obnovitelné energie a energetická účinnost a vrátil se zpět ke starému energetickému mixu. Najednou zjišťujeme, že se na tomto summitu mají projednávat výkupní ceny pro nukleární elektrárny, pro atomovou energii - zpropadeně, kde skutečně stojíme v této debatě o modernizaci a inovacích? Prostě už mi v tomto směru došla trpělivost.
<P>
(Potlesk)
<P>
Možná jsme skutečně byli příliš trpěliví, pokud jde o správu hospodářských záležitostí. Zdá se, že Německo se nyní ubírá schäubleovským směrem. Avšak to, co máme momentálně na stole, stále nepředstavuje skutečný stav věcí. Potřebujeme více než jen malou změnu nástroje stability. Naléhavě potřebujeme učinit rozhodnutí o změně úvěrových podmínek pro Řecko a Irsko, nebo nakonec tyto země zničíme. Potřebujeme více peněz v krizovém nástroji, jinak můžeme zapomenout na všechny myšlenky o poskytování pomoci Španělsku a Portugalsku v blízké budoucnosti.
<P>
Co v konečném důsledku potřebujeme - abychom si vzájemně v tomto ohledu velmi jasně rozuměli - je návrh týkající se toho, jak zamýšlíme řešit restrukturalizaci dluhu. Nelze se tomu vyhnout, všichni to vědí, a my jako Parlament o tom zde také chceme dále diskutovat.
<SPEAKER ID="049" NAME="Jan Zahradil" LANGUAGE="CS">
Energetická bezpečnost je oblastí, kde by se měla Evropská unie angažovat a kde by měla postupovat co nejjednotněji a koordinovaně, na rozdíl od mnoha jiných evropských iniciativ, a proto my, jako skupina Evropských konzervativců a reformistů podporujeme vytvoření společného energetického trhu, protože se tím posílí pozice členských států oproti hlavním dodavatelům a zamezí se také zneužívání dominantního postavení některých dodavatelů strategických surovin k zahraničně politickým hrám. Zároveň ale říkáme, že i v energetické integraci musí být respektována národní specifika, tedy národní energetické mixy, včetně využívání jaderné energetiky.
<P>
K ekonomice mi dovolte říci toto: Moje frakce je převážně tvořena stranami z těch států, které nejsou členy eurozóny, které nepoužívají euro. Ale neznamená to, že bychom si přáli slabou a křehkou a nestabilní eurozónu nebo že bychom chtěli, aby euro zkrachovalo. Na druhou stranu jasně říkám, že ozdravení ekonomiky Evropské unie a finanční stabilita nesmí vést k dalším nadnárodním tendencím, nesmí vést k fiskální federalizaci, nesmí se stát záminkou k dalšímu převádění pravomocí z úrovně národní na úroveň evropskou. To prostě odmítáme!
<P>
Několik poznámek k tomu, co se děje v severní Africe, v Tunisku a v Egyptě. Do značné míry to připomíná to, co se odehrávalo v roce 1989 ve střední a východní Evropě. Demokratizační tendence v těchto státech určitě vítáme a měli bychom je podporovat. Stojíme o to, aby bezprostřední sousedství Evropské unie bylo stabilní a demokratické. Zároveň si ale dejme pozor, aby tyto oprávněné snahy a volání lidu těchto zemí nesklouzly na druhou stranu a abychom se nedostali někam k nedemokratickým, autoritářským, religiózním diktaturám. Evropská unie by měla postupovat tak, aby tomuto vývoji zabránila.
<SPEAKER ID="050" NAME="Marisa Matias" LANGUAGE="PT">
Pane předsedo, jak víme, odvětví energetiky je zásadní pro vytváření nových pracovních míst, takže by příležitosti měly být prvořadou nutností a heslem pro Radu, na jejíž zasedání se momentálně připravujeme; bohužel tomu tak není.
<P>
Potřebujeme konkrétní investice s cílem řešit energetickou účinnost v našich městech, zejména v zemích vystavených těm nejzávažnějším spekulativním útokům a zejména pak v zemích s nejvyšší mírou nezaměstnanosti. Reakce nabízené vládami se však nadále řídí starými vzorci, a právě ty se stále pokoušíme vnucovat.
<P>
Potřebujeme, aby na tomto zasedání Rady došlo k energetické revoluci. Nepotřebujeme pouze větší míru partnerství veřejného a soukromého sektoru: to neustále provází neúspěchy. Jsme stále velice svázáni se starými zdroji energie - s fosilními palivy a jadernou energií - a máme velký nedostatek ambic, pokud jde o nové energetické zdroje; ty jediné přitom mohou zajistit rovnost přístupu a také zabezpečit to, že rozsáhlé projekty budou stejně důležité jako projekty místní. Pouze kombinací všeho bychom mohli mít skutečně integrovanou politiku, a proto tato Rada bude pokračovat jako doposud, spíše než by se rozloučila s minulostí, což by udělat měla.
<P>
Pane předsedo, prosím o vaše svolení, abych mohla požádat ještě o jednu věc: naléhavé situace vyžadují naléhavé apely, takže bych s vaším svolením chtěla vyslovit žádost, aby vedoucí představitelé Evropy měli v souvislosti s událostmi v Egyptě alespoň tolik solidarity s lidmi v ulicích, kolik měli s autoritářskými režimy, jejichž vládnutí nebylo o ničem jiném než o ekonomice a nerespektovalo demokracii.
<SPEAKER ID="051" NAME="Niki Tzavela">
jménem skupiny EFD. - Pane předsedo, ze srdce přeji našemu milému panu Barrosovi hodně štěstí. Hodně štěstí nám všem s Ázerbájdžánci a Turkmenistánci na trhu. Říkají, že již slíbili dodávat plyn pěti dalším stranám.
<P>
A zde skutečně vyvstává ona velká otázka. Před několika lety jsme měli rusko-ukrajinskou krizi, a s tou se stále ještě potýkáme. Nyní máme severoafrickou krizi. Cena ropy již roste.
<P>
Je tedy nejvyšší čas zařadit v pátek na pořad jednání to, že se Evropa musí zaměřit na své vlastní a zdroje. Je nejvyšší čas, abychom na pořad jednání zařadili využívání zdrojů, těžbu a tak dále. Myslím, že byste mohl požádat členské státy, aby připravily mapy zaznamenávající současné dění, pokud jde o využívání energetických zdrojů v každém členském státě, vyhodnotily nejslibnější projekty, přijaly pobídky pro soukromé společnosti, aby se do tohoto využívání zapojily, a přemýšlely o tom, co můžeme dělat s našimi vlastními zdroji.
<P>
Stojíme tváří v tvář tomu nejhrůznějšímu scénáři ztráty Suezského průplavu. Takže, co se týče Egypta, pro všechny z nás: spořádaný přechod. Jinak budeme mít obrovské problémy.
<SPEAKER ID="052" NAME="Francisco Sosa Wagner" AFFILIATION="NI">
(ES) Pane předsedo, díky mnoha letům tvrdé práce jsou nám cíle energetické politiky v Evropě nyní dokonale jasné: vybudování domácího trhu, zabezpečení dodávek, prosazování obnovitelných energií a energetická účinnost.
<P>
Vzhledem k těmto cílům, které jsme sami navrhli, je dokument, na němž se Evropská rada chystá pracovat, velmi málo ambiciózní a poněkud nemastný neslaný. Má-li hlavní impuls pro evropskou společnou energetickou politiku vzejít od hlav států či vlád, pak máme před sebou ještě dlouhé čekání; zdá se totiž, že mezi nimi převládá národně zaměřený, krátkozraký a zastaralý přístup.
<P>
Nezabýváme se zde žádnou malou záležitostí, neboť páteří Evropy je právě energetická politika. Její zásady je nutné bránit jednotným hlasem ve všech koutech světa, za tím však bohužel velmi daleko zaostáváme.
<SPEAKER ID="053" NAME="Herbert Reul" AFFILIATION="PPE">
(DE) Pane předsedo, pane předsedo Komise, paní úřadující předsedkyně Rady, dámy a pánové, tento summit Evropské rady se koná v době, kdy zde máme absurdní množství dalších naléhavých témat kromě toho jednoho, o němž se mělo debatovat.
<P>
Jak správně uvedl pan Schulz, nyní všichni očekáváme, že Evropská rada učiní prohlášení ohledně Egypta a tamních událostí a že se Rada bude touto záležitostí zabývat. To je správné. Pane Schulzi, byl bych s vámi mohl naprosto souhlasit, kdybyste ve druhé části svého projevu neudělal tu chybu, že jste svou hádkou s Maďary opět jednou předvedl lacinou stranickou politickou show. To s tím přece nemá vůbec nic společného, my se momentálně bavíme o Radě a o tématech, která jsou na pořadu jednání.
<P>
Paní Harmsová, rád bych také ujasnil jednu věc v souvislosti s tím, co jste říkala vy. Když správně uvádíte, že těmito naléhavými tématy - hospodářskými otázkami, otázkami vztahujícími se k euru a k Egyptu - je nutno se zabývat, nemůžete pak také nařknout komisaře Oettingera, že se již dále náležitě nezabývá otázkou energetiky. To je absurdní. Na vině je skutečnost, že Rada se musí zabývat i jinými záležitostmi.
<P>
Ať již vám energetická politika vyhovuje, či nikoli, nebo pokud mají lidé odlišný názor, ji nečiní dobrou ani špatnou. Podle takového kritéria ji nelze hodnotit. Dle mého názoru Komise v posledních několika měsících vykonala velmi důkladné a rozumné přípravy na tento summit. Neřídí se zásadou neustálého předkládání nových požadavků. Namísto toho vykonává seriózní a důkladné přípravy a pak přijímá opatření, jejichž výsledkem bude skutečně změna.
<P>
Ostatně, pane Schulzi - on ani neposlouchá, ale to nevadí, toto je jen parlamentní debatní hra, při níž bezostyšně mluvíme, aniž bychom se poslouchali a rozuměli si.
<P>
(Rozruch)
<P>
Mluvil jste o chudobě, která může nastat v důsledku cen energií. Máte naprostou pravdu. Avšak, pane Schulzi, abychom byli spravedliví, musíme si pak položit otázku: proč jsou ceny energií tak vysoké? Z jakého důvodu tomu tak je? Jakou roli v tom hrajeme my, když přijímáme politická opatření, jež neustále ženou ceny vzhůru? I toto je přispívajícím faktorem - nikoli jediným - měl by však být zařazen do čestné debaty a my musíme vzít do úvahy nové požadavky, které zde jsou od rána do večera nepřetržitě přijímány.
<P>
Podle mě tento summit skýtá obrovskou příležitost k tomu, abychom se konečně pohnuli kupředu v otázce infrastruktury a zajistili, že se bude skutečně investovat do infrastruktury a energetiky, neboť všechny ostatní otázky závisí na tom, zda se nám toho podaří dosáhnout. Vyvstává zde otázka cen, spolehlivosti a také toho, zda obnovitelné energie správným způsobem integrujeme do stávající sítě, a k tomu bohužel potřebujeme značné investice. Navíc stát nebude schopen nést tento náklad sám.
<P>
(Řečník souhlasil s tím, že odpoví na otázku položenou na základě zvednutí modré karty (čl. 149 odst. 8 jednacího řádu).
<SPEAKER ID="055" NAME="Rebecca Harms" AFFILIATION="Verts/ALE">
(DE) Pane předsedo, pokud jde o důkladné přípravy na energetický summit a oblasti politické priority: pane Reule, jaký je pak váš názor na skutečnost, že v dnešním velkém rozhovoru v novinách Frankfurter Allgemeine Zeitung v Německu pan Oettinger varoval Evropskou unii před stanovováním příliš ambiciózních cílů v oblasti obnovitelných energií? Dochází k tomu pouze několik týdnů poté, co vstoupila v platnost směrnice o obnovitelných energiích, na kterou jsme my všichni zde byli velmi pyšní. Co se týče důkladných příprav ve vztahu k energetické účinnosti: jaký je váš názor na skutečnost, že akční plán pro energetickou účinnost stále leží v šuplíku, a tak by ve skutečnosti nebyla naprosto žádná šance o něm na nadcházejícím summitu diskutovat?
<SPEAKER ID="056" NAME="Herbert Reul" AFFILIATION="PPE">
(DE) Pane předsedo, jsou politici, kteří neustále vyžadují něco nového, ale nikdy nic nedomyslí až do konce. A jsou také politici, kteří vykonávají seriózní přípravy a provádějí iniciativy. A o tom to právě je. Nevěřím na neustálé vznášení nových požadavků, a proto má pan Oettinger naprostou pravdu. Udělejme prvně to, k čemu jsme se již zavázali.
<P>
Pan Schulz zcela správně upozornil na to, že v mnoha členských státech si toho lze v oblasti účinnosti ještě hodně přát a že mnohé členské státy doposud nedosáhly svých kvót na energii z obnovitelných zdrojů. Jsme poměrně dobří, ale ne dost dobří. Jinak řečeno, jsme stále dost daleko od toho, kde chceme být. Někdy je rozumnější nejdříve dosáhnout toho, o čem jste si stanovili, že toho dosáhnete, než začnete dělat další kroky. Někteří lidé se snaží dělat příliš rychlé kroky a pak zakopnou o své vlastní nohy.
<SPEAKER ID="057" NAME="Marita Ulvskog" AFFILIATION="S&amp;D">
(SV) Pane předsedo, jak pan Schulz dříve zmínil, skupina Pokrokové aliance socialistů a demokratů Evropském parlamentu včera uspořádala alternativní summit o energii. Učinili jsme tak v době, kdy si čím dál více rodin a občanů nemůže dovolit udržovat ve svých domovech teplo, zatímco zároveň průmysl, který je na energiích závislý a potřebuje být konkurenceschopný, sužují obtíže. Dalším důvodem, proč jsme k tomu přikročili, byla skutečnost, že iniciativ na nejvyšší politické úrovni v EU je velice málo a jsou od sebe vzdálené a v této oblasti mimořádně slabé. V reakci na to, co říkal pan Reul - některé věci byly započaty, ale potom jednoduše zůstaly na papíře a nedostaly se dál než do kancelářského šuplíku.
<P>
Naše poselství z alternativního energetického summitu pro zítřejší summit EU je velmi jednoduché a jasné. Přijměte opatření; dělejte něco - tady a teď. Zajistěte, abychom měli závazné cíle energetické účinnosti, které se budou skutečně plnit. V EU je například zhruba 190 milionů budov, které je potřeba vytápět. Investice do nich s cílem předcházet současným únikům energie by přinesly jak finanční výhody, tak nová pracovní místa. Investujte do obnovitelných zdrojů energie, leda že byste věřili, že ty, které máme, jsou nevyčerpatelné, a investujte do distribučních sítí, které jsou moderní a účinné pro všechny typy energií. Dejte spotřebitelům a občanům silná a jasná práva ve vztahu k energetickým společnostem. Postarejte se o to, aby byl trh s energií transparentní a aby bylo možné jej monitorovat. Stejně jako nechceme finanční trh, který nefunguje pořádně a který je uzavřený a zcela neregulovaný, nechceme ani trh s elektřinou fungující tak, jak fungoval finanční trh před krizí.
<P>
Použijte nekompromisní iniciativy, aby se dalo najevo, že poptávka po energii je otázkou sociální odpovědnosti a politických rozhodnutí, spíše než soukromou záležitostí, s níž si musí jednotliví občané sami poradit. Ukažte, přesně, jak řekl pan Schulz, že chápeme to, že energetická politika je také sociální politikou, průmyslovou politikou a politikou pro budoucnost.
<SPEAKER ID="058" NAME="Fiona Hall" AFFILIATION="ALDE">
Pane předsedo, páteční summit má být strategicky zaměřen na energetiku a inovace. Doufám, že hlavy vlád se nenechají příliš rozptýlit situací v Egyptě. Doufám také, že potřebné diskuse o energetické infrastruktuře a přeshraniční spolupráci - stránce energetiky související s dodávkami - neodvrátí pozornost od diskuse o poptávkové stránce energetiky, která je stejně tak důležitá.
<P>
Cíl 20% zvýšení energetické účinnosti do roku 2020 je velice vzdálen svému původnímu směru. Od svých vedoucích představitelů potřebujeme v pátek slyšet odvážný závazek k podniknutí okamžitých kroků s cílem vrátit se do původních kolejí. Nejjednodušším způsobem, jak to provést, by bylo učinit 20% cíl bezodkladně závazným. Jinak pouze vyplýtváme velké množství těchto dodávek energie, které tak draze zajišťujeme. To není dobré hospodaření, zejména v době krize.
<SPEAKER ID="059" NAME="Claude Turmes" AFFILIATION="Verts/ALE">
Pane předsedo, myslím, že důležitost energetiky je jasná z toho, že pan Van Rompuy zde není, neboť hovoří na tiskovém brífinku, a pan Barroso již odešel. Tolik k tomu, jak je podle nich důležité nám naslouchat.
<P>
Včera byl v Bruselu na pozvání skupiny S&D Jeremy Rifkin, který zcela zjevně předložil novou ekonomickou vizi. Zaprvé, oobnovitelné zdroje energie, na nichž již pracujeme díky příslušné směrnici. Zadruhé, každou budovu spotřebovávající dnes 40 % naší energie lze přeměnit na nízkoenergetickou budovu použitím obnovitelných energií, a to i v případě budov energeticky pozitivních. Zatřetí, dle mého názoru zde panuje široká shoda v tom, že vývvoj v oblasti elektrických sítí je třeba zrychlit. Začtvrté, příští výzkum a vývoj musíme použít pro účely vyvinutí skladovacích technologií a, konečně, automobily s možností dobíjení z elektrické sítě.
<P>
S těmito pěti body, a samozřejmě s tím, co Fiona již zmínila v rámci účinnosti ve všech odvětvích, bychom především zajistili, že naše evropská ekonomika bude mnohem méně geopoliticky závislá. Zadruhé, ušetřili bychom 300 miliard EUR na převodech mimo evropské hospodářství a tyto peníze bychom mohli použít na investice do pracovních míst a další zdejší investice. Zatřetí, závod o zelené technologie již probíhá; stačí si přečíst nový čínský pětiletý plán.
<P>
Pokud v příštích měsících nevytvoříme rámec pro to, aby Evropa byla vedoucím trhem pro všechny tyto technologie, navždy prohrajeme v jednom z těch pár odvětví, kde stále ještě vedeme světovou ekonomiku. Je taková škoda, že tento summit není dobře připravený - částečnou odpovědnost za to nese pan Van Rompuy, stejně jako pan Oettinger. Nepřipravil něco, co je dobře promyšleno, o účinnosti a o obnovitelných zdrojích, a poslední tři měsíce strávil v roli trojského koně pro dvě nebo tři velké německé energetické společnosti, jež chtěly zničit odvětví obnovitelných energií.
<P>
Nakonec něco, čeho jsme dosáhli: pan Oettinger má šanci 26 ku 1, že bude poražen v ničení vnitrostátních režimů podpory. Podporuje ho pouze Nizozemsko. To je významné vítězství a obnovitelné zdroje budou pokračovat. Je to energie budoucnosti číslo jedna.
<SPEAKER ID="060" NAME="Konrad Szymański" AFFILIATION="ECR">
(PL) Pane předsedo, právě se chystáme učinit rozhodnutí přidělit 1 miliardu EUR na rozšíření energetické infrastruktury v Evropské unii. Utrácení veřejných peněz za energetické záležitosti má smysl pouze tehdy, pokud nám pomáhá plnit požadavky na bezpečnost. Energetická bezpečnost Evropské unie závisí na široké diverzifikaci, což předpokládá nejen nové přenosové trasy, ale také přístup k novým zdrojům paliv. Jinak budeme opakovat chyby spojené s programem TEN-T, který tvrdil, že projekty jako Nord Stream jsou evropské. Nepotřebujeme již žádné další nové způsoby čerpání větších množství téhož ruského paliva na evropský trh. Budeme-li opakovat tytéž staré chyby, za svou 1 miliardu EUR si koupíme pouze předstíraný trh a hospodářskou soutěž.
<SPEAKER ID="061" NAME="Vladimír Remek" AFFILIATION="GUE/NGL">
- (CS) Od energetického summitu očekávám především komplexní, ale zároveň rozumný a zodpovědný přístup k zájmům občanů. Podle posledních průzkumů Eurostatu je pro velkou část obyvatel Unie jednou z hlavních priorit stabilita cen energií. Není náhodou, že tuto statistiku vede Česká republika. U nás neodpovědné politicko-ekonomické lobby prosadilo neadekvátní finanční podporu fotovoltaických elektráren. Divoký nástup podnikavců včetně zahraničních a jejich honba za pohádkovými zisky staví veřejnost proti obnovitelným zdrojům jako takovým, protože lidé čelí zbytečně velkému nárůstu cen elektrické energie. Jistě, není snadné zajistit dostatek energie za přijatelné ceny, ale můžeme se tomu alespoň přibližovat. Cestou je podle mne mimo jiné usilování o vyvážený energetický mix od obnovitelných zdrojů po jadernou energii při odbourání extrémních stanovisek z obou stran. Jen tak budeme mít důvěru občanů Unie, kvůli kterým tu koneckonců jsme.
<SPEAKER ID="062" NAME="Mario Borghezio" AFFILIATION="EFD">
(IT) Pane předsedo, dámy a pánové, Rada musí vzít v úvahu skutečnost, že evropský systém výroby se nemůže nijak bránit proti výkyvům v cenách ropy na jednotlivých trzích, protože termínové trhy jsou drženy jako rukojmí rafinovaných mezinárodních finančních spekulací, což znamená, že ceny mají nyní velmi málo společného se základními principy nabídky a poptávky. Rada si musí vytyčit cíl poskytnout Evropské unii praktický nástroj, s jehož pomocí se vytvoří regulovaný trh, otevřený vybraným obchodníkům a řízený naprosto spolehlivým evropským partnerem.
<P>
Právě tímto směrem se ubírá návrh italské vlády, podle něhož by měla být zřízena "evropská ropná burza”. Jejím cílem by bylo zajistit stabilní trh s ropou, z čehož by měly nezměrný prospěch podniky i spotřebitelé. Spekulující subjekty zaměřují pozornost na komodity, což má vliv na ceny ropy, které již nevycházejí z promptního trhu, neboť kumulativní efekt záloh a spekulačních manévrů v konečném důsledku determinuje poptávku a nabídku na trhu reálném. Evropská burza by stávající "netržní" obchodování s barely probíhající na papíře přetransformovala v účinně fungující reálný trh se skutečnými, fyzickými barely ropy, který by byl regulován a podléhal by dohledu. I to bychom měli prodiskutovat s Radou.
<SPEAKER ID="063" NAME="Csanád Szegedi" AFFILIATION="NI">
(HU) Pane předsedo, dámy a pánové, jsem potěšen, že Evropská rada diskutuje o tématech energetické bezpečnosti a inovací současně. O energetické bezpečnosti bezpochyby nelze diskutovat bez zahrnutí inovací. Přirozeně jsme přesvědčeni o tom, že stavba severojižního ropovodu navíc k tomu východozápadnímu je důležitá, avšak tím se ani nepřiblížíme k vyřešení problémů souvisejících s otázkou dodávek energie. Navíc tím nedojde k významnému snížení závislosti; změní se jen její směr. Závislost lze zmenšit pouze dlouhodobě, pokud od nynějška přesuneme důraz z fosilních paliv na obnovitelné zdroje energie.
<P>
A přesně v tomto duchu zaznamenávám nedostatek důrazu na téma obnovitelných energií mezi prioritami pro inovace. V tomto ohledu jsou zde především dvě věci, které musíme zmínit: na jednu stranu to, že obnovitelné zdroje energie musejí být cenově dostupné; znamená to, že obyvatelstvo nesmíme zatěžovat dalšími břemeny kvůli používání obnovitelných energií. Na druhou stranu nesmí být umožněno, aby se závislost mimo Evropskou unii jen přeměnila na závislost uvnitř EU, tedy že méně rozvinutým novým členským státům, včetně Maďarska, Polska a České republiky, musí být umožněno dohnat v oblasti obnovitelných zdrojů energie ty staré členské státy, které jsou v této oblasti v současnosti hlavními velmocemi, například Belgie, Nizozemsko či Rakousko.
<P>
Pouze prostřednictvím těsného propojení energetické bezpečnosti a inovací se můžeme vyvarovat blížící se energetické krize, která by zasáhla i Evropu.
<SPEAKER ID="064" NAME="Jean-Pierre Audy" AFFILIATION="PPE">
(FR) Pane předsedo, pane komisaři, paní úřadující předsedkyně Rady, bez růstu nebude žádný sociální pokrok a bez energie nebude žádný růst.
<P>
Energie leží v srdci evropského sociálního paktu pro prosperitu. Padesát procent našich dodávek energie pochází z míst mimo Unii. Naléhavě potřebujeme diverzifikovat dodávky a učinit je bezpečnějšími a více "neuhlíkovými”. Jde o naši energii, a našim občanům dlužíme bezpečnost.
<P>
To mě vede k tomu, paní úřadující předsedkyně, abych i vás vyzval k podpoření závazků, jež jsme učinili na mezinárodní úrovni v souvislosti s fúzním projektem ITER. Tato technologie je bezpečná, je udržitelná, je zdarma a je nevyčerpatelná. Evropská rada, jako nejvyšší politická instance, by udělala dobrou věc, kdyby tento projekt podpořila při svých jednáních s mezinárodním společenstvím.
<P>
To mě přivádí k tématu výzkumu a inovací. Od 80. let 20. století jsou rámcové programy pro výzkum a vývoj evropskými intervenčními nástroji. Na období 2007-2013 bylo vyčleněno 53 miliard EUR. Jaké fáze jsme doposud dosáhli? Již čtyři měsíce čekáme, pane komisaři, na vaše sdělení o revizi sedmého rámcového programu pro výzkum. Pan Barroso řekl: "Méně byrokracie." Má úplnou pravdu. Vězíme v administrativním smrtícím sevření, a ti, kdo se věnují výzkumu, se odvracejí od evropských programů.
<P>
Rád bych vaši pozornost obrátil k naléhavé potřebě nejen zjednodušení budoucích postupů, ale také urovnání minulých konfliktů, neboť zde máme problém důvěry s výzkumnými ústavy. V této souvislosti bych rád poděkoval komisařce Geoghegan-Quinnové za její vynikající práci.
<P>
Vztahy s průmyslovou politikou jsou neuspokojivé a my je musíme zhodnotit. Společné technologické iniciativy, po nejistém začátku, přinášejí skutečně pozitivní změny, pokud jde o uznání průmyslových potřeb.
<P>
Konečně, jak máme strukturovat náš evropský prostor? Evropská rada pro výzkum se musí stát skutečnou organizací, aby se náš výzkum stal skutečně evropským. Toto je Evropa výsledků, kterou naši evropští spoluobčané očekávají.
<SPEAKER ID="065" NAME="Teresa Riera Madurell" AFFILIATION="S&amp;D">
(ES) Pane předsedo, naše skupina včera uspořádala alternativní energetický summit, v jehož rámci jsme požadovali závaznou 20% energetickou účinnost a 30% obnovitelné energie do roku 2020.
<P>
Namísto toho, abych se podrobně zaměřila na naše požadavky, což již udělali někteří mí kolegové, bych ráda zdůraznila jeden bod, bez kterého výše uvedené cíle nejsou možné: infrastruktura. Otázka zní: skutečně chceme evropský trh, kde bude třetina poskytované energie z obnovitelných zdrojů? Je-li odpověď ano, neměli bychom mluvit o závazném 10% cíli pro infrastrukturu do roku 2020?
<P>
Uskutečnění cílů týkajících se obnovitelné energie vyžaduje síť s lepší strukturovaností, vyšší inteligencí a především propojeností, aby bylo možno dobře zvládat její proměnlivost. Od dosažení 10% cíle stanoveného na zasedání Evropské rady v Barceloně téměř před deseti lety jsme však daleko. Devět států tohoto cíle doposud nedosáhlo; zajisté byste se mnou souhlasili, že chceme-li být úspěšní, potřebujeme, aby se tento cíl dodržoval ve stejné míře jako ty předchozí.
<P>
Ráda bych proto úřadující předsedkyni Rady tlumočila žádost naší skupiny o mnohem ambicióznější závěry z tohoto dalšího summitu; závěry hovořící o 30 % hodnotách pro obnovitelnou energi, 20 % účinnosti a 10 % propojenosti, všechny z nich závazné.
<P>
Ráda bych se také pouze dotkla tématu inovací: další oblastí, v níž bychom rádi viděli větší ambice v závěrech Rady, jsou inovace v zadávání vládních zakázek. V mé skupině chápeme udělování zakázek na inovativní produkty, postupy a služby jako jeden z klíčových prvků pro podporu inovací na trzích.
<P>
Obzvláště se zajímáme o podporu a analýzu jeho spojení s evropskými sdruženími pro inovace v rámci rámce EU pro inovace. To je další bod, který by Rada neměla ignorovat.
<SPEAKER ID="066" NAME="Adina-Ioana Vălean" AFFILIATION="ALDE">
Pane předsedo, investice do energetické infrastruktury jsou pro mě startovním bodem pro plnění našich politických cílů, jež zajistí, že naši občané a podniky budou mít přístup k bezpečné a cenově dostupné energii na fungujícím vnitřním trhu a také dosažení ambiciózního balíčku Komise k energetické infrastruktuře, což vnímám jako pozitivní krok.
<P>
Měli bychom však být nejen ambiciózní, ale i pragmatičtí. Namísto nalévání plných kbelíků eur do velkolepých projektů bychom se měli zaměřit na určování a financování menších, nákladově efektivních a pragmatických projektů, jež mohou přinést významné změny, například lepší propojenost. Podle mého názoru bychom měli považovat projektové dluhopisy EU za řešení, jež podnítí potřebné investice do infrastruktury.
<P>
Celkově vzato nás však tato krize nutí zaujmout rozumný, otevřený a integrovaný přístup k naší energetické politice: prvně uvážením všech složek energetického mixu, aniž bychom je považovali - či alespoň některé z nich - za morálně nepřijatelné, a zadruhé, pomocí integrovaného plánu smiřujícího naše někdy vzájemně si odporující klima, bezpečnost dodávek a cíle konkurenceschopnosti.
<SPEAKER ID="067" NAME="Ilda Figueiredo" AFFILIATION="GUE/NGL">
(PT) Pane předsedo, již víme, že prohlubování jednotného trhu bude znamenat vyšší míru liberalizace, a tudíž i větší koncentraci monopolů, ku prospěchu největších ekonomických skupin v rozvinutějších zemích Evropské unie.
<P>
Rádi bychom zřetelně vyjádřili náš odpor k této cestě v oblastech, jako jsou ty vztahující se k energetice, jež jsou strategické pro hospodářský a sociální rozvoj, zejména zemí na periferii. Nejzávažnější otázkou je však to, že vše, co zde zmínila Rada a Komise - mimo jiné o posilování takzvané "správy hospodářských záležitostí" - ignoruje realitu sociálních problémů, zhoršujících se nerovností, nezaměstnanosti, sociálního vyloučení a energetické chudoby; ta v některých zemích exponenciálně narůstá se zvyšováním cen elektřiny a paliv.
<P>
Hospodářská politika a energetická politika by měly mít ústřední cíl: sociální pokrok a zlepšování životních podmínek našich národů; dochází však k pravému opaku. Toto je tedy důvodem nevole, kterou vidíme narůstat v ulicích v mnoha našich zemích a nyní i v Tunisku a Egyptě. Vyjadřujeme naši solidaritu s národy těchto zemí a chceme, aby jejich práva byla dodržována, zejména Radou, která by k tomuto všemu měla zaujmout zřetelný postoj.
<SPEAKER ID="068" NAME="Jacek Saryusz-Wolski" AFFILIATION="PPE">
Pane předsedo, míra, v jaké EU dnes potřebuje "energizaci energetiky" je zřejmá, podíváme-li se na otázku energetické bezpečnosti, geopolitickou situaci okolo nás a energetickou politiku samotnou.
<P>
Unie by neměla - jako je tomu v případě Egypta a Tuniska - být neschopna držet krok s událostmi. Abych však citoval svého kolegu pana Gahlera, Spojené státy jsou jeden krok pozadu za událostmi, členské státy jsou jeden krok za Spojenými státy a Brusel je jeden krok pozadu za členskými státy.
<P>
Před čtyřmi lety jsme měli závažnou energetickou krizi a v roce 2007 jsme v této Sněmovně přijali zprávu o energetické bezpečnosti. O čtyři roky později jsme ve velmi počátečních fázích společné energetické politiky a energetické bezpečnosti. Je velice důležité, aby tato Rada, nadcházející summit, převedl tuto změnu ze slov na činy.
<P>
Potřebujeme hmotné, fyzické zabezpečení a ne jen pouhé plány, dokumenty, slova a papíry. Nastal čas procitnout. Co když se stane něco špatného z geopolitického hlediska v severní Africe a na Středním východě? Před našima očima se odehrává velká a zásadní změna. Ropa nyní opět stojí 100 USD. Kdyby měl být v nejhorším případě zablokován Suezský průplav, jak jsme my jako Unie připraveni zajistit bezpečnost dodávek? Kde jsme? Po čtyřech letech ztraceného času nejsme připraveni na další energetickou krizi, pokud k ní dojde.
<P>
Z tohoto důvodu je klíčovým očekáváním, že Evropská rada by měla přinést skutečnou změnu ve smyslu pravého vnitřního trhu pro energie a skutečného zabezpečení dodávek v materiálním a fyzickém smyslu.
<SPEAKER ID="069" NAME="Jo Leinen" AFFILIATION="S&amp;D">
(DE) Pane předsedo, první energetický summit v historii Evropské unie se bude konat v pátek, neboť se vstupem Lisabonské smlouvy v platnost má Unie v tomto odvětví poprvé přímou odpovědnost. Souhlasím s panem Barrosem, že energetická politika by mohla být dalším velkým integračním projektem Evropské unie. To má samozřejmě velmi mnoho aspektů a pan předseda Buzek vždy říkal, že v EU potřebujeme energetické společenství.
<P>
Kdykoli šlo o tento summit, objevovalo se mnoho nadějí a očekávání, že budou zodpovězeny strategické otázky Evropské unie ohledně dodávek energie. Jaké jsou tyto strategické otázky? Ano, pane Saryusz-Wolski, patří k nim závislost EU na dovozu energie. Patří k nim obrovské množství energie, kterou se stále plýtvá, a patří sem také negativní důsledky současné energetiky na ekosystémy a zejména na atmosféru Země. Když se podívám na závěry Rady, musím říci, že tento energetický summit bude obrovským zklamáním, protože žádné z těchto zásadních otázek nezodpoví. Byl vlastně špatně připraven, pokud jde o společnou vizi, kterou potřebujeme, a byl také špatně připraven, pokud jde o soudržnost zdrojů a nástrojů, které používáme.
<P>
Rád bych ještě jednou zmínil, že včera na alternativním energetickém summitu skupiny Pokrokové aliance socialistů a demokratů v Evropském parlamentu byla navržena pětipilířová koncepce možných odpovědí na tyto strategické otázky; jak můžeme omezit dovoz energie a plýtvání energií a samozřejmě také to, jak můžeme eliminovat negativní dopad na životní prostředí. Navržené prostředky dosažení těchto cílů byly prostřednictví rozvoje obnovitelných energií, prostřednictví energetické účinnosti a použití informačních technologií k vzájemnému propojení těchto různých zdrojů energie. Tomu říkám inovační summit. Ještě jsem nikdy neslyšel o použití informačních technologií jakožto strategického faktoru. Jsem proto přesvědčen, že potřebujeme technologickou revoluci, a tento summit by nás měl nasměrovat na správnou cestu. Mám však dojem, že se ubírá spíše špatným směrem.
<SPEAKER ID="071" NAME="Georgios Tussas" AFFILIATION="GUE/NGL">
(EL) Pane předsedo, nadcházející zasedání Evropské rady se bude konat na pozadí pokračující krize kapitalismu a zostřující se hospodářské soutěže mezi monopoly odehrávajících se jak v rámci Evropské unie, tak mezi Evropskou unií a dalšími imperialistickými centry v odvětví energetiky a inovacích. To jsou z hlediska kapitálu dvě zásadní odvětví. Rozsáhlá území, jako je Blízký východ, Asie nebo Afrika, jsou scénami pro nelítostnou imperialistickou soutěž a zásahy s cílem ovládnout zdroje bohatství a energetické přepravní trasy, což se vtěchto oblastech odráží v podobě obrovské chudoby, krutého vykořisťování a útlaku, a to vše ve spolupráci s domácími buržoazními třídami a na úkor lidu. Tato reakcionářská politika vyvolává lidová povstání, jako např. takové, které nyní propuklo v Egyptě a dalších zemích, což je rovněž dokladem, že občané jako hlavní protagonisté jsou těmi, kdo určují historii.
<P>
Řecká komunistická strana vyjadřuje s protestujícími v Egyptě svou solidaritu. Vyzývá lidi, aby vyjádřili svoji opravdovou podporu a solidaritu. Základní prioritou summitu, která sice oficiálně jako bod na jeho pořad jednání zařazena není, přesto by ale měla být projednána, je strategie EU 2020. Priority týkající se provádění posílené správy ekonomických záležitostí se budou posouvat stejným směrem.
<SPEAKER ID="072" NAME="Paulo Rangel" AFFILIATION="PPE">
(PT) Pane předsedo, nepochybuji o tom, že bude toto zasedání Rady velmi důležité, hlavně pro záležitosti související s obnovou evropských ekonomik, zejména energetiku a inovace. Nemohu tedy než podotknout, že toto zasedání Rady tvoří v zásadě součást provádění strategie Evropa 2020 - součást té poloviny, té strany mince, která představuje růst, konkurenceschopnost a hospodářskou obnovu.
<P>
V takovém důležitém případě však chci učinit výzvu, a to je proč jsem si vzal slovo. Rád bych vyzval Radu, aby kromě uvedených vysoce naléhavých témat, jako je energetika a inovace, projednala a navrhla i řešení finanční krize, kterou Evropská unie v současnosti prochází. Myslím, že času nemáme nazbyt.
<P>
Navíc pokud bychom nemohli očekávat řešení tohoto problému od zasedání Rady tento pátek, a kdybychom na něj dokonce museli čekat až na březnové zasedání, je nezbytné, aby hlavy států a vlád pracovaly na přípravě změny fondu stability za účelem jeho větší pružnosti, a to s účinností od 4. února, a spolu s tím by se měly připravit na znovuzahájení evropské správy ekonomických záležitostí.
<P>
Domnívám se, že se jedná o záležitost zásadního významu a nelze se jí na zasedání Rady věnovat pouze okrajově. Nyní bych, pokud dovolíte, zmínil další věc, která se týká dotčeného zasedání. Doufám, že z něj vzejde rovněž návrh strategie Evropské unie pro Středomoří; doufám, že z něj vzejde odpověď, jež umožní reagovat na aktuální situace v Tunisku a Egyptě. Jinak řečeno doufám, aniž bych se chtěl dotknout důležitosti energetiky a inovací, že se tato Rada bude zabývat i tématy finanční krize a politické krize v severní Africe.
<SPEAKER ID="073" NAME="Kathleen Van Brempt" AFFILIATION="S&amp;D">
(NL) Pane předsedo, chtěla bych poslance požádat - prohlédněte si prosím pozvánku pana Van Rompuye na příští zasedání Rady. Říká v ní: chceme mluvit o energetice a já bych rád zaměřil na dodávky energie a zajištění těchto dodávek. Jenomže Rada se zabývá nesprávnou agendou. Dodávky energie a zabezpečení těchto dodávek jsou nepochybně důležité, to ano, ale především je diskuse o těchto tématech přínosná pouze v rámci globálnějšího cíle, a hlavně v rámci energetického systému, který se z dlouhodobého horizontu stane naprosto nezávislým a rovněž zcela udržitelným.
<P>
Rozhodně souhlasím s řadou věcí, které zde byly řečeny, přesto bych ale ráda tuto rozpravu posunula směrem vpřed, k budoucnosti. Pan Reul, předseda Výboru pro průmysl, výzkum a energetiku, sice není nyní přítomen, uvedl však, že by politici neměli předkládat tolik nových návrhů. To se ale samozřejmě mýlí. Neboť úkolem politiků je mít vizi do budoucnosti a podle ní formulovat cíle.
<P>
Naším cílem by měl být úplný přechod k obnovitelné energii do roku 2050. A nejedná se tu jen o prohlášení několika politků nebo mála politických skupin. Ne, vědci říkají, že je tento cíl bez problémů proveditelný, pokud nyní začneme provádět správné věci, které nám umožní dosáhnout tohoto cíle do roku 2050. A pak je zde otázka energetické účinnosti, na niž poukázala řada poslanců. Mimochodem pan Barroso k tomu uvedl spoustu zajímavých věcí a já pevně věřím, že příslušný komisař dokáže splnit slíbené.
<P>
Navíc musíme výrazně investovat do obnovitelných energií - místně, na oblastní úrovni, ale také do řady speciálních velkých projektů, jako je North Sea Ring a velké projekty související se solárními panely.
<P>
A konečně - a v tom spočívá velmi specifický úkol pro Evropu - potřebujeme energetickou síť, jako jistotu, že se to vše skutečně stane.. Povinností Evropské unie je poskytnout finanční prostředky a Rada by o tom měla rozhodnout příští pátek.
<SPEAKER ID="074" NAME="Marian-Jean Marinescu" AFFILIATION="PPE">
(RO) Pane předsedo, energetický summit může Evropskou unii svést zpět na dráhu hospodářského růstu. A aby umožnil Evropě splnit ambice stát se nejudržitelnější světovou ekonomikou, musí navrhnout novou energetickou vizi pro Evropu. Soudržný přístup na úrovni Společenství je zapotřebí jak v oblasti výroby, tak co se týče účinnosti.
<P>
Výroba zahrnuje zdroje, dopravu a distribuci. Oblasti Černého a Kaspickéhomoře představují nové energetické zdroje, které lze využívat dlouhou dobu. Je možné vytvořit v tomto regionu nové přepravní trasy. V této souvislosti jsou jižní koridor a zejména plynovod Nabucco nanejvýš důležité. Nové přepravní trasy pro dodávky plynu a ropy mohou vzniknout i díky strategii pro Podunají. Nemůžeme jednat o společné politice, aniž bychom měli společnou energetickou síť. Prvním krokem k vnitřnímu trhu s energií je propojování vnitrostátních sítí.
<P>
Energetická účinnost je nutností. V tomto směru již byly přijaty kroky, Unie však musí v následujících letech realizovat v dané oblasti akční plán. Energetická účinnost bude mít obrovský vliv na hospodářský růst, na metody používané ke snižování emisí CO2 a na vytváření pracovních míst v odvětvích jako IT, stavebnictví a služby.
<P>
Co se týká situace v severní Africe, musíme zajistit, aby akční návrhy předložené Radou zajišťovaly v tomto regionu mírovou přeměnu a demokratické převzetí moci novými strukturami.
<SPEAKER ID="075" NAME="Edite Estrela" AFFILIATION="S&amp;D">
(PT) Pane předsedo, energie a inovace jsou velmi důležitá témata, jež mají zásadní význam pro strategii Evropa 2020 a mohou přispět k inteligentnímu, udržitelnému růstu a vytváření většího počtu lepších pracovních míst.
<P>
Je pravda, že do energetiky a inovací má země, Portugalsko, masivně investovala, což přineslo dobré výsledky. Za posledních několik let Portugalsko zdvojnásobilo objem svých investic do výzkumu a vývoje a dostalo se mezi pět nejvýznamnějších aktérů v oblasti obnovitelných zdrojů - již nyní pochází 31 % spotřebované elektrické energie z obnovitelných zdrojů a podle očekávání vzroste toto číslo do roku 2020 až na 60 %.
<P>
Ovšem jak již bylo řečeno, Rada nemůže přehlížet, co se děje v Egyptě - lidovou revoluci. Nemůže přehlížet ani finanční a hospodářskou krizi.Konkrétní členské státy eurozóny, jež mají největší potíže, dělají to, co by měly tím, že přijímají úsporná opatření nutná ke snížení deficitu a zklidnění trhů. Tato opatření si vyžadují od rodin i podniků velké oběti.
<P>
A co dělá EU, postupuje také tak, jak by měla? Podle mne nikoli. Evropská reakce tváří v tvář útoku spekulantů na euro - neboť spekulanti na jednotnou měnu útočí prostřednictvím státních dluhů - byla nesystematická, opožděná a neúčinná. Diagnóza byla stanovena a recept je dobře známý: Evropská unie musí zlepšit hospodářskou koordinaci a posílit Evropský fond finanční stability a zvýšit jeho účinnost, aby mohl od zemí, které jsou pod největším tlakem trhů, odkoupit veřejný dluh. Jinak řečeno, čelíme globálním problémům, které si žádají globální odpověď. A i to veřejnost od nadcházejícího zasedání Evropské rady očekává.
<SPEAKER ID="076" NAME="Lambert van Nistelrooij" AFFILIATION="PPE">
(NL) Pane předsedo, zvláštní doba si žádá zvláštní politiky, a není pochyb o tom, že v době, kdy se snažíme vymanit z krize, je vhodná doba na to, aby si Rada na svém pořadu jednání výslovně našla čas na energetiku a inovace. Jedná se o klíčové faktory evropské konkurenceschopnosti a rovněž zaměstnanosti v blízké budoucnosti. Máme k dispozici dostatek údajů a zpráv. Nyní se musíme posunout a dosáhnout pokroku.
<P>
Nejvíce zaostáváme v oblasti přeshraniční infrastruktury a propojení. Měli bychom nyní přejít k novým nástrojům, jako jsou projektové dluhopisy, a využívat záruk Evropské investiční banky, a usilovat tak o usnadnění investic.
<P>
Druhým bodem jsou samozřejmě inovace. Tento týden byla zveřejněna evropská hodnotící zpráva o inovačních ukazatelích, z níž je patrné, že některé země zaostávají. V době krize je to pochopitelné, neměli bychom však využít i jiných nástrojů? Například strukturální fondy, které k realizaci iniciativ vyžadují veřejné spolufinancování. Právě v době, kdy se nám to prakticky vůbec nedaří, musíme klást větší důraz na investice z veřejných zdrojů a inovace. To navrhovala i paní ministryně. Prostřednictvím takových inovací bychom mohli posunout věci kupředu, aniž bychom museli být bezprostředně připraveni vynakládat víc peněz. Jednoznačně by nám to pomohlo dosáhnout cílů pro rok 2020 - udržitelnosti, inteligentních opatření a zaměstnanosti pro více lidí. Přeji vám všem mnoho úspěchů.
<SPEAKER ID="077" NAME="Silvia-Adriana Ţicău" AFFILIATION="S&amp;D">
(RO) Pane předsedo, na evropském summitu o energetice, který se koná dne 4. února, musí Evropská unie na nejvyšší politické úrovni dosáhnout dohody o prioritních opatřeních zaměřených na vytvoření vnitřního trhu s energií a rozvoj energetické infrastruktury a dále na opatření ke snížení energetické spotřeby, zvýšení energetické účinnosti a podporu obnovitelných zdrojů energie.
<P>
Potřebujeme akční plán přinejmenším na deset let dopředu, který zajistí solidaritu mezi členskými státy v případě jakéhokoli závažného přerušení dodávek energie a posílí energetickou bezpečnost prostřednictvím diverzifikace přepravních tras a zdrojů dodávek energie. Unie musí modernizovat svou energetickou infrastrukturu a zajistit provázanost energetických infrastruktur jednotlivých členských států. V této souvislosti musím zdůraznit geostrategický význam širší oblasti Černého moře pro zabezpečení dodávek energie pro Evropskou unii.
<P>
Společný trh s energií musí fungovat tak, aby sloužil obyčejným občanům, pro něž musí energie zůstat cenově dostupná, a pomohl k dosažení ekologické účinnosti evropského průmyslu, a to jak prostřednictvím nabídky pracovních míst v Evropské unii, tak rozvojem průmyslu samého.
<SPEAKER ID="078" NAME="Romana Jordan Cizelj" AFFILIATION="PPE">
(SL) Pane předsedo, v oblasti energetiky jsme si stanovili cíle, jež pokrývají všechny tři pilíře společné energetické politiky: konkurenceschopnost, udržitelnost a zabezpečení dodávek. Pro dosažení těchto cílů jsme už přijali dva obsáhlé balíčky: prvním z nich je klimatický a energetický balíček, druhým pak balíček pro liberalizaci. Z toho důvodu se nedomnívám, že bychom v oblasti energetiky potřebovali nové právní předpisy; namísto toho bychom se podle mne měli zaměřit na provádění platné právní úpravy.
<P>
K čemu je sepsání dalších požadavků na papír, a to požadavků stále přísnějších, když se nám nedaří naplňovat požadavky stávající? Musíme zlepšit důvěryhodnost Unie a proto říkám, že ke zlepšení energetické účinnosti nepotřebujeme další požadavky. Podniky a domácnosti se musí rozhodovat dle podmínek na trhu. Dosud bylo zlepšení účinnosti považováno za opatření co možná nejhospodárnější povahy, byla to oboustranně výhodná situace a já skutečně nevidím důvod pro stanovení nových závazných cílů.
<P>
Současně musíme vytvořit prostředí, které bude podněcovat k investicím do infrastruktury. Na tomto poli musí konat trh, nikoli veřejné fondy z evropského a vnitrostátních rozpočtů. Musíme se vyhnout vládním dotacím a netržním mechanismům, jež vedou k centralizaci ekonomiky, narušují hospodářskou soutěž a potlačují tvořivost. Energetika je součástí systému obchodování s emisemi a hlavní hybnou silou rozvoje zde musí být cena uhlíku.
<P>
V oblasti energetiky potřebujeme rovněž zlepšit přeshraniční koordinaci a strategické plánování nové infrastruktury. Proto by Agentura pro spolupráci regulačních orgánů v odvětví energetiky, zkráceně ACER, která započne svou činnost v březnu v Ljubljaně, měla dostat naši plnou podporu, aby mohla účinně plnit své úkoly.
<SPEAKER ID="079" NAME="Tunne Kelam" AFFILIATION="PPE">
Pane předsedo, v zásadě podporuji myšlenku Evropského paktu pro konkurenceschopnost upravujícího harmonizaci věku odchodu do důchodu a zejména zrychlení vzájemného uznávání akademických a odborných kvalifikací a rovněž lepší koordinaci výzkumných a vývojových snah.
<P>
Zdůrazňuji potřebu vytvořit plně integrovaný evropský trh s energií do roku 2015. Mohu tak doufat, že do čtyř let přestanou být Estonsko, Lotyšsko a Litva z hlediska dodávek plynu izolovanými ostrovy?
<P>
Od maďarského předsednictví očekáváme skutečný průlom v rozvoji integrované evropské sítě pro plyn, ropu a elektrickou energii a propojení od Baltského až k Jaderskému moři.
<P>
Také apeluji na Radu, aby zajistila udržitelnou místní výrobu elektrické energie tím, že vytvoří rovné podmínky hospodářské soutěže pro výrobce z EU i ze třetích zemí. Současně je načase, abychom se na úrovni EU zabývali problémem úniku uhlíku v odvětví elektrické energie.
<P>
A závěrem jedna plitováníhodná skutečnost,, že se ministři zahraničí EU neshodli na jasném odsouzení sektářských útoků proti křesťanům v Egyptě a v Íránu. Před dvěma týdny poskytl Parlament dobrý základ pro přijetí jasného a jednotného postoje k této dramatické situaci. Neschopnost Evropské rady reagovat včas nutně vyvolává dojem, že ochrana tradičních křesťanských menšin za hranicemi Evropy není pro EU prioritou.
<SPEAKER ID="080" NAME="Gunnar Hökmark" AFFILIATION="PPE">
Pane předsedo, nejprve bych rád podotkl, že příslušníci arabských národů mají stejné právo na demokracii a lidská práva jako kdokoli jiný. Považuji za nezbytné, aby politika Evropské unie nyní podporovala demokratické síly ve všech zemích, které procházejí změnami. Měli bychom se zasadit o to, aby se tato změna vedla k demokracii a lidským právům, neboť tyto změny vidíme probíhat v celém evropském sousedství. Svědky podobné situace jsme v zemích Východního partnerství i zemích severní Afriky. Potřebujeme jednat přesvědčivě, stabilně a rozhodně, co se týče poselství vysílaného na podporu demokratických sil, ať už se tyto síly nacházejí kdekoli, a měli bychom je učinit co možná nejsilnější.
<P>
Zadruhé, pokud jde o energetiku, potřebujeme energetickou účinnost. K jejímu dosažení máme k dispozici řadu programů. Současně ale musíme na evropské úrovni zajistit společné sítě a systémy pro distribuci plynu a elektrické energie. To je jediná cesta, jak energii využívat účinně. Zadruhé musíme zajistit, aby výroba dostačovala k tomu, abychom mohli opouštět od fosilních paliv a mít nízké ceny bez emisí CO2. Odmítání jaderné energie nám v tom brání. Jediná cesta vpřed je cesta spočívající ve využívání našich energetických zdrojů, spolu se společnou sítí a společným trhem v oblasti energetiky.
<SPEAKER ID="081" NAME="Othmar Karas" AFFILIATION="PPE">
- (DE) Pane předsedo, dámy a pánové, budu poměrně stručný. Nevidím žádné odhodlání, opravdovost ani dynamiku. A čas běží. Někdy mám pocit, že se stále snažíme hlavám států a vlád vysvětlit svá přání, než abychom si sedli a pečlivě pracovali na jádru věci, kterou je třeba učinit. Pro posílení Evropy naléhavě potřebujeme větší odvahu. Odvahu dosáhnout dohody o tom, co je nutné, nikoli jen o tom, co je možné. Skoncovat s obvyklým blokováním či odkládáním toho, co je třeba udělat, z vnitřních politických důvodů. Nevytvářet seznam toho, co není kvůli národnímu egoismu a protekcionismu možné, nýbrž seznam toho, co musíme společně, jako Evropa, učinit, abychom byli konkurenceschopní a náležitě zareagovali na krizi.
<P>
Události si žádají nové projevy solidarity. Žádají si další krok směrem k integraci. Žádají si urychlenou nápravu strukturálních nedostatků v měnové unii, konkrétně unii hospodářské a sociální. Jsem zastáncem paktu pro konkurenceschopnost a jsem pro přijetí vnitřního trhu s energií, neboť může současně zajistit, že ceny klesnou, zvýší se naše nezávislost a dojde k růstu a k vytváření pracovních míst. Musíme však rovněž říci Ano evropskému prostoru pro výzkum, inovace a vzdělávání, jinými slovy větší europeizaci vzdělávací a výzkumné politiky. Jsem zastáncem i správy ekonomických záležitostí, pokud se na ní Komise bude podílet, odmítám však myšlenku mezivládních dohod, která oslabuje Lisabonskou smlouvu.
<SPEAKER ID="082" NAME="RadvilMorkūnaitė-Mikulėnien" AFFILIATION="PPE">
Pane předsedo, očekává se, že Evropská rada na svém zasedání schválí, že žádný členský stát EU by po roce 2015 neměl zůstat energetickým ostrovem.
<P>
Je téměř pravidlem, že v těchto zemích, kde odvětví zemního plynu dominují příslušní zavedení provozovatelé, schází provázanost sítí. Jakýkoli pokrok v oblasti infrastruktury, který by umožnil přístup nového subjektu na trh, je velmi pomalý, neboť vertikální monopoly investují zejména do dalšího upevnění svého dominantního postavení, a tak na uzavřený trh je obtížné přilákat investory.
<P>
Provedení směrnice EU o plynu - tedy úplné oddělení vlastnictví - je jedinou účinnou a rozumnou cestou, jak povzbudit investice do infrastruktury (v tomto případě v Litvě), nastolit hospodářskou soutěž a urychlit integraci na vnitřním trhu EU s energií.
<P>
Je nicméně absurdní, když je členskému státu EU vyhrožováno, nebo je dokonce diskriminován za provádění právních předpisů EU, zatímco EU zůstává nečinná.
<P>
Proto bych vás, vážení kolegové, Komise a Rado, ráda požádala, abyste využili každé příležitosti k otevřenému vyjádření nesouhlasu s vyvíjením nátlaku na členský stát, aby zastavil provádění acquis EU; a abyste tento postoj na zasedání Evropské rady rozhodně podpořili. Dále chci zdůraznit, že Litvu v provádění směrnice o plynu v těsném závěsu následují další členské státy, kde panují obdobné podmínky.
<P>
Bez dosažení tohoto přístupu nebude možné dosáhnout cíle plně integrovaného a funkčního vnitřního trhu EU s energií do roku 2014.
<SPEAKER ID="083" NAME="Arturs Krišjānis Kariņš" AFFILIATION="PPE">
(LV) Pane předsedo, názory této sněmovny na to, co je nejdůležitější pro rozvoj energetiky v Evropě, se různí. Někteří se domnívají, že odpověď zní obnovitelné zdroje energie, podle jiných je to jaderná energie; a podle dalších je nejdůležitější dosáhnout úspor energie. Na čem se však, myslím, všichni shodneme, je to, že musíme mít v Evropě společné energetické sítě, aby konečně skončila situace, kdy jsou některé státy zcela odříznuty od ostatních, ať už na trhu s elektřinou nebo v plynárenském odvětví. V této souvislosti se na zasedání Rady, které se koná tento pátek, uskuteční diskuse o tom, jak rozvinout společné energetické sítě v Evropě - a zde vyvstává podle mne elementární otázka, odkud přijdou finance. Zároveň je nutné nalézt finanční prostředky na ty projekty, které nejsou v krátkodobém horizontu přímo komerčně životaschopné - společné financování k odstranění energetických ostrovů.
<P>
Děkuji vám za pozornost.
<SPEAKER ID="084" NAME="Csaba Sándor Tabajdi" AFFILIATION="S&amp;D">
(HU) Pane předsedo, chtěl bych blahopřát maďarskému předsednictví EU k tomu, že toto mimořádně důležité téma bude konečně projednáno na nejvyšší úrovni v Radě. Cenově přijatelná a široce dostupná energie je v zájmu všech členských států EU. Evropská unie musí využít veškeré potenciální zdroje energie. Zapomněli jsme však na něco, co nikdo nezmínil. Maďarský laureát Nobelovy ceny György Oláh vynalezl koncept metanolové ekonomiky. V Číně již mnoho metanolových stanic mají, v Evropě existuje dodávka energie v této formě jen na Islandu. V EU však není ekonomika na bázi energie z metanolu žádná, přestože je to mimořádně levné, vyrábí se z energie z oxidu uhličitého, vody a elektřinu lze použít pro pohon automobilů, pro výrobu elektřiny, vytápění a další.
<SPEAKER ID="085" NAME="Andrew Henry William Brons" AFFILIATION="NI">
Pane předsedo, jednou z otázek, které bude Evropská rada na svém zasedání projednávat, je zlepšení rámcových podmínek - ať už jsou jakékoli - pro výzkum a inovace v Evropské unii.
<P>
Je ovšem rozdíl mezi invencí a inovací a mezi těmito dvěma a žádostí o udělení patentu. Pokud byste však chtěli vypátrat zeměpisný původ kteréhokoli z uvedených prvků, nenajdete ve světě rovnoměrné rozložení.
<P>
Zjistili byste, že více jich pochází z těch zemí, které mají přímou nebo historickou vazbu na Evropu. A proč tomu tak je? Mohl by důvod této skutečnosti být vodítkem pro rámcové podmínky, o které tak upřímně usiluje Unie inovací? Jaké může být vysvětlení? Dobrá, pomineme-li podnebí, něco ve vodě, obvyklou stravu či otužování dětí za chladného počasí, co by jiného mohlo zbývat?
<P>
Obávám se, že se odpovědi nedopídím. Ale ať už je to cokoli, musíme zajistit, abychom to z neznalosti nepřehlédli.
<SPEAKER ID="086" NAME="András Gyürk" AFFILIATION="PPE">
(HU) Pane předsedo, energetický summit, který proběhne 4. února, by mohl být skutečným průlomem, místem, kde by se konečně mohla protnout slova a skutky. Rada má na stole téma strategie a současně i otázku infrastruktury potřebné pro její provádění. Doufám, že výsledek naše očekávání potvrdí a 4. února budeme svědky vytvoření skutečné společné evropské energetické politiky.
<P>
Dovolte mi, pane předsedo, na závěr jednu poznámku. Chtěl bych uvést, že vítáme korespondenci mezi Evropskou komisí a maďarskou vládou ve věci maďarského mediálního zákona. Těší mne, že dialog z procedurálního hlediska probíhá tak, jak je v takových věcech zvykem. To by mělo všechny, kdo jsou na usnesení v této otázce zainteresováni, uklidnit. Jsem si jist, že se celou záležitost podaří během několika měsíců uzavřít. Nebude již prostor pro další zlomyslné a neopodstatněné politické útoky. Věřím, že právě to je v zájmu EU, nikoli to, co dnes bohužel zaznělo ve vystoupeních v této sněmovně.
<SPEAKER ID="087" NAME="Zigmantas Balčytis" AFFILIATION="S&amp;D">
(LT) Nadcházející desetiletí bude mít klíčový význam pro celou Evropskou unii, jelikož členské státy budou muset přijmout závažná rozhodnutí: nahradit stávající zdroje a infrastrukturu a na druhé straně uspokojit stoupající poptávku po energii, což bude mít zásadní význam pro budoucí hospodářský rozvoj v Evropě. Zasedání Evropské rady o otázce energetiky je skutečně velmi důležité. Může se zapsat do historie, vzejde-li z něj dohoda o konkrétních zásadách rozvoje vnitřního trhu s energií. Díky tomu by 27 členských států Unie mohlo skutečně koordinovat svou činnost, zaměřit své úsilí na naše hospodářské prostředí a posílení jeho možnosti a konkurenceschopnosti, na zvýšení počtu pracovních míst a snížení sociálního vyloučení. Domnívám se, že je velmi důležité, aby byly stanoveny konkrétní časové plány, jež umožní omezit nebo zrušit výskyt energetických ostrovů v členských státech. Máme-li toho dosáhnout, je obzvlášť důležité projevit politickou ochotu a solidaritu a zajistit, abychom nerozvíjeli jen projekty komerčně zajímavé, ale i ty, které jsou nezbytné pro Evropskou unii. Současně se domnívám, že je velmi důležité stanovit členským státům konkrétní časové plány, aby dokázaly včas splnit své závazky související s realizací těchto projektů. Přestože investiční rozhodnutí zpravidla závisejí na tržních hráčích, významné místo ve vytváření stabilního a transparentního investičního prostředí mají rovněž rozhodnutí politická.
<SPEAKER ID="088" NAME="Maroš Šefčovič">
místopředseda Komise. - Pane předsedo, tato rozprava jasně potvrzuje, že pro budoucnost Evropy a evropské ekonomiky jsou energie a inovace zcela klíčové. Jednoznačně se všichni shodneme, že pokud nyní přijmeme správné kroky, nejenže tím můžeme v krátkodobém horizontu významně přispět k hospodářské obnově, ale můžeme z dlouhodobého pohledu současně podstatně zvýšit konkurenceschopnost evropského hospodářství.
<P>
Souhlasím rovněž se všemi, kdo požadovali konkrétní výsledky a přijetí konkrétních opatření. Komise proto velmi intenzivně naléhá na to, abychom měli zcela jasné cíle. Rádi bychom vytvořili do roku 2014 skutečný vnitřní trh s energií. Konečně musíme dát potenciálu vnitřního trhu v tomto velmi důležitém odvětví prostor. Uvedu jen jeden příklad: pokud se nám celá záležitost podaří, spotřebitelé ušetří 13 miliard EUR tím, že budou mít možnost odebírat elektřinu od levnějšího poskytovatele. Pro jednoho spotřebitele to činí 100 EUR ročně; a to je jen začátek. Proto je tedy třeba Evropskou radu pobízet, aby skutečně převzala odpovědnost za proces dotvoření vnitřního trhu s energií a stejně tak za provádění právních předpisů, a to nejen na evropské úrovni, ale i na úrovni vnitrostátní, v každém jednotlivém členském státě.
<P>
Velmi pozorně jsem naslouchal poslancům z pobaltských zemí. Myslím, že je načase překonat současný stav, kdy existují izolované energetické ostrovy. Rok 2015 je tudíž správnou chvílí pro završení práce na tomto velmi významném projektu a propojení pobaltských členských států tak, aby vznikla skutečná evropská síť.
<P>
Pokud s něčím ne tak docela souhlasím, pak jsou to slova Baracka Obamy, která pronesl v rámci své zprávy o stavu unie USA. Když jsem mu naslouchal, měl jsem pocit, že se v mnohém inspiroval tím, co děláme zde v Evropě - co jsme navrhovali ve strategii EU 2020. Hovořil o energetické účinnosti, o významu vzdělávání, o novém impulsu k ochraně životního prostředí a o snižování chudoby. To jsou přesně cíle, které jsme si vytyčili pro příštích deset let.
<P>
Jsem si skutečně jist, že v oblasti environmentálních politik stojíme v čele. Povšimnete-li si, jak Evropská unie vystupuje na všech summitech týkajících se environmentálních otázek, uvidíte, kolik energie investujeme do toho, aby se celý svět ubíral v této oblasti správným směrem. Pokud jde o naše cíle - naše slavné cíle pro rok 2020 -, v otázce snižování emisí si vedeme poměrně dobře. Stejně tak i v oblasti zvyšování podílu obnovitelných zdrojů na celkové výrobě energie.
<P>
Je však pravda - a to musím přiznat -, že zaostáváme v naplňování cílů energetické účinnosti. Komise proto bude vývoj v této oblasti velmi pozorně sledovat a v roce 2013 naše cíle přezkoumáme. Mohu vám slíbit, že pokud nebudou výsledky dostatečně ambiciózní, budeme zcela vážně uvažovat i o stanovení závazných cílů v této oblasti. Všichni víme, že nejčistší energií je energie bezpečná.
<P>
Pokud jde o inovační ekonomiku, je podle mne zcela zřejmé, že musíme zvýšit úroveň priorit, které jsou navrhovány v oblasti inovací, a inovačních politik. Musíme dát prostor potenciálu, který tato oblast v Evropě již mnoho let nabízí. Sledujeme, že pokud jde o vyrovnávání naší pozice v oblasti inovací oproti postavení Spojených států a Japonska, nevedeme si tak dobře, jak jsme očekávali. Nově se rozvíjející ekonomiky nás v této oblasti dostihují, musíme se proto na danou oblast maximálně zaměřit.
<P>
Musíme analyzovat skutečné příčiny toho, proč nepostupujeme dostatečně ambiciózně. O jedné z nich padla zmínka - konkrétně je to problém nadbytečné administrativy a byrokracie a příliš složitých pravidel. Komise již navrhla - a minulý týden to bylo přijato - zjednodušení pravidel sedmého rámcového programu pro veškeré inovační politiky. Myslím, že my všichni máme prostřednictvím diskuse o příštím víceletém finančním rámci vhodnou příležitost zlepšit způsob plnění a provádění evropských programůt, neboť budeme hovořit i o finančních předpisech. Musíme se velmi pečlivě zabývat rovnováhou mezi patřičnou kontrolou a nezbytnou pružností při provádění programů, abychom v souvislosti s programy, které jsou zvláště důležité pro podporu inovačních politik v Evropě, nevytvářeli další byrokratickou zátěž.
<P>
Budeme se samozřejmě bavit i o hospodářství. Únorové zasedání Evropské rady bude zasedáním zlomovým, na němž budeme hledat komplexní přístup jak čelit současným hospodářským problémům Evropy, a to jak ve vztahu k eurozóně, tak i v otázce posílené správy ekonomických záležitostí pro celou Evropskou unii. Mohu vás ujistit, že Komise neúnavně navrhuje opatření ke stabilizaci situace na finančním trhu a hledá dlouhodobá řešení. Jsme přesvědčeni, že dohromady to vše musí být komplexní reakcí, která nám nakonec umožní posunout se vpřed a ne jen reagovat na danou situaci, ale plánovat dlouhodobá opatření a dlouhodobé posílení evropského hospodářství.
<P>
Pokud jde o připomínky ke změně Smlouvy a vytvoření stálého evropského mechanismu stabilizace, Komise je přesvědčena, že Smlouva skýtá vhodný rámec pro další prosazování správy ekonomických záležitostí. Není pochyb o tom, že pokud se tato iniciativa bude prosazovat mimo rámec Unie, přináší to politické a institucionální otázky, které bude muset Komise velmi pečlivě zvážit. Jsem si jist, že hlavy států a vlád se budou na pátečním zasedání Evropské rady zabývat i touto otázkou.
<P>
O situaci v Egyptě a Tunisku diskutovalo dnes ráno i kolegium komisařů. Zazněla tam jasná slova na podporu oprávněných ambicí egyptského lidu a jasné potvrzení toho, že Komise je připravena navýšit při tomto přerodu svou pomoc Egyptu a jeho lidem. Rozprava o situaci v Tunisku a Egyptě bude následovat a jsem si jist, že má kolegyně Cathy Ashtonová se bude moci celé záležitosti věnovat důkladněji.
<SPEAKER ID="089" NAME="Enikő Győri">
úřadující předsedkyně Rady. - Pane předsedo, chtěla bych všem řečníkům poděkovat za jejich vystoupení a slova. Sněmovna zažila mimořádně hodnotnou rozpravu, která bude přínosem pro páteční diskusi hlav států a vlád o otázkách energetiky a inovací.
<P>
Upřímně chápu Parlament, když říká, že naše činnost v oblasti energetiky a inovací není dostačující. Usilujeme o naplnění ustanovení Lisabonské smlouvy zakotvujícího vytvoření evropského vnitřního trhu s energií; velmi se snažíme, abychom tímto směrem postupovali. Pobízejte nás ovšem, prosím, k tomu, abychom učinili víc v této oblasti. Nechci zabíhat do podrobností, neboť se domnívám, že místopředseda Komise Šefčovič se všem aspektům budoucí společné energetické politiky pro Evropu věnoval velmi podrobně.
<P>
Totéž platí o inovacích. Všichni jsme přesvědčeni, že musíme předložit více návrhů ohledně inovací; Unie inovací je velkou investicí do budoucnosti.
<P>
Silná Evropa se neobejde bez silných společných politik a evropská energetická a evropská inovační politika by měly být jedny z nich.
<P>
Chtěla bych se pana Schulze zeptat, proč mne žádá, abych odpověděla jménem maďarské vlády. Myslím, že pan Schulz četl jiný dopis než ten, který jsme zaslali Komisi. Uvedl, že maďarská vláda nedbala dosaženého konsenzu v Komisi a nebyla ochotna k němu přihlédnout. Dovolte mi citovat několik řádků z tohoto dopisu, v jehož úvodu vláda Maďarské republiky prohlašuje, že je ochotna mediální zákon změnit: "Lze uvažovat o změně právní úpravy." "Maďarská vláda je dále připravena zabývat se případným hledáním jiných právních řešení." A konečně, "pokud Komise ... bude" po konzultacích "stále považovat za nezbytné změnit maďarskou právní úpravu..., jsme připraveni návrh takových změn iniciovat".
<P>
Chtěla bych vás tedy informovat o tom, že probíhají konzultace, jak se v dopise jasně uvádí. Jsme připraveni. Komise včera uvedla, že ji potěšilo, že obdržela odpověď. Nyní se slova chopí odborníci a naším úkolem je najít řešení tohoto druhu problémů. Upřímně věřím, že v budoucnu budou veškeré diskuse zaměřeny na energetiku a inovace a nebudou se směšovat kroky předsednictví s některými kroky některých politických stran.
<SPEAKER ID="090" NAME="Předseda">
Rozprava je ukončena.
<P>
Písemná prohlášení (článek 149)
<SPEAKER ID="091" NAME="João Ferreira" AFFILIATION="GUE/NGL">
písemně. - (PT) Tato Rada si jako téma své rozpravy zvolila energetiku a inovace. Návrh zní integrovat a "završit" jednotný trh s elektrickou energií a plynem. Jsme si dobře vědomi toho, že tento vytyčený cíl je synonymem pro omezení členských států při řádném plnění své sociální role prostřednictvím náležitě vybavených, financovaných a aktivních veřejných služeb, a současně liberalizace a privatizace, s čímž dříve či později přichází nevyhnutelná monopolistická koncentrace na úrovni EU. V tomto strategickém odvětví mimořádného významu tomu nebude jinak. V mezičase, a jako nejjednodušší prostředek ke zprůchodnění této cesty, jsou (demagogicky) nadnášnena témata týkající se zajištění zabezpečení dodávek energie - toto jsou dozajista důležité otázky a je nutné se jimi zabývat a vyřešit je, ovšem v jiném rámci. Inovace jsou už nyní vnímány především pouze jako prostředek, jak přiřknout hodnotu myšlenkám v rámci tržního prostředí, ale přitom by měly být vnímány jako nezbytný prostředek pomáhající reagovat na řadu problémů a výzev, s nimiž se lidstvo potýká. V průběhu rozpravy se však jasně ukázalo, že tyto otázky jsou jen zástěrkou jiné diskuse: diskuse o prohloubení katastrofických a nedemokratických mechanismů, takzvané správy ekonomických záležitostí, a o prohloubení úplné kontroly nad obyvatelstvem a zeměmi, mj. jako tomu je v Portugalsku.
<SPEAKER ID="092" NAME="Maria Da Graça Carvalho" LANGUAGE="PT">
Oblasti energetiky a inovací mají zásadní význam pro růst a zaměstnanost. Energetika je velkým projektem evropské integrace, stejně jako byl v minulosti vnitřní trh. Evropa potřebuje ambiciózní vizi a konkrétní plán v oblasti inovací a energetiky. Doufám, že páteční zasedání Evropské rady bude v tomto ohledu důležitým mezníkem. V oblasti evropské energetiky a strategie pro oblast klimatu již bylo odvedeno mnoho práce, musíme však pokračovat dále. Musíme zůstat v čele z hlediska technologií, a to tím způsobem, že budeme více investovat do výzkumu a inovací, vybudujeme potřebnou infrastrukturu a poskytneme odborné vzdělání většímu počtu konstruktérů, vědců a techniků. V tomto kritickém momentě, kdy procházíme hospodářskou krizí, je naléhavě zapotřebí jednat. Navíc existuje způsob, jak toho dosáhnout: radikální změnou způsobu, jakým naše společnost vyrábí a spotřebovává energii.
<SPEAKER ID="093" NAME="Lena Kolarska-Bobińska" AFFILIATION="PPE">
písemně. - (PL) Energetický summit, který se bude konat tento týden, přispěje ke zdůraznění významu energetické solidarity. Nejúčinnějším způsobem, jak zajistit zabezpečení dodávek energie, je zcela společný trh, celoevropská síť, prosazování právních předpisů a transparentní pravidla. Bohužel, někteří vůdčí představitelé našich zemí to nechápou. Namísto toho se především drží vlastních vnitrostátních řešení energetických záležitostí a vyjednávají s dodavateli ze třetích zemí. Proto bychom měli vzít na vědomí nedávno vznesené požadavky evropských energetických podniků na liberalizaci trhu a řádné provádění právních předpisů EU v oblasti energetiky. Při přípravě balíčku pro infrastrukturu si musíme být jisti, že evropské projekty, do nichž se rozhodneme investovat, budou vybírány na základě jasných a transparentních kritérií. Při vytváření celoevropské sítě musíme klást zejména důraz na investice v zemích, které mají málo rozvinutou a zastaralou energetickou infrastrukturu, jak řekl pan Barroso. Trh se o to sám od sebe nepostará - jsou zapotřebí veřejná opatření. V oblasti energetiky si "dvourychlostní" Evropu nemůžeme dovolit. Děkuji.
<SPEAKER ID="094" NAME="Petru Constantin Luhan" LANGUAGE="RO">
Hlavní prioritou Evropské unie pro dosažení vytyčených cílů je řádné a urychlené provedení třetího balíčku pro trh s elektřinou a plynem. Rozvoj energetické infrastruktury hraje pro zajištění fungování vnitřního trhu s energií klíčovou roli. V této souvislosti bych rád zdůraznil, že je nutné věnovat zvláštní pozornost financování této infrastruktury do roku 2020. Evropská komise musí předložit konkrétní čísla ohledně investičních požadavků a co nejdříve i nový nástroj pro financování energetické infrastruktury. Kromě opatření, jež musí přijmout Evropská komise, je důležité posílit partnerství Evropské unie s mezinárodními finančními institucemi s cílem nalézt nové inovativní finanční nástroje. Současně je nutné vytvořit vhodný rámec financování, a to zejména prostřednictvím zlepšení pravidel pro přidělení prostředků na přeshraniční projekty nebo projekty technologicky náročné.
<SPEAKER ID="095" NAME="Bogdan Kazimierz Marcinkiewicz" AFFILIATION="PPE">
písemně. - (PL) Domnívám se, že Evropská rada by se na nadcházejícím zasedání věnovaném energetice, které se bude konat 4. února, měla zaměřit na to, aby bylo ke všem zdrojům energie - tradičním i novým - přistupováno rovnocenně. Pro zajištění zabezpečení dodávek energie pro EU by měl být kladen mimořádný důraz na místní zdroje energie, zejména minerální paliva (uhlí a břidlicový plyn). Využití těchto zdrojů s náležitou podporou Evropské unie bude rozhodujícím faktorerm nejen z hlediska zabezpečení jejích dodávek energie, ale i pro její míru konkurenceschopnosti a zaměstnanosti. Současně bych rád poznamenal, že zajištěním vhodných investic do energetické infrastruktury EU zaručíme, že se členské státy budou dále rozvíjet. Doufám, že závěry ze zasedání Evropské rady budou náležitě odrážet diskuse, které doposud proběhly ohledně cílů pro rok 2050, a že nebudou zveřejněny dříve, než proběhne rozprava o těchto cílech, která je naplánována na březen 2011. Děkuji.
<SPEAKER ID="096" NAME="Iuliu Winkler" LANGUAGE="RO">
V současnosti funguje v EU 27 trhů s energií. V důsledku toho, že nejsou vzájemně provázány, se nedaří naplnit cíle EU v oblasti hospodářské konkurenceschopnosti a zabezpečení dodávek energie. Neexistence jednotného integrovaného trhu znamená, že politika EU v oblasti energetiky nemůže nabízet účinná řešení problémů spjatých s poklesem zásob ropy a plynu v Evropě, vzestupem cen surové ropy a zemního plynu, zvýšením celosvětové poptávky po energii a globálním oteplováním. Vítám prohlášení komisaře Oettingera v souvislosti s ambiciózní lhůtou, již Komise stanovila, totiž že vnitřní trh s energií by měl být dokončen do roku 2015. Dále vítám záměr propojení plynárenských a elektrifikačních soustav 27 členských států a vytvoření odpovídající infrastruktury z hlediska dosažení cílů EU. Doufám, že vrcholní evropští představitelé budou závazek Komise vnímat jako požadavek, aby členské státy upřednostnily skutečně dlouhodobé zájmy. Vznik a posílení jednotného trhu s energií a společné politiky v této oblasti lze iniciovat jedině co nejrychlejším přijetím pevného rozhodnutí. Pouze tyto faktory mohou zajistit, aby byly ve střednědobém a dlouhodobém výhledu zabezpečeny dodávky energie pro všechny.
<SPEAKER ID="097" NAME="Martin Kastler" LANGUAGE="DE">
Je šokující, že jsou na různých místech světa stále pronásledováni a zabíjeni křesťané. Je špatným vysvědčením pro Evropu, že ministři zahraničí členských států nedokážou na půdě Rady adekvátně zareagovat. Pohrdají vůlí Parlamentu. EU musí jednat. Vyzývám Radu, aby projevila odpovědnost za dodržování základního práva na svobodu náboženského vyznání a urychleně navrhla proveditelnou strategii na ochranu křesťanů na celém světě a vytvořila v rámci Evropského útvaru pro vnější činnost samostatnou jednotku pro mezikulturní a náboženské záležitosti. A musíme tak učinit ihned, nikoli někdy v budoucnu.
<SPEAKER ID="098" NAME="Angelika Werthmann" AFFILIATION="NI">
písemně. - (DE) Chtěla bych se vyjádřit ke dvěma věcem. 1. Energetická politika: současný směr, jímž se naše energetická politika ubírá, dosáhne svého cíle za příliš dlouhou dobu. Výrazného pokroku na své cestě může EU docílit tím, že zjednoduší a zkrátí příslušné postupy souvisící s rozvojem energetické infrastruktury - nesmí to však v žádném případě být na úkor občanů a je nutné plně respektovat Aarhuskou úmluvu. Nezbytnými předpoklady jsou transparentnost a vysledovatelnost práce. Rozumí se samo sebou, že je nutné jako rovnocenné partnery zapojit malé a střední podniky a jejich kapacitu pro inovace. 2. Finanční krize: realita finančních trhů se mění mnohem rychleji, než na ni Rada dosud reagovala. Musíme jednat rychle a rozhodně, abychom předešli tomu, že občany i finanční sféru ovládne všeobecná nejistota.
<SPEAKER ID="099" NAME="Lidia Joanna Geringer de Oedenberg" LANGUAGE="PL">
Hlavy států a vlád budou na nadcházejícím zasedání Evropské rady, které proběhne 4. února, diskutovat o dvou tématech - energetické politice Společenství a výzkumu a vývoji. Klíčovými otázkami ve spojitosti s prvním tématem bude energetická účinnost, obnovitelné zdroje energie a zabezpečení dodávek (tato problematika je pro Polsko obzvláště důležitá), zatímco ve druhé z uvedených oblastí se bude jednat zejména o mezinárodní vědecké spolupráci a zefektivnění vědeckých programů EU. Mám však tušení, že summit, který byl svolán pod heslem energetiky a inovací, se promění v konferenci o současných událostech - a to o těch v Evropské unii (hospodářská politika), tak i o těch v místech zdánlivě vzdálených (politická situace v Tunisku, Egyptě a Bělorusku). Ukazuje se, že EU se musí zabývat problémy, jejichž počet prudce stoupá, což se nevyřeší ani častějším konáním summitů EU, jak navrhuje prezident EU Van Rompuy. EU musí záhy nalézt odpovědi na řadu otázek, například zda by mělo být navýšeno financování evropského nástroje pro finanční stabilitu, dále jak by měla být koordinována hospodářská politika členských států, aby se zajistilo, že tento nástroj nebude třeba v budoucnu, a konečně bychom měli reagovat na události s výrazným mezinárodním rozměrem, neboť musíme zajistit, aby názor EU byl slyšet. Avšak energetickými ukazateli, které je nutné naplnit do roku 2020 a jež budou mít klíčový význam při formulování odpovědi, nebudou jen čísla, ale i skutečná politická vůle členských států. Evropa spotřebovává pětinu světové energie - kolik času bude energetice věnováno na pátečním setkání v Bruselu?
<SPEAKER ID="100" NAME="Wojciech Michał Olejniczak" LANGUAGE="PL">
Při rozpravě o přípravě na zasedání Evropské rady, které se bude konat dne 4. února 2011, byl nastolen problém energetické politiky Evropské unie. Zabezpečení dodávek energie je prioritní oblastí, přičemž vytvoření společného trhu s energií by mělo být společným evropským cílem, o jehož naplnění musíme všichni prostřednictvím integrovaných opatření usilovat. Dalším klíčovým bodem této rozpravy byly alternativní zdroje energie, které hrají v Evropě stále větší roli. S energetickou politikou jsou úzce spjaty rozvoj moderních technologií a vytváření zelených pracovních míst. Zvláštní pozornost by měla být věnována potřebě rozšíření Evropského výzkumného prostoru. Výše uvedené jsou ideální příklady opatření v souladu s východisky strategie Evropa 2020, která klade důraz na inovace a rozvoj vědeckého výzkumu a současně na vytváření zelených pracovních míst. Evropa by měla svou sílu zaměřit i tímto směrem.
