<CHAPTER ID="018">
Zjednodušení SZP (rozprava) 
<SPEAKER ID="592" NAME="Předsedající">
Dalším bodem je rozprava k otázce k ústnímu zodpovězení, která se týká zjednodušení SZP a kterou Komisi pokládají James Nicholson a Janusz Wojciechowski za skupinu ECR, Albert Deß za skupinu PPE a George Lyon za skupinu ALDE a - B7-0566/2010).
<SPEAKER ID="593" NAME="Albert Deß" LANGUAGE="DE">
Paní předsedající, pane Cioloşi, jsem rád, že jste tu dnes s námi, abyste odpovídal na naše dotazy. Dne 18. května přijal Evropský parlament velkou většinou hlasů usnesení o zjednodušení společné zemědělské politiky (SZP). Usnesení samozřejmě nebylo ještě možné provést, ale až začnete zemědělskou politiku restrukturalizovat, chtěl bych vás, pane Cioloşi, požádat, abyste vzal v úvahu veškeré požadavky, které jsou v tomto návrhu usnesení uvedeny.
<P>
Musím však bohužel upozornit na jednu vadu na kráse. Nedávno jsem mluvil se skupinou farmářů, kteří měli obavy, pane Cioloşi, že vaše návrhy prvního pilíře množství byrokracie nesníží, ale naopak mohou vést k jejímu velkému nárůstu.
<P>
Evropská unie nemůže být zodpovědná za každý dílek byrokracie, pane Cioloşi. Velká část zodpovědnosti leží na členských státech. Proto vás žádám, abychom na chystané reformě mohli spolupracovat a vytvořit takovou strukturu, která umožní provádění reformy s co nejmenší náročností na administrativu a dohled. Zemědělci se pak budou moci soustředit na svou hlavní činnost, jinými slovy na produkci potravin, a nebude po nich požadováno, aby v aktuálních právních předpisech zjišťovali, co by měli vědět, než na svých polích nebo ve stodolách cokoli udělají.
<P>
V žádné jiné zemědělské oblasti na světě nejsou zemědělci zatíženi tolika požadavky a předpisy jako v Evropské unii. Zatím za to nejste zodpovědný, pane Cioloşi. Máte možnost být prvním komisařem - ještě než případně odstoupíte, což nevím, kdy se stane - který může říct, že během jeho funkčního období bylo množství byrokracie sníženo, a nikoli zvýšeno. Jako zpravodaj pro zemědělskou reformu bych vám chtěl nabídnout možnost s námi spolupracovat a najít řešení, abychom mohli tohoto cíle dosáhnout.
<SPEAKER ID="594" NAME="George Lyon">
autor. - Paní předsedající, pane komisaři, rád vás tady dnes večer vidím. Je zřejmé, že zjednodušení a snižování byrokracie související se SZP je klíčovým cílem příští reformy, protože ve Skotsku je určitě řada zemědělců, které frustruje a rozčiluje byrokracie a nepřiměřenost systému sankcí.
<P>
Veřejné finanční prostředky musí být vynaloženy rozumně a musí být řádně kontrolovány, a to my vůbec nezpochybňujeme, ale stávající systém sankcí není dostatečně proporcionální, jak na úrovni členských států, tak i jednotlivých zemědělců. A to je potřeba v reformě vyřešit.
<P>
V současné době jsou v některých případech skotští zemědělci trestáni za malé chyby opravdu velmi vysokými pokutami. Od května se zvyšují počty kontrol a jsou ukládány obrovské tresty. Skotská vláda klade za vinu bohužel vám, pane komisaři, že k tomu dochází - že se zvyšují počty kontrol a systémy sankcí.
<P>
Dalším vysvětlením však může být i to, že kontroloři Evropské komise měli přijet na kontrolu do Skotska v říjnu i poslední týden v listopadu. Pravdou může být také to, že skotská vláda poněkud zpanikařila a že obrovské pokuty a přísnáá penále, které byly v posledních třech nebo čtyřech měsících uloženy, jsou reakcí na obavy, že něco zřejmě není v pořádku, když do Skotska přijeli kontroloři.
<P>
Kontroloři se zajeli podívat také naproti k našim kolegům do Severního Irska - jsem si jistý, že kolega Jim Nicholson se o tom možná zmíní, aby se podívali na osud tamní vlády, která má zaplatit obrovskou pokutu za nesprávný výklad pojmu půda, pro kterou lze poskytnout podporu. To by také mohlo být příčinou opatření přijatých ve Skotsku.
<P>
Pane komisaři, můžete ve svém závěrečném projevu vyjasnit, zda v pozadí tohoto nového přísného režimu ve Skotsku stojíte skutečně vy, zda jste za něj zodpovědný? Můžete nám sdělit, kdy se dozvíme výsledek kontrol, které byly provedeny v říjnu a listopadu tohoto roku?
<SPEAKER ID="595" NAME="James Nicholson">
autor. - Paní předsedající, chtěl bych se omluvit, protože u mne není zvykem, že bych se nedostavil, když mám hovořit. Za to se hluboce omlouvám.
<P>
Sněmovna ví, že zpráva mého kolegy pana Ashwortha o zjednodušení společné zemědělské politiky byla v této sněmovně přijata loni v květnu. Zpráva doporučila odstranit zbytečnou byrokracii kladenou na evropské zemědělce, která je podle mého názoru nadměrně zatěžuje a velmi jim zabírá čas, který by raději věnovali samotné zemědělské činnosti.
<P>
Jedním z hlavních rysů této zprávy bylo to, že reformovaná SZP by měla být jednodušší a politika efektivnější. Obávám se však, že k tomu nesměřujeme. Budeme mít spíše více byrokracie, více úředničiny - a co tím myslíte, když mluvíte o ekologizaci prvního pilíře? Myslíte tím více byrokracie, více úředničiny, více papírování na straně zemědělců a více kontrol, což oni nechtějí. Chceme, aby se uskutečnila vždy jedna kontrola na každé zemědělské hospodářství, to by mělo stačit ke kontrole kdekoli.
<P>
Musím panu komisaři říct: v současné době máte díky podmíněnosti v rukou dostatek nástrojů, nepotřebujeme další. Nepotřebujeme žádné další nadměrné zdůrazňování tohoto konkrétního postoje. Apeluji na vás jménem lidí, kteří se snaží produkovat potraviny. Hovoříme o zajištění potravin v Evropě, chcete-li zajištění potravin, dáváme vám ho - dáváme vám bezpečnost potravin. Nechte zemědělce, ať produkují potraviny.
<P>
Můžu se vyjádřit k tomu, co řekl pan Lyon? Moje zemědělce v Severním Irsku čeká snížení o 60 milionů EUR kvůli mapování. Nikdo nemůže namítat, že mapy, které byly vytvořeny před mnoha lety, jsou naprosto dokonalé. Ale ať mi nikdo neříká, že na jih od hranice mé země, tedy v Irské republice, jsou snad mapy lepší, nebo že jsou snad lepší v Itálii - mapy, které byly vytvořeny před mnoha lety. Proč to děláme? Proč na své zemědělce nakládáme tato přísná opatření, když je nepotřebují ani nechtějí a když jediné, co chtějí, je produkovat dobré potraviny?
<SPEAKER ID="596" NAME="Dacian Cioloş" LANGUAGE="FR">
Paní předsedající, dámy a pánové, dovolte mi nejprve odpovědět na písemnou otázku týkající se zjednodušení společné zemědělské politiky. Je to důležité téma, jak jsem několikrát zmínil od doby, kdy jsem se stal komisařem, a při přípravě budoucích právních předpisů je budeme brát v úvahu.
<P>
Rád bych začal první částí vaší otázky: co Komise dosud udělala, aby zemědělcům zjednodušila život? Myslím si, že pokud se podíváme, co bylo v posledních několika letech učiněno, odpověď je jasná: pro usnadnění života zemědělců již učinila mnoho a zavedla za tímto účelem řadu opatření.
<P>
V březnu 2009 Komise předložila sdělení "Zjednodušená společná zemědělská politika pro Evropu - úspěch pro všechny". Toto sdělení zdůrazňuje aktivity, k nimž došlo během několika posledních let, a poskytuje informace o dosaženém snížení administrativní zátěže.
<P>
Nechci opakovat každý prvek tohoto sdělení, ale rád bych podrobněji uvedl několik příkladů.
<P>
Především přijetí nařízení Rady v roce 2007, kterým byla stanovena společná organizace zemědělských trhů, vedla k výraznému snížení administrativní zátěže v rámci uplatňování evropské legislativy v oblasti SZP.
<P>
Vzhledem k technickým parametrům této jednotné společné organizace trhu nebylo jejím cílem změnit základní politiku, ale harmonizovat ustanovení, a tím usnadnit řízení pravidel SZP a umožnit, aby samotná pravidla SZP byla jednodušší, přístupnější a snáze použitelná.
<P>
Zjednodušení bylo také jeden z hlavních důvodů, které motivovaly návrhy Komise týkající se "kontroly stavu". Nařízení přijaté v roce 2009 zjednodušuje ustanovení režimu jednotné platby, a tím zlepšuje účinnost reformy SZP z roku 2003.
<P>
Dále pro ilustraci pokroku dosaženého v odvětví zemědělství bych rád zmínil také akční program zaměřený na snížení administrativní zátěže v Evropské unii. V souvislosti s tímto programem bylo provedeno několik hodnocení. Z jejich výsledků vyplývá, že administrativní zátěž v zemědělském sektoru byla snížena o 36 %, což je mnohem více, než bylo stanoveno v obecném cíli programu ve výši 25 %.
<P>
Můj předchůdce v loňském roce představil první reakci útvarů Komise na seznam 39 návrhů na zjednodušení, které předložilo 13 členských států v dubnu 2009. Některé ze 39 návrhů byly koncem roku 2009 a začátkem roku 2010 realizovány. Jiné lze nalézt v balíčku "zjednodušení", který právě přijala Komise a který zahrnuje otázky týkající se přímých plateb a rozvoje venkova, a dále byly předloženy předpisy Radě a Evropskému parlamentu.
<P>
Pokud jde o druhý pilíř, Komise zahájila průzkum v oblasti administrativní zátěže, která leží na příjemcích v souvislosti s prováděním programů rozvoje venkova. Studie byla zaměřena na dvě kategorie opatření: agroenvironmentální opatření a modernizace zemědělských podniků. Výsledky tohoto průzkumu budou využity v našich úvahách o SZP pro období po roce 2013.
<P>
Co se týče prvního bodu, chtěl bych vás také informovat, že program probíhá a že zahrnuje čas, který pracovníci Generálního ředitelství pro zemědělství a rozvoj venkova stráví v zemědělských podnicích. Díky tomuto programu, který je označován také jako "Sklízení zkušeností", můžeme být v přímém kontaktu s tím, co se skutečně děje, a můžeme těchto zkušeností využít v rozhodnutích, která připravujeme.
<P>
Nyní k druhé části vaší otázky: jak Komise zohlední návrhy Parlamentu ve své práci na SZP pro období po roce 2013? I tady vás mohu ujistit, že tyto otázky jsou předmětem mého zájmu a že budeme přihlížet ke všem analýzám, které jsme již v oblasti zjednodušení provedli, ale také k návrhům, které vypracujeme a které směřují nikoli k větší byrokracii, ale k tomu, aby měl daňový poplatník větší jistotu, že jsou peníze dobře využity.
<P>
Také v tomto bodě jsem otevřený všem technickým návrhům z vaší strany. Na začátku prosince půjdu před vaše kolegy poslance z Výboru pro rozpočtovou kontrolu, kteří se také ptají, co dělá Komise pro to, aby byly dobře vynaloženy veřejné peníze. Komise může v tomto případě pouze uplatňovat nařízení, která byla přijata Radou, často po zvážení stanoviska Parlamentu.
<P>
Není to Komise, kdo přidává další administrativní úkoly. Komise pouze uplatňuje stávající nařízení Rady. v této souvislosti vás mohu ujistit, že v budoucnu nebudeme předkládat návrhy, které zbytečně věci komplikují, ale naopak budeme předkládat návrhy, které zvyšují důvěryhodnost obsahu SZP. Pokud jde o zemědělce, jejich hlavním úkolem je, jak už jsem řekl, zemědělská výroba. Právě oni pracují s těmito přírodními zdroji a právě kvůli této činnosti je část finančních prostředků SZP vyhrazena na tuto politiku.
<P>
Co se týče našich plánů na období po roce 2013, chtěl bych vás informovat, že paralelně s přípravou legislativního balíčku SZP po roce 2013 jsem se rozhodl vytvořit s Komisí a členskými státy technickou skupinu na vysoké úrovni s cílem zajistit, aby tento legislativní balíček nepřinášel více byrokracie, ale naopak situaci zjednodušoval všude, kde je to jen trochu možné.
<P>
Jak uvedl pan Lyon, byrokracie, na niž zemědělci narážejí, nepochází často pouze ze strany Komise. Víte, že správa je sdílena s členskými státy a často máme způsoby aplikace, které jsou v jednotlivých členských státech odlišné, právě z důvodu státní správy. V tomto ohledu není na Komisi, aby situaci zjednodušila. Jak jsem již řekl, Komise již situaci zjednodušila. Stále je ale potřeba ji zjednodušit na úrovni členských států.
<P>
Co se týče odpovědi na otázku pana Lyona týkající se Skotska, také zde Komise pouze postupuje v souladu s předpisy, které stanoví, že zemědělcům, kteří se nedrží normy podmíněnosti, by měly být uděleny sankce, a to nejen ve Skotsku, ale také v Severním Irsku i jinde v Evropě. Zde opět platí, že pokud toto pravidlo nebudeme dodržovat, zdiskredituje nás to v souvislosti se závazky, které přijali zemědělci, aby vyhověli evropským právním předpisům, protože podmíněnost není normou vytvořenou Komisí, členským státem nebo jiným subjektem, ale pochází z evropské legislativy, která se v těchto předpisech odráží. Vlády obdrží další informace do začátku prosince, kdy má Komise předložit výsledky kontrol.
<SPEAKER ID="597" NAME="Michel Dantin" LANGUAGE="FR">
Paní předsedající, pane komisaři, umíte dobře francouzsky a znáte dobře mou zemi. Ve Francii máme výraz pro něco, o čem člověk sní, ale co se nikdy nezhmotní - říkáme tomu Arlézanka.
<P>
Zjednodušení je pro zemědělce bezpochyby jednou z forem, jednou z tváří Arlézanky. Jak jste zmínil, Komise již přijala opatření a pokusila se zjednodušit postupy. Rád bych se k tomu vyjádřil podrobněji. Podle mého názoru má tato záležitost dva aspekty.
<P>
Za prvé se vše týká žádostí o pomoc. Myslím, že bychom měli uznat, že během několika těchto posledních let a měsíců bylo vyvíjeno úsilí o zjednodušení administrativy a my vás za to chválíme. Za druhé existují omezení týkající se všech podmínek, povinnost nekonečných hlášení požadovaných ze strany zemědělců v souvislosti se vším, co dělají: s přívěsem plným hnoje určeným na pole, s použitím dávky hnojiva na jiném poli, s použitím dávky přípravků na ochranu rostlin na třetím poli. A pokud udělají chybu, jsou sankcionováni.
<P>
Vzhledem k této situaci se, pane komisaři, domnívám, že rozhodně musíme najít řešení. Minulý týden jste při předkládání návrhu budoucí společné zemědělské politiky zmínil několik integračních opatření, která by mohla být přijata a která by vlastně mohla ve výsledku vést k opatřením, jež mohou být kontrolována odborným posudkem, zemědělci i Komisí, opatření, u nichž si můžeme být jisti jejich vědecky podloženým účinkem. Mám na mysli například střídání plodin. Tato opatření by nám měla pomoci zjednodušit povinnosti kladené na zemědělce. To představuje do budoucna značné množství práce.
<P>
Kromě toho jste minulý týden i dnes zmínil, co je povinností členských států, a podle mého názoru máte pravdu. Před návštěvou zemědělců kontroloři Komise každoročně navštěvují členské státy. Vše hodnotí kritickým okem s cílem zjistit, co je v nepořádku. Copak jsme přesto nemohli udělat v jejich poslání malou změnu, pane komisaři, a požádat je, aby vytvořili seznam - což by bylo prospěšné pro členské státy - oblastí, v nichž členské státy zacházejí při uplatňování právních předpisů EU příliš daleko? Zacházet příliš daleko znamená ukládat zemědělcům povinnosti, které jsou vzhledem k předpisům zbytečné. Tím byste u našich spoluobčanů zlepšil image Evropy.
<SPEAKER ID="598" NAME="Luis Manuel Capoulas Santos" LANGUAGE="PT">
Paní předsedající, pane komisaři, zjednodušení společné zemědělské politiky (SZP) je cíl, který všichni hlásáme již řadu let. K jeho úplnému dosažení je však ještě velmi daleko, i přes úsilí ze strany Komise, které musíme ocenit. Přesto bych byl rád, aby bylo naprosto jasné, že pro skupinu Pokrokové spojenectví socialistů a demokratů v Evropském parlamentu nelze zjednodušení v žádném případě chápat jako zametání cesty nekvalitní práci nebo menší přísnosti při kontrole nebo monitorování veřejné podpory. Tento zásadní požadavek transparentnosti nelze pod žádnou záminkou obejít. Díky zahájení nových diskusí o SZP po roce 2013 nyní máme skvělou příležitost tohoto cíle dosáhnout. Nicméně významného pokroku ve zjednodušování nedosáhneme bez zjednodušení samotné struktury SZP a právě k tomu vyjadřuje skupina S&D svá stanoviska.
<P>
V dubnu jsme zveřejnili dokument obhajující reorganizaci dvou pilířů a kvitujeme s uspokojením, že Komise některé naše návrhy v této souvislosti přijala. Nechápu, jak je možné, že podpora, která není spojena s výrobou a která podléhá podobným kritériím v podstatě ekologického charakteru, jako jsou přímé platby, agroenvironmentální opatření nebo vyrovnávací platby pro znevýhodněné regiony, je předmětem různých byrokratických postupů a kontrol a že tato podpora není zahrnuta v jediném jednotném systému. Také je pro mne velmi těžké pochopit, že mnozí z těch, kdo mluví o zjednodušení, jsou právě těmi, kdo se nejvíce brání změně současné struktury SZP.
<P>
Proto, pane komisaři, s potěšením očekávám práci, k níž se chystáte, a také vypracování průvodních dokumentů, které jste nám představil. Rád bych také využil této příležitosti a vyjádřil naději, že všichni, kdo chtějí skutečné zjednodušení, to dávají najevo tím, že se zapojili do rozpravy, a že se společně chystáme začít pracovat na budoucnosti SZP.
<SPEAKER ID="599" NAME="Britta Reimers" LANGUAGE="DE">
Paní předsedající, pane Cioloşi, dámy a pánové, jednou z hlavních priorit, kterou jako poslanci Evropského parlamentu máme, je snížení byrokracie a zjednodušení legislativy a předpisů ve všech politických oblastech Evropské unie. Je to jediný způsob, jak můžeme efektivně hospodařit s penězi daňových poplatníků a zvýšit přijetí našich politických rozhodnutí ze strany občanů Evropy. Proto je důležité, aby zemědělci pocítili přímý účinek opatření zaměřených na zjednodušení tohoto typu v zemědělském sektoru. Jejich úkolem je produkovat potraviny, nikoli psát knihy.
<P>
V době, kdy jsou rozpočty místních samospráv stále napjatější, je také důležité, abychom snížili množství práce, kterou mají vykonat jejich administrativní pracovníci. Předpisy musí být vypracovány takovým způsobem, aby nebyly zbytečně přeplněny slovy. Kromě toho musíme zajistit, aby ukládané sankce odpovídaly závažnosti porušení předpisů. Efektivní, dlouhodobá politika je charakterizována tím, že klade větší důraz na pokyny než na tresty. Jedině tímto způsobem můžeme dát našim občanům a zemědělcům motivaci k tomu, aby využívali nových poznatků a plnili požadavky společnosti. Při našich diskusích o budoucnosti společné zemědělské politiky musíme to vše vzít v úvahu. Musíme se také více zaměřit na to, aby nedocházelo ke zdvojování formalit a kontrol a aby byly formuláře vyplňovány pouze tehdy, když poskytují skutečnou přidanou hodnotu správním orgánům i samotným zemědělcům. Musíme se konečně naučit pracovat společně, ne proti sobě.
<SPEAKER ID="600" NAME="Alyn Smith">
jménem skupiny Verts/ALE. - Paní předsedající, jménem skupiny Zelených/Evropské svobodné aliance gratuluji panu komisaři, že sem dnes večer přišel, a blahopřeji kolegům a zejména panu Ashworthovi za původní usnesení, které podnítilo dnešní rozpravu.
<P>
Pane komisaři, chtěl bych vás odkázat zejména na body 52 a 53 původního usnesení o transparentnosti sankcí. Myslím si, že pomineme-li místní zlomyslnosti, máme potíže po celém Skotsku i v rámci EU jako celku v tom, jak naši zemědělci vnímají transparentnost uplatňování zejména podmíněnosti. Myslím si, že v dalším postupu musíme mnohem jasněji stanovit, co se od zemědělců požaduje a očekává a jaké jsou následky v případě neplnění.
<P>
Do budoucna musíme dosáhnout také větší míry pochopení, větší míry flexibility. Jakkoli oceňuji, že se musíte vypořádat s předpisy, tak jak jsou napsány, jsme tady proto, abychom pravidla přepsali - a na to se těšíme. Mezi náhodou a podvodem je propastný rozdíl a jak se ukazuje, v současné době se v obou případech se zemědělci zachází víceméně stejným způsobem, ačkoli je ve skutečnosti propastný rozdíl v tom, jak to funguje.
<P>
Co se týče zejména bodu 66, byl bych velmi vděčný, pane komisaři, kdybyste mohl uvést, jak se díváte na náš požadavek na tříleté moratorium na sankce podmíněnosti týkající se EID - elektronické identifikace ovcí. Ve Skotsku se snažíme, aby technologie fungovala, ale k dokonalosti má ještě velmi daleko a bylo by jen sypáním spousty soli do otevřené rány, kdybychom viděli, že je používán nepřiměřený přístup v podmíněnosti předpisů EID. Snažíme se, aby to fungovalo, a slyšeli jsme, že budete pružnější. Byl bych vděčný, kdybyste nás dnes večer ujistil, že se tak opravdu stane.
<SPEAKER ID="601" NAME="Richard Ashworth">
jménem skupiny ECR. - Paní předsedající, jsem autorem původní zprávy. Ve zprávě jsem hovořil o výzvách, kterým čelí zemědělství, a zdůraznil jsem, jakými způsoby se společná zemědělská politika bude muset změnit, aby se s těmito výzvami vyrovnala. Ve zprávě jsem upozornil na skutečnost, že mnoho odvětví zemědělství a zejména živočišné výroby má v současné době opravdu velké finanční potíže a že je nyní velmi nutné snížit jak časovou, tak i finanční zátěž, jež je kladena na zemědělce v důsledku zbytečné a nepřiměřené regulace ze strany společné zemědělské politiky.
<P>
Uvedl jsem mnoho příkladů, kdy jsou regulace a sankce v nepoměru - a v mnoha případech dokonce nespravedlivé. Hovořil jsem o nutnosti posoudit dopady, o potřebě větší harmonizace kontrolních standardů a navrhl jsem, že neexistuje důvod, proč by v zemědělství nemohla být úspěšně použita samoregulace. Vyzývám především ke změně v rámci kultury společné zemědělské politiky.
<P>
Samozřejmě chápu potřebu finanční bezúhonnosti, ale Účetní dvůr zcela vyjasnil, že příčinou problému je velmi často přílišná komplikovanost, a já také určitě chápu, že se mezi jednotlivými státy až příliš liší řízení a výklad předpisů.
<P>
Od doby, kdy jsem zprávu psal, jsem si nemohl nevšimnout, že řada národních vlád i předních zemědělských organizací volá po zjednodušení společné zemědělské politiky. Jistě, pane komisaři, když teď jednáme o reformě společné zemědělské politiky, nebyl nikdy vhodnější čas k tomu, abychom prokázali, že můžeme tomuto odvětví pomoci, a nikoli mu ztěžovat situaci nadměrnou byrokracií a zbytečnými náklady.
<P>
Naprosto sice chápu zlepšení, kterého jste dosáhli, a jsem za něj vděčný, přesto jsem zděšen, že se tyto informace nedostanou k branám zemědělských podniků v zemi, odkud pocházím.
<SPEAKER ID="602" NAME="João Ferreira" LANGUAGE="PT">
Paní předsedající, v květnu, v době hlasování této sněmovny o usnesení o zjednodušení společné zemědělské politiky (SZP) jsme zdůrazňovali, že důsledkem tohoto zjednodušení nesmí být menší podpora pro zemědělce nebo zrušení prostředků organizace trhů. Vzpomínám si, že toto upozornění bylo uvedeno i v samotném usnesení, které jsme přijali. Od jeho přijetí uplynulo šest měsíců, přesto nadále existují vážné důvody k obavám, které jen zhoršilo nedávné sdělení Komise.
<P>
Takzvané tradiční prostředky organizace trhů, jako je veřejná intervence a další, neměly a ani nemohly být zrušeny pod záminkou údajné racionalizace a zjednodušení, protože kdyby se tak stalo, nadále by to působilo a zvyšovalo destrukci malých a středních zemědělských podniků, k čemuž v mnoha zemích dochází. V oblasti zjednodušení SZP je jistě potřeba udělat mnoho, z čehož velká část je pozitivní a dokonce nutná. Kromě řady jiných možností mám na mysli potřebu změnit sankce, nejen v případech, kdy souvisí s protiprávním jednáním, k němuž nedojde chybou zemědělce, mám na mysli zjednodušení procesu podávání žádosti a změnu identifikace zvířat. Nicméně mimo zjednodušení, z něhož by měli prospěch všichni zemědělci a zejména malí a střední výrobci, je potřeba také rozsáhlá reorganizace SZP, která posílí intervenční nástroje, a zaručí tak zemědělcům spravedlivé ceny, která obnoví nástroje upravující výrobu, jako jsou kvóty a výrobní práva, která - protože hovoříme o zjednodušení - zaručuje každé zemi něco tak jednoduchého, jako je právo na výrobu a také právo na zajištění a nezávislost potravin, a která zavádí principy modelování a omezení podpory, a napravuje tak nynější nerovnováhu mezi producentskými zeměmi a úrovněmi výroby.
<P>
Pane komisaři, jsme velmi znepokojeni, že Komise trvá na tom, aby byly zemědělství a produkce potravin vystaveny tržním a konkurenčním podmínkám. Výsledek této politiky liberalizace se již dostavil: nezastavitelné opouštění výroby miliony malých a středních zemědělských podniků, nejistota příjmů a větší rozkolísanost cen a zhoršení potravinové závislosti v celé řadě zemí a regionů. Souhlasíme se zjednodušením, které slouží zájmům zemědělců - zejména malých a středních zemědělců - a umožňuje jim nadále produkovat potraviny. Jsme proti zjednodušení, které zabíjí výrobu a producenty, a budeme proti tomu i nadále v této sněmovně bojovat.
<SPEAKER ID="603" NAME="John Bufton">
jménem skupiny EFD. - Paní předsedající, hlavní myšlenka zprávy o reformě SZP z velké části uvádí opatření popsaná v možnosti 2. Předpokládám, že to je tedy preferovaný přístup Komise.
<P>
Obávám se, že zpráva není dostatečně jasná a neexistuje časový harmonogram pro schválení. Očekává se od nás, že o nejlepší variantě SZP rozhodneme před upřesněním návrhů? Obávám se větší byrokratické zátěže pro zemědělce, a to i přesto, že zpráva vyzývá k jednoduššímu, konkrétnějšímu režimu podpory, včetně zjednodušení pravidel podmíněnosti.
<P>
Zpráva se zaměřuje na malé a aktivní zemědělské podniky, aniž by definovala, jak velikost a činnosti měřit a monitorovat. Ve zprávě se uvádí, že dva pilíře společné zemědělské politiky by se měly zaměřit na efektivitu, ale já se obávám, že motivace malých zemědělských podniků a zároveň odměňování rozvoje životního prostředí může způsobit odklon domácích zemědělců od zemědělství zaměřeného na výrobu proto, aby mohli využívat výhod SZP. Mám obavy, že i když zpráva uznává nutnost dlouhodobého zajištění potravin a rostoucí světovou poptávku, konkurenceschopnost našeho zemědělství poklesne.
<P>
Ve zprávě se hovoří o posílení latentního potenciálu produktivity Evropy při současném dodržování mezinárodních obchodních závazků EU. Ve zprávě se konstatuje, že podíl zemědělství v potravinovém řetězci poklesl, zatímco podíl odvětví velkoobchodu a distribuce se zvýšil. Dvoustranné dohody s Mercosurem, včetně zpětného dovozu v zemědělství, by mohly narušit schopnost evropských zemědělců obchodovat za spravedlivou tržní cenu.
<P>
Ve zprávě se připouští, že evropští zemědělci čelí celosvětové konkurenci, a přitom musí respektovat životní prostředí, bezpečnost potravin a kvalitu a sociální cíle. Přesto v důsledku méně přísných předpisů někteří jihoameričtí zemědělci využívají odlesňování a jsou schopni hromadně produkovat a následně nabízet lepší ceny než evropští zemědělci.
<SPEAKER ID="604" NAME="Krisztina Morvai" AFFILIATION="NI">
(HU) Paní předsedající, Evropská unie je u maďarských zemědělců, zejména drobných rolníků, spíše neoblíbená. Není tomu tak jen proto, že 100 % našich trhů muselo být obětováno dovozu potravin ze zahraničí výměnou za malý zlomek zemědělské podpory poskytované zemědělcům ve starých členských státech, ale je tomu tak také kvůli tématu dnešního zasedání, přehnané byrokracii a hrozné administrativní zátěži, která skutečně, jak tu již bylo několikrát uvedeno, brání i maďarským zemědělcům vykonávat svou činnost - zemědělskou činnost.
<P>
Ráda bych zdůraznila, že ve starých členských státech, a tedy i v Maďarsku, existuje další významná komplikace: konkrétně státní socialistická neboli komunistická tradice, kdy se někteří státní úředníci domnívají, že tu nejsou pro občany, v tomto případě pro zemědělce, ale že naopak občané jsou tu pro stát a pro byrokratické úředníky. Takoví úředníci ztěžují zemědělcům naprosto zbytečně život způsobem, který zemědělce ponižuje a zneužívá, protože jsou řízeni nad rámec existujících pravidel.
<P>
Neustále jsme zaplaveni stížnostmi. Například poslední stížností bylo to, že byla odmítnuta úhrada nákladů na akci pořádanou na základě nabídkového řízení v rámci druhého pilíře s odůvodněním, že dotyčný zemědělec neobdržel tři cenové nabídky na koláčky, které podával účastníkům. To je typický případ ponižování, nadbytečné regulace a svévolného využívání moci.
<P>
Jak to lze napravit? Tím, že stížnosti proti takovému porušování bude možné podat nejen osobám s rozhodovací pravomocí, o čemž víme, že je zcela marný pokus, ale také samotné Evropské unii, když jsme se k ní připojili a když Evropská unie tyto podpory z plateb poskytuje. Evropská unie by měla vytvořit kontrolní mechanismus, který by lidé mohli využívat a kde by bylo ponižování a zneužívání tohoto typu vyšetřeno a potrestáno.
<SPEAKER ID="605" NAME="Rareş-Lucian Niculescu" AFFILIATION="PPE">
(RO) Paní předsedající, nejprve bych chtěl přivítat závazek pokračovat v procesu zjednodušení společné zemědělské politiky, který Komise vyjádřila v nedávném sdělení. Nadměrná regulace znamená menší konkurenceschopnost a nadměrná nepružnost znamená méně efektivní fungování.
<P>
Jedním z důvodů nynějšího požadavku reformovat SZP je nepochybně potřeba tuto politiku zjednodušit. Rád bych zmínil několik velice důležitých aspektů usnesení o zjednodušení SZP, které přijal tento Parlament.
<P>
Můj kolega Michel Dantin zmínil státy, které zacházejí v uplatňování evropských právních předpisů příliš daleko. Myslím, že je potřeba snížit administrativní formality na nejnutnější minimum, a to nejen na úrovni EU, ale i na úrovni členských států.
<P>
Komise by měla zvážit možnost společného regulačního rámce pro požadovanou dokumentaci. Toto doporučení bych charakterizoval jako maximální přípustnou úroveň byrokracie. Je dobře známo, že tam, kde byrokracie EU požaduje ke schválení tři podpisy, budou národní byrokracie následně požadovat dalších pět podpisů. Nadále musí být uplatňovány pouze předpisy a podmínky, které jsou relevantní a naprosto nezbytné a které poskytují nepopiratelné výhody.
<P>
Zjednodušení samo o sobě nestačí. Je potřeba také rozšířit opatření, která potenciálním příjemcům poskytují školení a informace. Například by mělo být povinné, aby byl na opatření tohoto druhu vyhrazen fixní podíl prostředků určených na rozvoj venkova.
<P>
Vzhledem k tomu, že zjednodušení je přímo spojeno s transparentností, využiji přítomnosti pana komisaře v plénu a zeptám se jej na otázku mimo náš aktuální kontext. s z Jaká opatření Komise zvažuje - s ohledem na nedávné rozhodnutí Evropského soudního dvora týkající se příjemců finančních prostředků z evropských zemědělských fondů -, aby i nadále zajistila zveřejňování informací o těchto lidech?
<SPEAKER ID="606" NAME="Marc Tarabella" AFFILIATION="S&amp;D">
(FR) Paní předsedající, pane komisaři, dámy a pánové, podobně jako pan Niculescu vítám záměr Komise nadále usilovat o zjednodušení společné zemědělské politiky, ale mám také obavy z následného postupu navazujícího na zprávu pana Ashwortha o zjednodušení správy.
<P>
Vzhledem k obtížné ekonomické situaci, v níž se naši zemědělci v současné době nacházejí, bych chtěl, aby jim SZP pro období po roce 2013 umožnila soustředit se na hlavní cíl, kterým je výroba bezpečných a kvalitních potravin, a zároveň je podporovala v poskytování nekomerčních veřejných služeb. Je nejvyšší čas snížit administrativní zátěž kladenou na naše výrobce, skoncovat s nepotřebnou legislativou a poskytnout zemědělcům z 27 členských států stejné šance pochopit, jaké jsou jejich povinnosti, ale také jaká jsou jejich práva. Potřebují pouze jednodušší a citlivější SZP.
<P>
V době, kdy považujeme skutečnosti, že jsou zemědělci na celém světě stavěni proti sobě, za neodmyslitelnou, a to i přes postupnou krizi v zemědělství a potravinářství na severu i na jihu, v době, kdy zemědělci musí bojovat za spravedlivé ceny, spravedlivější odměnu za svou práci, můžeme jim pomoci minimálně tím, že požádáme Komisi, aby pravidelně konzultovala zúčastněné strany v odvětví zemědělství s cílem posoudit dopad našich předpisů a definovat jednoduchá a transparentní praktická pravidla pro zemědělce a daňové poplatníky.
<P>
Na závěr budu citovat Charlese Baudelaira, který řekl, že nejlepším způsobem, jak se odlišit, je absolutní jednoduchost. Vyzývám tedy Evropskou komisi, aby se věnovala tomuto vysoce důležitému poslání, a v tomto ohledu samozřejmě plně věřím tomu, že pan Cioloş tohoto cíle dosáhne.
<SPEAKER ID="607" NAME="Marian Harkin" AFFILIATION="ALDE">
Paní předsedající, pane komisaři, naprosto nejdůležitější větou v usnesení je pro mne odstavec 7, který říká, že "očekává, že v souladu se zásadami zlepšení právní úpravy budou všechny budoucí právní předpisy doplněny komplexními hodnoceními dopadu s přihlédnutím k nadbytečné regulaci a administrativní zátěži a že bude přitom zajištěno, aby všechny nové právní předpisy odpovídaly kýženým cílům".
<P>
Chci se vás zeptat, zda můžeme doufat, že se tak stane. Můžete nám říct, pane komisaři, že tyto zásady budou v práci na SZP po roce 2013 klíčové?
<P>
Dívala jsem se na váš vynikající dokument z minulého týdne. Některé nadpisy nám říkají, že zemědělství má garantovat zajištění a sledovatelnost potravin. Má poskytovat evropským občanům kvalitu, hodnotu a rozmanitost potravin, vytvořit lokální pracovní místa a přinést více hospodářských, sociálních, environmentálních a územních výhod. Musí zajistit návratnost účinné veřejné politiky. Musí být ekologičtější a přispět ke zmírnění změny klimatu. Musí se zabývat takovými otázkami, jako je udržitelné obhospodařování půdy a ztráta biologické rozmanitosti, musí podporovat obnovitelné zdroje energie, zdraví zvířat a rostlin a zaručit dobré životní podmínky zvířat. Musí splňovat pravidla podmíněnosti a dodržovat veterinární a fytosanitární předpisy. Musí se zabývat volatilitou trhu a přežít jako nejslabší článek v potravinovém řetězci. Musí konkurovat dovozu potravin ze třetích zemí vyrobených za velmi odlišných podmínek. A to vše zřejmě při sníženém rozpočtu.
<P>
Pane komisaři, řekl jste, že příští týden budete muset zdůvodnit SZP Výboru pro rozpočtovou kontrolu. Myslím, že máte spoustu argumentů.
<SPEAKER ID="608" NAME="Oldřich Vlasák" AFFILIATION="ECR">
(CS) Snížení přebujelé a zbytečné byrokracie je přirozeným zájmem všech a hlavně naprosto legitimním požadavkem zemědělců, kteří potřebují co nejvíce času a sil pro svoji vlastní práci, produkci plodin, chování zvířat, a ne pro boj s úředním šimlem a vyplňování formulářů.
<P>
Evropská komise se v roce 2005 zavázala ke zjednodušení společné zemědělské politiky. Tehdy si stanovila ambiciózní cíl snížit administrativní zátěž do roku 2012 o 25 %. Přestože nelze Komisi upřít určité úsilí, dosavadní aktivity očekávané zjednodušení, ani skutečné odstranění nerovností mezi členskými státy nepřinesly. Přitom zajištění dostatečně flexibilního rámce společné zemědělské politiky, zvláště pokud jde o systém přímých plateb, je opravdovou nezbytností. Současně je třeba také minimalizovat rizika, aby v rámci podpory diverzity nedocházelo pouze k podpoře nekonkurenceschopných a neefektivních produkčních oblastí Evropské unie. Cíl zjednodušení je třeba také vyvážit úsilím o dosažení maximální efektivity.
<SPEAKER ID="609" NAME="Diane Dodds" AFFILIATION="NI">
Paní předsedající, vítám tuto otázku k ústnímu zodpovězení a rozhodný návrat k velmi důležité problematice. Během několika posledních měsíců jsem měl několik setkání na venkově v celém Severním Irsku. Při každé příležitosti jsem zemědělce požádal, aby určili hlavní oblasti v celém odvětví, v nichž je potřeba něco změnit. Velmi důležitou se ukázala potřeba snížit byrokracii, která je považována za příčinu zbytečně vyšších nákladů a ztráty cenného času. Úroveň papírování a složitosti potřebných detailů představuje pro zemědělce obrovskou zátěž a zvyšuje obavy z pokut.
<P>
Také jsem se nedávno setkal s předsedy místních skupin, kteří v Severním Irsku realizují program rozvoje venkova. Příčinou vysokého počtu zemědělců, kteří končí svou činnost, je podle nich jednoznačně obtížnost a byrokratičnost požadavků kontrol.
<P>
Stejně jako vy, pane komisaři, se domnívám, že je potřeba mít odpovědnost za to, jak jsou vynakládány peníze daňových poplatníků, ale byrokratická zátěž brání programu i samotným lidem, kterým měl program pomoci.
<SPEAKER ID="610" NAME="Daciana Octavia Sârbu" AFFILIATION="S&amp;D">
(RO) Paní předsedající, na úrovni EU se široce diskutuje o zjednodušení společné zemědělské politiky. Naši zemědělci si však stále stěžují na administrativní problémy, které jim brání v přístupu k finančním prostředkům nebo při uplatňování evropské legislativy.
<P>
Nejen Komise, ale i členské státy musí přijmout opatření ke zjednodušení byrokracie související se společnou zemědělskou politikou. Domnívám se, že je velmi důležité provádět evropskou zemědělskou legislativu v členských státech tak, aby to zemědělce neodrazovalo od další zemědělské činnosti.
<P>
Mnoho zemědělců v mé zemi si stěžuje, že jsou špatně informováni, že je pro ně obtížné založit v tomto odvětví podnik a že je nesmírně těžké získat přístup k financím na zemědělství. Chtěla bych požádat Komisi, aby nadále vyzývala členské státy, aby efektivněji využívaly technologie nejen k lepšímu informování zemědělců, ale i ke snížení administrativní úkonů prováděných v tomto odvětví. Doufám také, že nová společná zemědělská politika bude jednodušší, transparentnější a spravedlivější.
<SPEAKER ID="611" NAME="Jan Mulder" AFFILIATION="ALDE">
(NL) Paní předsedající, tento Parlament již roky a roky projednává snížení byrokracie. Komise vytvořila interní pracovní skupinu složenou z vyšších úředníků, kteří měli zajistit, aby regulace v rámci nařízení nebyla nadměrná. To je poněkud zvláštní nastavení, trochu jako kdyby řezník kontroloval kvalitu vlastního masa. V reakci na tuto situaci byla z iniciativy Evropského parlamentu vytvořena pracovní skupina v čele s bývalým premiérem Bavorska, panem Stoiberem, která funguje vně Komise. Je po čtyřech letech existence výboru pana Stoibera Komise schopna říct, který přístup je nejlepší a nejúčinnější? Přístup interní pracovní skupiny nebo přístup pracovní skupiny pana Stoibera, která funguje vně Komise?
<P>
Nyní přejdu zpět k samotnému nařízení, které je prováděno členskými státy, někdy pěti až jedenácti různými orgány dohledu v členských státech. To je příliš mnoho. Nebylo by možné, aby Komise začala spolupracovat se soukromým sektorem, který také stanovuje přísné požadavky, takže je pak dohled členských států v mnoha případech nadbytečný?
<SPEAKER ID="612" NAME="Tadeusz Cymański" AFFILIATION="ECR">
(PL) Paní předsedající, pane komisaři, Evropský parlament přijal v květnu usnesení o zjednodušení společné zemědělské politiky. Může Komise vysvětlit, jaké kroky byly dosud přijaty za účelem snížení byrokratické zátěže zemědělců v celé Evropské unii? Může nám Komise říct, jak hodlá přizpůsobit očekávanou reformu společné zemědělské politiky na základě doporučení obsažených v usnesení Evropského parlamentu o zjednodušení této politiky?
<P>
Zemědělci požadují zjednodušení SZP, protože je SZP vyčerpává, a to jak v Polsku, tak i v jiných členských státech Evropské unie. Evropský parlament již mnohokrát vyjádřil k této záležitosti své stanovisko, například nedávno ve zprávě pana Ashwortha o zjednodušení SZP. Je načase jednat podle této zprávy. Byrokracie nás nesmí zničit. Pokud se chce Evropská unie rozvíjet, nesmí vytvářet překážky, zvláště ne byrokratické.
<SPEAKER ID="613" NAME="Silvia-Adriana Ţicău" AFFILIATION="S&amp;D">
(RO) Paní předsedající, Organizace OSN pro výživu a zemědělství zveřejnila minulý týden zprávu, která zdůrazňuje, že lidstvo je nebezpečně blízko nové globální potravinové krizi. Proto se po zemědělských producentech požaduje, aby zvýšili produkci zejména pšenice a kukuřice a vytvářeli si opět v roce 2012 vlastní zásoby potravin.
<P>
Globální poptávka po potravinách bude v budoucnosti i nadále růst. Evropská unie by měla být schopna pomoci pokrýt celosvětovou poptávku po potravinách. Proto je pro odvětví zemědělství Unie naprosto zásadní zachovat a zlepšit své výrobní kapacity.
<P>
Zejména malé, střední a rodinné zemědělské podniky potřebují jednodušší a lépe dostupné nástroje, a to v podobě dotací i přímých plateb, které je přilákají na trh.
<P>
Klíčem k dlouhodobému zajištění potravin je podpora investic do zemědělství, zejména zjednodušením byrokracie, s níž se zemědělci potýkají. Chceme-li toho dosáhnout, je důležité, abychom usnadnili evropským zemědělcům přístup k bankovním úvěrům za výhodných podmínek a také jim poskytovali dotace.
<P>
Žádám vás, pane komisaři, abyste nás tak jako při přezkumu směrnice o zdanění energií podpořil v tom, abychom získali sníženou sazbu DPH na elektřinu používanou k zavlažování.
<SPEAKER ID="614" NAME="Jarosław Kalinowski" AFFILIATION="PPE">
(PL) Paní předsedající, ve sdělení Komise o budoucnosti společné zemědělské politiky je jedním z návrhů na reformu evropského zemědělství zjednodušení administrativy. Tento návrh v jistém smyslu postupuje podle doporučení předloženého Evropským parlamentem v usnesení z května letošního roku. Snížení administrativní a byrokratické zátěže usnadní zemědělcům získávání finančních prostředků a zlepší tok informací a zvýší účinnost kontrol prováděných orgány místní správy. Tím budou zajištěny dodávky vhodného množství bezpečnějších potravin a zvýší se také konkurenceschopnost našeho odvětví. Musíme si však být jisti, že proces zjednodušení bude skutečně probíhat jak na evropské úrovni, tak i na úrovni jednotlivých států, že navrhovaná zjednodušení nejsou dalším, poněkud bezcenným pokusem ignorovat pravdu a že tato zjednodušení povedou ke snížení, a ne ke zvýšení výdajů na administrativu.
<SPEAKER ID="615" NAME="Herbert Dorfmann" AFFILIATION="PPE">
(DE) Paní předsedající, pane Cioloşi, dámy a pánové, je velmi nebezpečné mluvit o nárůstu byrokracie, protože tento druh diskuse často selhává. Doufám, že tomu tak v tomto případě nebude.
<P>
Jsem velmi potěšen, pane Cioloşi, že jste ve své zprávě o reformě společné zemědělské politiky (SZP) navrhl zjednodušená pravidla zejména pro malé zemědělské podniky. To je velmi cenné. Dalo by se udělat mnoho věcí. Například v případě víceletých závazků v programu zemědělství pro životní prostředí musí zemědělci předkládat každý rok pro stejné oblasti půdy nové žádosti. To je prostě směšné. Musíme jít mnohem dál a celý systém zejména pro malé zemědělské podniky výrazně zjednodušit, aniž bychom ztratili ze zřetele skutečnost, že musíme dosáhnout cíle zamezení podvodům. V konečném důsledku chceme SZP, která zvyšuje počet květin na loukách, a ne počet papírů na stolech.
<SPEAKER ID="616" NAME="Luís Paulo Alves" AFFILIATION="S&amp;D">
(PT) Paní předsedající, pane komisaři, dámy a pánové, informace o obecných zásadách, kterými se bude řídit nová společná zemědělská politika (SZP), daly novou naději zemědělcům malých a středních podniků v celé Evropě, protože zdůrazňují jejich nezastupitelnou roli v budoucnosti evropského zemědělství. Tato naděje musí být splněna. Je to další věc, kvůli níž je zjednodušení SZP zvláště nezbytné. Osvobodit zemědělce od nejsložitějších byrokratických činností, na které mají málo času, je cíl, kterého musíme dosáhnout, aby se pak zemědělci mohli věnovat zemědělství a neplýtvali tolik časem a náklady. Kromě toho také dáme uživatelsky příjemnější systém té spoustě malých výrobců, na které se v současné době kvůli byrokracii nevztahuje, a zabráníme tak těmto ztrátám. Úsilí v tomto směru nepochybně stojí za to, pane komisaři.
<SPEAKER ID="617" NAME="Mairead McGuinness" AFFILIATION="PPE">
Paní předsedající, chtěla bych poděkovat panu komisaři za to, co považuji za velmi účinné a upřímné vyjádření jeho touhy provádět tuto politiku zjednodušení, přestože jsem se nikdy nesetkala se zemědělcem, který by mě o zjednodušení společné zemědělské politiky žádal. Žádají méně kontrol a snadnější způsob podnikání.
<P>
Chci zopakovat své připomínky z minulého čtvrtka. Klameme v této sněmovně sami sebe. Pokud půjdeme cestou ekologizace prvního pilíře společné zemědělské politiky, zvýšíme bohužel podmíněnost, budeme počítat přírodu, budeme posílat lidi do zemědělských podniků a nedosáhneme zjednodušení. Nazvala jsem to "zelenou byrokracií". Přináší problémy tak jako běžná byrokracie, ale budeme mít oba dva druhy byrokracie. Vím, že tuto záležitost chápete, a myslím, že si toho musíme být vědomi.
<P>
Podle mého názoru je zde také otázka důvěryhodnosti Evropské unie. Zemědělci vidí, že bankéřům procházejí jejich neomezené pravomoci, zatímco zemědělci jsou postihováni za 100 EUR. Mou poslední poznámkou je to, že zemědělci podléhají celé řadě kontrol: ze strany maloobchodníků, zpracovatelů, Evropské unie a příslušných orgánů. Vyvolává to atmosféru strachu. Pane komisaři, bojíte se velkého zlého vlka - rozpočtové kontroly - a zemědělci se bojí kontrol a členské státy se jich obávají taky. Tuto atmosféru strachu musíme prolomit.
<SPEAKER ID="618" NAME="Czesław Adam Siekierski" AFFILIATION="PPE">
(PL) Paní předsedající, základním prvkem systému řízení společné zemědělské politiky je dohled. Náklady na vytvoření a zachování systémů řízení a dohledu, tak jako náklady na správu těchto systémů, představují pro rozpočty členských států významnou zátěž. Z dosavadních zkušeností lze vidět, že složitá kritéria přístupu k pomoci a jejich neustálé změny způsobují mnoho různých problémů ve fázi provádění nejen zemědělcům, ale i samotné státní správě.
<P>
Budoucí SZP musí být srozumitelná jak zemědělcům, tak i daňovým poplatníkům. To nebude možné bez dalšího zjednodušení SZP. Zdá se, že pokaždé, když se snažíme reformovat SZP, vytváříme stále více byrokracie. Apeluji také na členské státy, aby k pokynům EU nepřidávaly další a často zbytečné předpisy. Navrhuji, aby požadavek na platbu v budoucnu pokrýval celé rozpočtové období. Měl by být předkládán na dvouleté období, ale samozřejmě by mělo být možné předkládat změny.
<SPEAKER ID="619" NAME="Jaroslav Paška" AFFILIATION="EFD">
(SK) Z evropské zemědělské politiky se postupem let vyvinul složitý mechanismus pravidel dotací a kontrol, který přenesl hodnocení efektivity zemědělské výroby z terénu do kanceláří bruselských úředníků.
<P>
Efektivita a smysluplnost provozování zemědělského podniku se stává čím dál závislejší na mechanismech podpor a pravidel jejich poskytování, které jsou vypracovávány v prostorách Evropské komise. Deformace zemědělského trhu byla navíc umocněná mechanismem dotací pro nově přistupující země, jejichž podpora se v mnohých případech nepřibližuje ani polovině původních členských zemí.
<P>
Proto je jistě na místě důkladně přezkoumat systém pravidel a mechanismů používaných v současnosti v Evropské unii a pokusit se zavést pro naše zemědělce jednodušší, modernější a spravedlivější pravidla. Jsem přesvědčen, vážený pane komisaři, že Evropský parlament vám bude v této práci rád nápomocen.
<SPEAKER ID="620" NAME="Seán Kelly" AFFILIATION="PPE">
(GA) Paní předsedající, naprosto souhlasím s myšlenkou zjednodušení společné zemědělské politiky (SZP). Chválím zejména pana komisaře za jeho dosavadní práci. Říkal, že dostal 39 doporučení, a čím dříve budou tato doporučení zapracována, tím lépe.
<SPEAKER ID="621" NAME="Giovanni La Via" AFFILIATION="PPE">
(IT) Paní předsedající, dámy a pánové, pane komisaři, ze zprávy Evropského účetního dvora bohužel každý rok vyplývá, že prostředky vyhrazené na společnou zemědělskou politiku nejsou vždy používány správným a transparentním způsobem.
<P>
Jsme proto nuceni sladit dvě různé potřeby: na jedné straně potřebu kontroly, abychom zajistili, že prostředky evropských daňových poplatníků jsou používány nejlepším a nejvhodnějším způsobem, a na straně druhé potřebu co nejvíce zjednodušit život našim zemědělcům, kteří chtějí trávit čas obděláváním polí a obhospodařováním dobytka, a to je správné, takto by měli trávit svůj čas.
<P>
Chtěl jsem panu komisaři nabídnout jeden návrh, když řekl, že je ochoten naslouchat podnětům této sněmovny. Všechna opatření pro rozvoj venkova prováděná členskými státy a regiony nejsou vždy zaměřena na zjednodušení, ale naopak úroveň byrokracie stupňují. Komisař by měl přenést osvědčené postupy používané na úrovni regionů a evropských zemí do všech ostatních zemí a regionů.
<SPEAKER ID="622" NAME="Dimitar Stoyanov" AFFILIATION="NI">
(BG) Paní předsedající, pane komisaři, to, čeho bylo dosud dosaženo, samozřejmě nestačí, protože jinak bychom dnes večer diskutovali na jiné téma. Rád bych vás upozornil na sociální prvek předmětu naší dnešní rozpravy, protože když výrobci připravují své projekty, berou si půjčky, zastavují pozemky, a když je pak jejich projekt zamítnut kvůli nějaké formalitě, krachují.
<P>
Posledních šest měsíců vedu punskou válku s bulharským zemědělským fondem, který odmítl projekty více než sta bulharských zemědělců kvůli nejasnému textu nařízení. Bulharská vláda (protože víte, že Bulharsko je země pod zvláštním dohledem) také raději neriskuje a projekty pod sebemenší záminkou odmítá. Jsem hluboce přesvědčen, že většina zemědělců je svědomitá a čestná. Chápu potřebu kontrol, neměly by ale zničit ty svědomité jen kvůli tomu, že jiní podvádějí.
<SPEAKER ID="623" NAME="Dacian Cioloş" LANGUAGE="FR">
Paní předsedající, jsem velmi rád, že navzdory nynější poměrně pozdní hodině je tady mnoho lidí připraveno hovořit o zjednodušení společné zemědělské politiky. Myslím, že jednoduchost přichází, když máme jasno mezi sebou a když přesně víme, co chceme, a to se také odráží v normativních aktech, které připravujeme.
<P>
Návrhy samozřejmě přicházejí z Komise a jsou přijaty Radou a Parlamentem. Proto jsem pevně přesvědčen, že pokud jde o společnou přípravu legislativního balíčku, budeme stejně tak jasně a jednoduše vědět, co chceme, a vyhneme se specifickým výjimkám a doplňkům, což znamená, že Komise je bude muset následně kontrolovat, protože stejná Komise je rovněž odpovědná vůči vám - Parlamentu - za to, jak jsou vynakládány veřejné prostředky.
<P>
Samozřejmě si nemyslím, že SZP brání zemědělcům v práci, právě naopak. V mnoha případech jim v práci pomáhá. Jde jen o to, že vždy, když jde o veřejné peníze, každý musí umět vysvětlit, jak byly tyto veřejné peníze použity. Existuje evropská legislativa, jejímž výsledkem jsou normy pro zemědělství, a musím říct, že zemědělství je možná jedním z mála hospodářských odvětví, u něhož jsou právní předpisy na evropské úrovni v praxi kontrolovány. Nevím, jestli je tomu tak i v jiných odvětvích, ale společně jsme rozhodli, že to tak bude. Normy, na které se upírá tolik pozornosti, představují pouze uplatňování evropských právních předpisů v praxi.
<P>
Jako složitá je vnímána právě legislativa v oblasti životního prostředí a dobrých životních podmínek zvířat. Existují také postupy konkrétních opatření, jako jsou agroenvironmentální opatření, pro něž máme speciální finanční pomoc, a také investiční opatření, která jsou často součástí investičních programů, jako je program rozvoje venkova.
<P>
Naprosto souhlasím, že co se týče uplatňování právních předpisů v praxi, mohlo by být lépe objasněno, co mají zemědělci dělat. Přesto musíme v souvislosti s postupy pro konkrétní opatření také vyjasnit: pokud vyžadujeme konkrétní opatření, která zohledňují regionální specifika, musíme také vykonávat zvláštní kontrolu, jinak bychom nebyli důvěryhodní.
<P>
Naprosto souhlasím, pane Capoulasi Santosi, že je potřeba co největší zjednodušení. Nechtěl bych ale dojít až k tomu, že dosáhneme stavu, kdy už nebudeme důvěryhodní a schopni řádně spravovat peníze, které jsou vyhrazeny na SZP, a chtěl bych, aby byl tento rozpočet stejně konzistentní i v budoucnu, což bude záviset také na naší schopnosti zdůvodnit, jak jsou finanční prostředky vynakládány, a přijmout za to zodpovědnost.
<P>
Pokud jde o transparentnost, existuje rozhodnutí Soudního dvora. Mohu vám říct jen to, že jsem stále pro tuto transparentnost. Předpisy, které jsou v současné době v platnosti, budou upraveny tak, aby tento rozsudek zohlednily.
<P>
To je vše, co k tomu nyní uvedu, ale mohu vás ujistit, že budu i nadále přijímat rozhodnutí, která budou zaměřena na zjednodušení nebo která alespoň zajistí, že SZP nebude komplikovanější. Jak jsem již řekl, budeme na tom muset spolupracovat, a to i s členskými státy, protože jsem mluvil o opatřeních přijatých za účelem omezení byrokracie s ohledem na to, co Komise žádá od členských států. SZP je nyní řízena společně s členskými státy a to, k čemu v praxi dojde na straně příjemců, tedy zemědělců, závisí na způsobu, jakým členské státy a regiony uvedou tuto evropskou legislativu do praxe.
<P>
Vzhledem k užitečnosti pokynů týkajících se osvědčených postupů budeme na těchto pokynech také pracovat, ale především se pokusme zjednodušit a zpřehlednit SZP pro 27 členských států. Od této chvíle máte vzhledem ke spolurozhodování stejnou odpovědnost v této oblasti jako Rada a jsem přesvědčen, že budeme schopni velmi dobře spolupracovat.
<SPEAKER ID="624" NAME="Předsedající">
Rozprava je ukončena.
<P>
Písemná prohlášení (článek 149)
<SPEAKER ID="625" NAME="Liam Aylward" LANGUAGE="GA">
Usnesení přijaté v tomto roce Parlamentem zmiňuje důležitost snižování byrokracie pro zemědělce. Hlavní myšlenkou v tomto usnesení je to, že by mělo být zjednodušeno jak provádění společné zemědělské politiky (SZP), tak i samotná SZP.
<P>
V této souvislosti hraje důležitou úlohu Komise i členské státy. Přezkum SZP by se měl zaměřit na metody, které by zemědělcům umožnily trávit většinu času tím nejdůležitějším: zemědělskou činností.
<P>
Sdělení Komise zveřejněné minulý týden zmiňuje důležitost zjednodušení a snížení byrokracie. Má-li se zlepšit konkurenceschopnost zemědělství, je potřeba zajistit, aby byla v budoucí podobě SZP reformována, aby byla zjednodušena existující opatření a aby na zemědělce nebyla kladena žádná další zátěž.
<P>
Vítám slova pana komisaře z minulého týdne, že před předložením nového návrhu je potřeba provést posouzení dopadů. Ve všech nových právních předpisech je nutné zohlednit zásadu proporcionality a existující administrativní zátěž zemědělců.
<SPEAKER ID="626" NAME="Gerard Batten" AFFILIATION="EFD">
písemně. - Dovolte mi položit jednoduchou otázku. Proč společná zemědělská politika vůbec existuje? Evropa má dostatek úrodné zemědělské půdy. Stále je dost zemědělců ochotných a schopných produkovat potraviny. Evropa a svět mají dostatek lidí, kteří musí potraviny kupovat. Pokud by byl mechanismus trhu ponechán volnému fungování, splňoval by potřeby nabídky a poptávky za konkurenceschopné ceny. SZP je umělá, drahá a zbytečná zátěž pro zemědělce i spotřebitele. Rád bych navrhl naprosto nejjednodušší zjednodušení: společnou zemědělskou politiku zrušit!
<SPEAKER ID="791" NAME="Csaba Sándor Tabajdi" LANGUAGE="HU">
Sdělení Komise "Budoucnost SZP po roce 2020" obsahuje řadu podrobných informací týkajících se postupu snižování administrativní zátěže. Dokonce i slovo "zjednodušení" se vyskytuje pouze na několika místech textu, a to v souvislosti s pravidly podmíněnosti. Systém SZP je příliš složitý i v jiných oblastech a pro zemědělce je často neprůhledný a nepochopitelný. Jedním z nejdůležitějších úkolů bude ukončit "dvojí regulaci". Několik členských států stanovilo vnitrostátní požadavky, které jsou přísnější, než stanovují právní předpisy Evropské unie. To samo o sobě narušuje hospodářskou soutěž na vnitřním trhu. Bylo by užitečné, kdyby jednotlivé vnitrostátní orgány kontrolující dodržování pravidel podmíněnosti a jejich částí sjednotily své úsilí tak, aby zemědělci nebyli během krátké doby vystaveni několika různým druhům kontrol. Vzhledem k současnému pokroku v oblasti telekomunikací a IT by to bylo možné vytvořením společné databáze. Reforma navrhovaná Komisí zachovává podporu pro ochranu životního prostředí v rámci druhého pilíře, přičemž do kritérií pro přímé platby v rámci prvního pilíře byl zahrnut příspěvek na obnovitelné zdroje. Zatím není známo, jak budou tyto platby provedeny. Bylo by dobré, kdyby tento pozitivní krok nepřinesl další administrativní zátěž.
