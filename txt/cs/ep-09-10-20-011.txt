<CHAPTER ID="011">
Doba vyhrazená pro otázky předsedovi Komise
<SPEAKER ID="235" NAME="Předseda">
Dalším bodem programu je doba vyhrazená pro otázky předsedovi Komise.
<P>
Volné otázky
<SPEAKER ID="236" NAME="Paulo Rangel">
místopředseda skupiny PPE. - (PT) Pane předsedo, pane předsedo Komise, rád bych vám na úvod této první rozpravy poblahopřál k novému nástroji politického dohledu, který má ohromný význam pro rozvoj a šíření parlamentní demokracie v Evropě. Vítězi se stanou evropští občané prostřednictvím svých zástupců.
<P>
S ohledem na nejnovější události - irské referendum, ratifikace ze strany Polska a nedávné prohlášení prezidenta České republiky - bych vás rád požádal o hodnocení procesů vstupu Lisabonské smlouvy v platnost. Podnikl předseda Komise nějaká opatření? Kdy podle vašeho názoru vstoupí smlouva v platnost a podnikla Komise s ohledem na toto předpokládané datum nějaká opatření ve smyslu přechodu smluv - ze smlouvy z Nice na Lisabonskou smlouvu - nebo se nacházíme ve stavu očekávání, tedy: "Čekáme, co bude"?
<SPEAKER ID="237" NAME="José Manuel Barroso" LANGUAGE="PT">
V první řadě bych vám rád, pane Rangeli, poděkoval za blahopřání. Jsem velmi rád, že máme nyní tento postup i v Evropském parlamentu, stejný postup je v Portugalsku, a já jsem se ho účastnil i jako vůdce opozice i jako předseda vlády, a doufám proto, že se stane dobrou příležitostí k rozpravě s váženými poslanci.
<P>
Pokud mám odpovědět na konkrétní otázku, podle mě je záležitost zřejmá: všechny země schválily Lisabonskou smlouvu demokratickým způsobem. Irsko tak učinilo prostřednictvím referenda, ostatní země prostřednictvím parlamentu. Proces ratifikace ještě probíhá v České republice. Očekáváme ukončení procesu u Ústavního soudu, jakmile však tento proces bude ukončen, bude proces ratifikace s konečnou platností uzavřen, protože existují obecné právní zásady - evropských nebo mezinárodních právních předpisů - a takovou je i zásada spolupráce mezi členskými státy a orgány při dodržování smluv a rovněž zásada dobré víry při sjednávání mezinárodních smluv.
<SPEAKER ID="238" NAME="Paulo Rangel">
místopředseda skupiny PPE. - (PT) Pane předsedo Komise, vyslechl jsem vaši odpověď a rád bych věděl toto: ve fázi, kdy všichni očekávají sestavení nové Komise, jaké je vaše vlastní stanovisko? Budeme mít fungující Komisi až do okamžiku, než Česká republika konečně ratifikuje Lisabonskou smlouvu, nebo budete jmenovat nové komisaře?
<SPEAKER ID="239" NAME="José Manuel Barroso" LANGUAGE="PT">
Evropská rada rozhodla, že bude jmenovat nové komisaře jen v situaci právní jistoty ohledně Lisabonské smlouvy a tento proces není ještě uzavřen.
<P>
Proto bude Komise od 1. listopadu vykonávat jen běžné povinnosti. Samozřejmě doufáme, že tento proces bude uzavřen co nejrychleji, a pokud je to možné, připravujeme se na novou Komisi, a budeme tak činit i nadále. Mám-li však k vám být upřímný, vážení poslanci, nemáme plnou vládu nad načasováním; vše záleží na ukončení ratifikačního procesu v České republice.
<SPEAKER ID="240" NAME="Stephen Hughes">
místopředseda skupiny S&D. - V příštím roce může míra nezaměstnanosti v Evropské unii dosáhnout 27 milionů, čímž by se z finanční a hospodářské krize stala krize sociální. Uznáte s ohledem na tuto skutečnost, že plán hospodářské obnovy schválený vloni v prosinci nebyl nedostatečný? Budete souhlasit, že je zapotřebí dalších pobídek - ETUC navrhuje 1 % HDP - určených na pozitivní strategie pro rovné podmínky vstupu na pracovní trh a na ochranu životaschopného zaměstnání a vytváření nových pracovních míst i na podporu inteligentního sdílení práce?
<P>
Co hodláte učinit na úrovni EU na podporu pracovních míst v odvětví ekologie a pracovních míst pro mladé? Objevil se například návrh, na založení jediné strategické platformy, která by sdružovala všechny klíčové subjekty ve spolupráci na růstu, inovacích a tvorbě pracovních míst v každém odvětví a která by koordinovala stávající nástroje, jako jsou technologické platformy, odborné skupiny a společné technologické iniciativy. Souhlasíte s tím, že by byla realizace takovéto platformy na evropské úrovni dobrou myšlenkou?
<SPEAKER ID="241" NAME="José Manuel Barroso">
předseda Komise. - Domnívám se, že bez našeho plánu hospodářské obnovy by byla situace mnohem horší. Ve skutečnosti měl tento plán skutečný zmírňující účinek na přijatá opatření. Podle odhadů bylo na tento plán v letech 2009 a 2010 vynaloženo přibližně 5 % HDP Evropské unie, což je přibližně 550 miliard EUR. Domnívám se, že něco jsme udělali. Buďme v tomto ohledu realističtější.
<P>
Jsem příznivcem veškerého dalšího úsilí ohledně společných platforem, které jste navrhl k řešení problémů, jimž čelíme. Zaměstnanost zůstává nejdůležitějším problémem. Jak víte, a hovořil jsem o tom už několikrát, také jsem požadoval svolání summitu o zaměstnanosti. Tento požadavek zamítly některé členské státy. Možná nám budete moci pomoct, pane Hughesi, přesvědčit některé členské státy a vlády, které se rozhodly odmítnout tento summit o zaměstnanosti, protože jsem přesvědčen, že zaměstnanost je nejdůležitějším problémem, kterému budeme v blízké budoucnosti čelit.
<SPEAKER ID="242" NAME="Stephen Hughes">
místopředseda skupiny S&D. - Budu se snažit na tyto členské státy působit. Jen abych se vrátil k myšlence týkající se strategie a rovného přístupu na trh. Souhlasil byste s tím, že prostředky vynaložené na účinné snížení nezaměstnanosti by neměly být vnímány jako další zátěž veřejných rozpočtů, ale jako způsob zajištění udržitelnosti?
<SPEAKER ID="243" NAME="José Manuel Barroso">
předseda Komise. - A právě to děláme. Některá zvláštní opatření, která členské státy přijaly - jako příklad může sloužit program Kurzarbeit v Německu -, měla za následek zvýšené výdaje a do určité míry i snížení produktivity, což však považuji ze sociálního hlediska za odůvodněné. Totéž bychom mohli říci o velšském systému, který zavedlo Spojené království. Máme skutečně dobré příklady, kdy bylo ze sociálních důvodů uplatněno více flexibility a zvýšeny sociální výdaje, byl to však způsob, jak předejít dalšímu nárůstu nezaměstnanosti, což je v současnosti náš hlavní cíl.
<SPEAKER ID="244" NAME="Guy Verhofstadt">
předseda skupiny ALDE. - (NL) Pane předsedo, moje otázka nebude pro pana předsedu Komise žádným překvapením. V pátek oznámila paní komisařka Kroesová, že existují náznaky, že německá pomoc firmě Opel je v rozporu s evropskými předpisy o státní pomoci a vnitřním trhu a že znevýhodňuje podniky v jiných zemích. Günter Verheugen naopak nevidí žádný problém a v rozhlase prohlásil, že Opel problémy překonal.
<P>
Včera jeden kolega poslanec z německé křesťanskodemokratické unie (CDU) dokonce žádal, abychom paní komisařku Kroesovou vypískali. Hovořil o ní jako o komisařce, která je velmi kontroverzní, není objektivní, je protiněmecky založená, a řekl, že nesmí uvádět Evropu ve zmatek dva týdny před koncem svého funkčního období. Podle mého názoru paní komisařka pouze dělá svou práci a moje otázka je proto velmi jednoduchá. Pane předsedo Komise, podpoříte svou komisařku Neelie Kroesovu nebo nikoli?
<SPEAKER ID="245" NAME="José Manuel Barroso">
předseda Komise. - Vždy jsem podporoval své komisaře, včetně paní Neelie Kroesové. Samozřejmě že k tomuto rozhodnutí měla můj souhlas - konkrétně, aby oslovila německou vládu a žádala vyjasnění. Nyní čekáme na odpověď dotčených podniků.
<P>
Jsem vděčný, že díky dobré spolupráci dochází v tomto případu k pokroku. Chápu, že poté, co Komise vyjádřila své pochybnosti ohledně správnosti nabídkového řízení, bude zapotřebí přehodnotit nabídky koncernu GM a Opel na nákup firmy Opel v komerčních podmínkách. Jsem přesvědčen, že se nám podaří nalézt řešení, které bude v souladu s evropským vnitřním trhem a předpisy v oblasti státní pomoci.
<P>
Často říkám, že v otázkách vnitřního trhu a pravidel hospodářské soutěže v Evropě nemůžeme dělat kompromisy. Pokud bychom tak učinili, přišli bychom jak o vnitřní trh, tak o náš společný evropský projekt.
<SPEAKER ID="246" NAME="Guy Verhofstadt">
předseda skupiny ALDE. - (NL) Nemám další otázky. Jen bych poznamenal, že předseda Komise jednoznačně uvedl, že i on se staví za oznámení, které poslala paní komisařka Kroesová a že má tedy schválení Komise jako celku. To je důležité, protože to znamená, že pan komisař Verheugen by měl pečlivěji vážit slova, když říká, že žádný problém není. Problém buď je, nebo není.
<SPEAKER ID="247" NAME="José Manuel Barroso">
předseda Komise. - Nejenže má toto oznámení mou podporu, ale sám jsem paní Kroesovou jeho odesláním pověřil, takže moje stanovisko v této otázce je jednoznačné.
<P>
Pane Verhofstadte, ujasněme si jednu věc. V Komisi jsou tři lidé, kteří mají právo sdělovat názor, stanovisko Komise je však stanovisko vyjádřené předsedou jménem kolegů a příslušným komisařem.
<SPEAKER ID="248" NAME="Rebecca Harms">
spolupředseda skupiny Verts/ALE. - (DE) Pane předsedo, s velkými obavami o možný neúspěch jednání o změně klimatu v Kodani včera znovu potvrdil Výbor pro životní prostředí, veřejné zdraví a bezpečnost potravin tohoto Parlamentu staré požadavky adresované Evropské radě a přijal je urychleně a se silnou podporu. Výbor navrhl, aby se Rada opět zabývala potřebou ustanovit cíl na snížení CO2 ve výši 30 % pro Evropskou unii a otevřel možnost pro cíl ve výši 40 % pro průmyslově vyspělé země, a navrhl - což je klíčové pro mezinárodní jednání -, aby Evropa poskytovala 30 miliard EUR do klimatického fondu pro rozvojové země do roku 2020. Co učiníte, co můžete učinit, aby těmto důležitým, potřebným a oprávněným požadavkům věnovala Rada pozornost?
<SPEAKER ID="249" NAME="José Manuel Barroso">
předseda Komise. - Jak jsem už veřejně uvedl na schůzce na vysoké úrovni v New Yorku a rovněž v Pittsburghu, velmi mne znepokojuje pomalý postup jednání před Kodaní.
<P>
Existují tři potenciální překážky, které by mohly zastavit jednání v Kodani a nesouvisí pouze s financováním: jednoznačný nedostatek ambicí, pokud jde o nabídky na snížení emisí ze strany některých vyspělých zemí mimo Evropskou unii; neochota velkých rozvojových zemí - velkých vznikajících ekonomik - předložit přesvědčivé návrhy na opatření v oblasti zmírnění dopadů a rovněž chybějící pevné finanční nabídky ze strany vyspělých zemí. Tyto tři potenciální překážky by mohly zablokovat jednání.
<P>
Doufám, že si Evropská unie zachová své vedoucí postavení a že Evropská rada na konci měsíce schválí pevný finanční návrh. Doufám, že budeme mít zítra čas tuto záležitost podrobně projednat, protože změna klimatu bude jedním z hlavních témat jednání příští Evropské rady. Komise se bude rozhodně zasazovat o ambiciózní program, protože, jak jsem vždy říkal, změna klimatu není pouze záležitostí životního prostředí, ale i rozvoje.
<SPEAKER ID="250" NAME="Rebecca Harms">
spolupředseda skupiny Verts/ALE. - (DE) Pane předsedo Komise, během řady informativních jednání, včetně jednání se zástupci OSN na vysoké úrovni, zjišťujeme, že Evropská unie zaostává za zeměmi, jako je Čína, nebo - pokud jde o vyvíjené úsilí - Japonsko. Jak můžeme ještě tvrdit, že sehráváme vedoucí úlohu?
<SPEAKER ID="251" NAME="José Manuel Barroso">
předseda Komise. - Byl bych velmi rád, kdyby k tomu někdy došlo, ale bohužel to není pravda. Evropská unie je doposud jediným blokem, který přijal závazné cíle, a ty nyní nabývají podobu právních předpisů.
<P>
Vítáme některé pozitivní kroky, konkrétně slibné politické prohlášení z úst japonského předsedy vlády - kterému jsem osobně blahopřál -, doposud se však jedná pouze o politické prohlášení. Vítáme některé státní plány, které oznámila Čína, Čína však doposud odmítá učinit tyto plány při jednáních v Kodani závaznými.
<P>
Vítáme i další pozitivní náznaky, skutečností však zůstává, že stojíme v čele světového boje proti změně klimatu. Byl bych rád, kdyby nás někdo doprovázel, protože stát sám v čele není nic příjemného. Skutečností však zůstává, že - pokud jde o úroveň našich ambicí - mají ostatní co dohánět.
<SPEAKER ID="252" NAME="Michał Tomasz Kamiński" LANGUAGE="PL">
Pane předsedo, úvodem bych vám rád poděkoval za to, že jste živým důkazem, že politici své sliby plní. Když mě moje žena o něco žádá a chce vědět, jestli to skutečně udělám, vždycky odpovím: "Jistě, vždyť jsem přece politik." Dnes jste dokázal, že jako politik umíte držet slovo. Jste tu dnes s námi a odpovídáte na otázky této sněmovny.
<P>
Pane předsedo, ve svém dnešním projevu jste nám řekl, že je nesmírně důležité posílit jednotný trh a že posílení jednotného trhu je receptem na řešení krize v Evropě. Rád bych se vás proto, pane předsedo, jménem své skupiny zeptal, co máte v úmyslu dělat v příštích několika měsících proto, aby posílení jednotného evropského trhu pomohlo v boji proti vážné hospodářské krizi, se kterou se dnes potýkáme.
<SPEAKER ID="253" NAME="José Manuel Barroso">
předseda Komise. - Děkuji vám mnohokrát, pane Kamiński. Ve svém politickém programu, s nímž, jak jsem přesvědčen, souhlasí i Evropský parlament, který vyslovil rozhodnou podporu mému znovuzvolení, jsem uvedl, že vnitřní trh je jednou z priorit a že bychom měli bojovat proti všem druhům hospodářského nacionalismu.
<P>
Mám pro vás všechny dobrou zprávu. Právě dnes jsem pověřil pana Maria Montiho vypracováním zprávy o budoucnosti jednotného trhu, která bude obsahovat možnosti a doporučení pro iniciativu na obnovení jednotného trhu. Jsem rád, že tento úkol přijal, protože je to způsob, jak využít některých externích konzultací a posílit důvěru - doufám, že i Evropského parlamentu -, abychom tak vnitřnímu trhu dali nový podnět a nalezli způsob, jak připravit vnitřní trh na 21. století. Jsem přesvědčen, že je to zvláště důležité pro spotřebitele a malé a střední podniky, které se někdy cítí vystaveny tlaku deformujícím silám společného trhu.
<SPEAKER ID="254" NAME="Michał Tomasz Kamiński" LANGUAGE="PL">
Pane předsedo, rád bych závěrem zdůraznil, jak velmi je pro nás, pro naši skupinu, důležité, že při této snaze o posílení jednotného trhu, při této tvorbě naší společné Evropy, nezapomínáte na rozdíly, které v Evropě jsou. Nezapomínáte, že jsou zde země, které přistoupily k Evropské unii teprve nedávno a které jsou v určitém smyslu z hospodářského hlediska znevýhodněné. Víme, že jste vždy vystupoval vůči těmto novým členským státům spravedlivě, a doufám, že v tom budete pokračovat i nadále.
<SPEAKER ID="255" NAME="José Manuel Barroso">
předseda Komise. - Domnívám se, že vnitřní trh je nejlepším způsobem, jak ochránit všechny členské státy, ať už nové nebo staré, velké nebo malé, bohaté nebo chudé. Je to politika spravedlnosti, protože představuje nejlepší způsob, jak ochránit slabší, konkrétně spotřebitele, kteří jsou zpravidla v pozici slabších.
<P>
Je to rovněž způsob, jak ochránit malé a střední podniky ve vztahu k velkým monopolům nebo oligopolům. A tak je právě tato inspirace pro vnitřní trh tak důležitým acquis pro naši Evropskou unii.
<SPEAKER ID="256" NAME="Lothar Bisky">
předseda skupiny GUE/NGL. - (DE) Pane předsedo, žádáte po nás, abychom brzy upustili od programů na oživení hospodářství a aby byly schodky rozpočtu členských států co nejdříve sníženy. Přesto i vaše poslední předpověď slibuje pro čtvrté čtvrtletí roku 2009 růst HDP v EU pouze ve výši 0,1 %. Za celý rok 2009 by to tedy znamenalo pokles o 4 %. Podle vašich vlastních předpovědí vzroste v roce 2010 nezaměstnanost v EU na více než 11 %.
<P>
Neobáváte se, že předčasné zásadní snížení veřejných výdajů by mohlo zastavit počínající oživení? Nebo jste přesvědčen, že finanční odvětví už problém překonalo a že cenu za krizi by měli nést obyčejní lidé? Už nyní vnucujete hanebné podmínky nouzové půjčky EU obyvatelům Lotyšska, Maďarska a Rumunska: nižší platy, nižší důchody, méně veřejných služeb a vyšší DPH. To je vaše představa sociální Evropy?
<SPEAKER ID="257" NAME="José Manuel Barroso">
předseda Komise. - Za prvé, právě proto, že jsme znepokojeni údaji, které jste uvedl - a já s nimi obecně souhlasím -, jsou to skutečně naše předpovědi. Jak jsem už řekl několikrát, připravujeme strategii k překonání krize, ale nedoporučujeme zahájit realizaci této strategie k překonání krize nyní. Říkáme tedy, že programy na oživení hospodářství by měly nadále probíhat. Domnívám se, že ministři financí se shodli na tom, že bychom neměli realizovat strategii k překonání krize dříve než v roce 2011. Potřebujeme tedy nadále zachovat programy na oživení našich hospodářství, a to právě kvůli našim obavám, konkrétně v sociální rovině a především kvůli obavám z nezaměstnanosti.
<P>
Jak ale víte, tuto krizi vyvolaly značné nerovnosti, vysoké veřejné výdaje, finanční nezřízenost. Domnívám se, že bychom v tomto neudržitelném modelu neměli pokračovat a že bychom se naopak měli v určitém okamžiku vrátit k udržitelnosti. Je to rovněž otázka solidarity s budoucími generacemi.
<SPEAKER ID="258" NAME="Lothar Bisky">
předseda skupiny GUE/NGL. - (DE) Pane předsedo, rozuměl jsem vám dobře, že datem "překonání" je rok 2011?
<SPEAKER ID="259" NAME="José Manuel Barroso">
předseda Komise. - Potvrzuji, že se nyní zdá, nemohu to však říci přesně, že s největší pravděpodobností to nebude dříve. Domnívám se, že jde o shodu mezi ministry financí, a proto je to také stanovisko Evropské unie, které předloží na jednání G20.
<P>
Je tu rovněž úsilí o globální koordinaci těchto politik, to neznamená, že všechny regiony světa přijmou stejné rozhodnutí ve stejnou chvíli, avšak během této krize jsme viděli, že ať už je to dobře či nikoli, jsme propojení a musíme se snažit formulovat strategie na překonání krize celosvětově.
<P>
S největší pravděpodobností to tedy nebude dříve než v roce 2011, měli bychom však nadále bedlivě sledovat hospodářskou situaci.
<SPEAKER ID="260" NAME="Nigel Farage">
spolupředseda skupiny EFD. - Pane Barroso, jsem rád, že vás zde vidím. Příležitost pohnat vysokého úředníka k zodpovědnosti je vždy dobrá.
<P>
Jak víte, nepatřil jsem nikdy k vašim velkým příznivcům, musím ale uznat, že si vedete velmi dobře. Dokázal jste obejít výsledky francouzského referenda, dokázal jste obejít výsledky nizozemského referenda a dokázal jste donutit Iry, aby se napodruhé podvolili. Takže už máte svou Smlouvu bezmála v kapse.
<P>
Nyní je ještě třeba vybrat prezidenta - velká globální loutka Evropské unie. Sázkové kanceláře připisují poměrně vysoké šance Tonymu Blairovi. Jen si říkám, zda se mnou budete souhlasit, že jeho vytrvalá snaha, aby Británie přijala euro, jeho obětování 2 miliard GBP ročně britského rabatu a jeho celkový přístup ke členství Británie v Evropské unii - jeho odmítnutí umožnit Britům vyjádřit se v referendu - budou dostatečnou kvalifikací na jeho prezidentství? Jedná se o dohodu, kterou jsem předpovídal už v roce 2005? Bylo to vše dohodnuto?
<SPEAKER ID="261" NAME="José Manuel Barroso">
předseda Komise. - Za prvé, pane Farage, nemusíte být tak nešťastný z výsledků v Irsku. Nebyly tak skvělé, pouhých 67 % obyvatel! Ukázalo se, že pokud je vedena skutečná diskuse a občané mají pocit vlastní odpovědnosti, je možné získat silnou podporu pro Evropu. Ve skutečnosti se jednalo o vyhlášení nezávislosti Irů na Straně nezávislosti Spojeného království, protože vy jste tam vedli kampaň a Irové vás a vaši stranu odmítli.
<P>
(Potlesk)
<P>
Pokud jde o budoucího prezidenta Rady, to nehodlám komentovat. Je to rozhodnutí Evropské rady. Rád bych vám však upřímně řekl, že se neuzavírají žádné skryté dohody a nepřipravují žádné skryté plány. Pokud by tomu tak bylo, věděl bych o tom. Takže žádné skryté dohody nebo tajná vyjednávání. Mohu vám říci jedno: potřebujeme prezidenta Rady, který bude oddaným Evropanem a který bude pevný a důsledný, protože se domnívám, že není vhodné, aby Rada každých šest měsíců zcela měnila své plány. Jsem rozhodným příznivcem silné Evropské rady, která bude soudržná a důsledná a která bude v úzké spolupráci s Komisí plně oddaná evropskému projektu a záležitostem Společenství.
<SPEAKER ID="262" NAME="Nigel Farage">
spolupředseda skupiny EFD. - Pane Barroso, jsem zklamán. Je doba vyhrazená pro otázky a pouhé "ano" či "ne" by bylo jednoduší, ale to nevadí. Ať už to bude Blaire, či nikoli, skutečností je, že nebude demokraticky zvolen; ani vy jste nebyl demokraticky zvolen, ostatně nevystihuje to celou EU? Není to skvělá organizace zajišťující vyřazeným někdejším ministerským předsedům skutečnou výkonnou pravomoc? Mohli jste prostřednictvím této smlouvy učinit EU demokratičtější. Rozhodli jste se tak neučinit. Má pro vás národní demokracie význam, nebo považujete Evropskou unii za nějaké vyšší dobro?
<SPEAKER ID="263" NAME="José Manuel Barroso">
předseda Komise. - Je to právě z toho důvodu, že Evropská unie není oním integrovaným státem, kterého se zjevně tolik obáváte, proč není prezident Rady přímo volen lidmi, ale vybrán demokraticky zvolenými představiteli evropských vlád. V tom spočívá logika tohoto postupu. Já sám jsem nedostal jednomyslnou podporu demokraticky zvolených představitelů vlád, mám však silnou podporu tohoto Parlamentu. Domnívám se proto, že mám značnou demokratickou legitimitu.
<P>
(Potlesk)
<P>
Ve svém předchozím životě vnitrostátního politika jsem byl demokraticky zvolen do vnitrostátního parlamentu ve věku 29 let, a mohu vám říci, že je mnohem obtížnější být zvolen předsedou Komise, než se stát ve většině našich zemí předsedou vlády!
<SPEAKER ID="264" NAME="Krisztina Morvai" AFFILIATION="NI">
(HU) Zítra v 15:00 pořádám tiskovou konferenci ohledně kritické situace v oblasti lidských práv, která trvá od roku 2006. Upřímně vás zvu a očekávám i pana předsedu a všechny své kolegy poslance. Podle informací národní služby právní pomoci řada soudních rozhodnutí potvrzuje, že na podzim roku 2006, konkrétně dne 23. října během oslav padesátého výročí, došlo v Maďarsku ke krutému policejnímu násilí. Na základě vládních nařízení policie spáchala řadu zvěrstev, střelbou do očí zranila 14 lidí a mnohé z nich oslepila a držela jako politické vězně a mučila několik set nevinných lidí.
<P>
Víte o tom, pane předsedo, že Kinga Göncz, místopředseda Výboru pro občanské svobody, spravedlnost a vnitřní věci, byl členem vlády, která tuto střelbu schválila? Ráda bych slyšela váš názor na tuto záležitost a upřímně a zdvořile vás zvu na zítřejší tiskovou konferenci, a doufám, že se tam s vámi setkám.
<SPEAKER ID="265" NAME="José Manuel Barroso">
předseda Komise. - Sleduji situaci ve všech členských státech, je však třeba jednoznačně říct: Komise nemá pravomoc zasahovat do některých vnitřních záležitostí členských států a toto je právě otázka, na kterou zde nemůžeme odpovědět, protože se jedná o vnitřní diskusi, která probíhá v Maďarsku.
<P>
Jakožto Komise máme právo zasahovat ve všech otázkách základních práv, pokud se jedná o uplatňování právních předpisů Společenství. Události, o nichž zde hovořila vážená paní poslankyně Parlamentu, nespadají do této oblasti. Rád bych vás proto požádal, abyste mi nekladla otázky, které lze lépe vyřešit na úrovni vnitrostátního parlamentu než zde v Evropském parlamentu.
<SPEAKER ID="266" NAME="Krisztina Morvai" AFFILIATION="NI">
(HU) Rozumím tomu správně, že podle toho, co jste řekl, nepatří svoboda shromažďování, svoboda projevu, lidská práva a dokonce ani Evropská úmluva o ochraně lidských práv mezi právní předpisy Evropské unie? Nejsou snad lidská práva součástí systému hodnot a právního systému Evropské unie? Pokud ne, pak jsem byla dosud špatně informována.
<SPEAKER ID="267" NAME="José Manuel Barroso">
předseda Komise. - Samozřejmě, že lidská práva patří do Evropské unie, máme však systém založený na právním státě a předpokládám, že všechny členské státy, včetně vaší země, se řídí zásadami právního státu. Máte tedy možnost položit tuto otázku vašim soudům a dále máte možnost odvolat se k Evropskému soudu pro lidská práva, nebo k Evropskému soudnímu dvoru v Lucemburku. Máme tedy systém lidských práv.
<P>
Co nemohu a neměl bych, je vstupovat do vnitrostátních politických rozprav mezi jednotlivými politickými stranami.
<SPEAKER ID="268" NAME="Předseda">
Děkuji vám mnohokrát, pane předsedo. Rád bych co nejupřímněji poděkoval předsedům politických skupin za to, že dodržují stanovený časový limit, a za to, jakým způsobem vedou rozpravu. A rovněž bych rád poděkoval panu Barrosovi. Pokud máme vést živou rozpravu, musíme dodržovat časový harmonogram. Proto vám všem mnohokrát děkuji.
<P>
Dopady finanční krize na zaměstnanost a sociální soudržnost
<SPEAKER ID="269" NAME="Corien Wortmann-Kool" AFFILIATION="PPE">
(NL) Pane předsedo, moje otázka se týká opatření v oblasti reakcí na krizi. Pokud jde o cíle v oblasti emisí ve vztahu ke změně klimatu, je Evropa dále než Spojené státy. Spojené státy jsou však dále, pokud jde o investice soukromého sektoru do technologických inovací a udržitelnosti, což je nesmírně důležité z hlediska malých a středních podniků a zaměstnanosti.
<P>
Byl to ve skutečnosti jeden z klíčových bodů vašeho plánu na boj proti krizi a plánu hospodářské obnovy. Kdy dosáhneme stejné úrovně jako Spojené státy a co Komise dělá proto - a co může udělat -, aby zajistila, že této úrovně bude dosaženo? Jinak řečeno, naše malé a střední podniky stále čelí obrovskému množství překážek, které zmenšují jejich růstový potenciál. Co uděláte pro to, abyste dokončil tvorbu vnitřního trhu, což je ostatně jeden ze základních zdrojů růstu naší zaměstnanosti?
<SPEAKER ID="270" NAME="José Manuel Barroso">
předseda Komise. - Některé myšlenky ohledně vnitřního trhu jsem již uvedl v odpovědi vašemu předřečníkovi, ale pokud jde o otázku technologií, plně s vámi souhlasím. Pokud jde o investice do nových technologií, zaostáváme za Spojenými státy a dalšími zeměmi.
<P>
To je důvod, proč jsme například v rámci tohoto zvláštního souboru opatření schválili Plán evropské hospodářské obnovy. Klademe důraz na investice do oblasti boje proti změně klimatu a do zajištění energetických dodávek. Obě tyto oblasti jsou propojené. Z tohoto důvodu jsme nedávno vypracovali strategický plán pro energetické technologie a vyzýváme rovněž členské státy, aby věnovaly větší množství prostředků na financování ekologických technologií, jinými slovy veškerých technologií, které nám umožní stát se udržitelnějším - ekologičtějším hospodářstvím.
<P>
Je to samozřejmě záležitost, o které bychom měli uvažovat v příštích finančních výhledech. Jak víte, do konce roku hodláme předložit přezkum rozpočtu. Bude to rovněž příležitost k rozpravě o tom, kde bychom měli v budoucnu klást důraz, pokud jde o investice.
<SPEAKER ID="271" NAME="Předseda">
Kolegové a kolegyně, rád bych vás požádal, abyste nepokládali dodatečné otázky. Mám zde dlouhý seznam jmen a bude mnohem zajímavější, pokud příležitost položit otázku dostane více poslanců.
<SPEAKER ID="272" NAME="Sylvana Rapti" AFFILIATION="S&amp;D">
(EL) Pane předsedo, Komise vydala v roce 2008 doporučení o začlenění většího počtu osob na pracovní trh.
<P>
V první řadě bych se ráda zeptala, zda máte jako Evropská komise kromě tohoto doporučení a opatření přijatých členskými státy v úmyslu přijmout i další opatření s cílem posílit otevřenou metodu koordinace v sociálním sektoru? Mám na mysli opatření, která jsou v souladu s udržitelnými průmyslovými politikami s cílem zvýšit zaměstnanost.
<P>
Za druhé, rok 2010 byl vyhlášen, jak všichni víme, Evropským rokem boje proti chudobě. Naším cílem je posílení sociální soudržnosti. Otázka je velmi jednoduchá, pane předsedo: budete se se vší rozhodností a odvahou - vy osobně - zasazovat za kvantitativní cíle v otázce chudoby? Zvláště bych vás ráda požádala, abyste mne neodkazoval na členské státy, jak jste to udělal v odpovědi na otázky Skupiny progresivní aliance socialistů a demokratů v Evropském parlamentu.
<P>
(Předseda řečníka přerušil)
<SPEAKER ID="273" NAME="José Manuel Barroso">
předseda Komise. - Jak jsem již uvedl dříve, oblast nezaměstnanosti je mou hlavní prioritou, avšak boj proti nezaměstnanosti by neměl probíhat pouze v rovině reakcí, měl by být i aktivní. Toho můžeme podle mého názoru dosáhnout přezkumem Lisabonské strategie a začleněním vize pro rok 2020.
<P>
Dlouhodobou strategii Evropské unie musíme založit na nových zdrojích udržitelného růstu, například na tzv. "bílých" pracovních místech v sociálních službách, kde bylo od roku 2000 vytvořeno 3,3 milionů nových pracovních míst. To je 16 % všech nových pracovních míst.
<P>
Trh pro ekologické produkty a služby se má rovněž do roku 2020 zdvojnásobit a vytvořit množství příležitostí pro tzv. "zelená" pracovní místa, a proto podporujeme mapování situace v Evropské unii, abychom mohli předvídat potřebu pracovních míst a kvalifikací. Hodlám proto v rámci této nové strategie posílit sociální prioritu, jak jsem již uvedl, když jsme jednali o celkovém politickém programu pro příští mandát.
<SPEAKER ID="274" NAME="Elizabeth Lynne" AFFILIATION="ALDE">
Jak všichni víme, stovky tisíc lidí přicházejí v současné hospodářské krizi o zaměstnání a jsou to mnohdy starší lidé, kteří jsou při hledání nových pracovních míst značně znevýhodněni. Navzdory směrnici o zaměstnanosti z roku 2000, kterou by měly dodržovat všechny členské státy, mnozí z těchto starších pracovníků stále neznají svá práva, která z této směrnice vyplývají, a řada členských států předpisy přehlíží.
<P>
I v případě, že někteří pracovníci svá práva znají, často jako jednotlivci bez jakékoli podpory nemohou podat žalobu. V současnosti nemáme ještě právní předpisy na ochranu řady lidí proti diskriminaci v přístupu ke zboží a službám, máme však směrnici o zaměstnanosti. Můžete nám říci, jaká opatření podnikáte proti členským státům, které tuto směrnici řádně neuplatňují, a jaké mechanismy lze přijmout na pomoc starším a postiženým pracovníkům, aby se mohli domoci svých práv?
<SPEAKER ID="275" NAME="José Manuel Barroso">
předseda Komise. - Kdykoli dojde k porušení některé z našich směrnic ze strany členského státu, zahájíme řízení o nesplnění povinnosti, takže jakmile máme konkrétní případ, můžeme a budeme jednat. Ohledně celé problematiky, kterou jste zmínila, dovolte mi připomenout, že tato krize připravila o práci více než pět milionů Evropanů.
<P>
Mezi nejpostiženější kategorie osob patří mladí lidé a migranti. Nezaměstnanost v Evropské unii dosahuje 9,1 %, ale mezi mladými lidmi (19,8 %) a mezi migranty (19,1 %) je více než dvakrát vyšší. Těmto kategoriím věnujeme největší pozornost v sociální oblasti. Velmi důležitou prioritou zůstává i řešení chudoby dětí. Sledujeme rovněž situaci starších lidí v souladu se stávajícími směrnicemi.
<SPEAKER ID="276" NAME="David Casa" AFFILIATION="PPE">
(MT) Jsem přesvědčen, že hovořit o tom, jak vytvořit více pracovních míst v Evropské unii, je smysluplné. Domnívám se však, že bychom měli rovněž uvažovat nad tím, jak tato pracovní místa zachovat a předcházet jejich ztrátám. Moje vláda zasáhla tam, kde byly dopady krize nejcitelnější. Jsem přesvědčen, že tímto zásahem vlády byly zachráněny tisíce pracovních míst - samozřejmě prostřednictvím zvýšených výdajů v sociální oblasti. Domníváte se, že by se Komise měla více snažit zajistit, aby podobná opatření přijaly všechny členské státy Evropské unie? Víme, že se zmíníte o nově pozměněném Fondu na přizpůsobení se globalizaci a skutečnosti, že pomáhá stále většímu počtu zaměstnanců. Jsem však přesvědčen, že musíme udělat vše, co je v našich silách, abychom zajistili, že pracovní místa těchto lidí budou zachována, aby nebylo potřeba Fond pro přizpůsobení se globalizaci použít. Domnívám se, že to by měl být v současnosti náš cíl.
<SPEAKER ID="277" NAME="José Manuel Barroso">
předseda Komise. - Nejenže jsme provedli přezkum pravidel fondu globalizace, ale upravili jsme i programy v rámci Evropského sociálního fondu a v rámci urychleného projednání jsme uvolnili částku 1,8 miliardy EUR na posílení aktivních politik trhu práce.
<P>
Pokud jde o politiku soudržnosti, provedli jsme některé změny s cílem zjednodušit předpisy a zajistit předběžné uvolnění plateb. To je rovněž velmi důležité. Už jsem se zmínil o plánu na oživení ve výši 550 miliard EUR a samozřejmě mohu rovněž uvést Fond na přizpůsobení se globalizaci, stejně jako další předložené návrhy.
<P>
Je však bohužel jedna myšlenka, kterou členské státy nepřijaly: pozastavit spolufinancování Sociálního fondu. Předložili jsme to k jednání Radě, která to však odmítla. Nadále doufám, že s vaší podporou se nám to podaří, protože existují některé země, které jednoduše nemají vlastní finanční prostředky na pokrytí závazků v rámci Sociálního fondu. Uplatňujeme tedy v nejvyšší možné míře všechny nástroje, které máme na úrovni Společenství k dispozici, abychom podpořili opatření, která mohou členské státy samy uplatnit v boji s nezaměstnaností.
<SPEAKER ID="278" NAME="Alejandro Cercas" AFFILIATION="S&amp;D">
(ES) Pane předsedo, děkuji vám za dnešní zajímavou rozpravu.
<P>
Ohledně nezaměstnanosti jste uvedl, že některé členské státy se nezúčastnily pražského summitu. Co je ještě vážnější, pane předsedo, že Rada, v největší krizi zaměstnanosti v dějinách Evropy - během dnešního dne přijde o práci 10 000 Evropanů a stejně tolik zítra a pozítří -, nepřijala žádnou vážnou iniciativu a že se nekonal ani jeden jediný summit o zaměstnanosti. Mohl jste rovněž říct, že Komise má plány z loňského roku, které byly zastaralé už tehdy a které dnes nesplňují naléhavé potřeby milionů občanů, celé generace Evropanů a sociálního státu jako takového, jehož budoucnost je v sázce.
<P>
Pane předsedo, rád bych vás požádal o vaše vedení: potřebujeme aktivní vedení, vedení, které dokáže prolomit netečnost a nedostatek transparentnosti. Musíte říct Radě, že tento postup není možný. Potřebujeme Komisi, která nejen spravuje běžné zdroje a běžné záležitosti, ale která se v obtížných dobách - a já vím, že to je pro vás obtížné, pane předsedo - dokáže postavit do čela Evropy, obrovské institucionální dohody, která může dát naději celé generaci Evropanů.
<SPEAKER ID="279" NAME="José Manuel Barroso" LANGUAGE="PT">
Skutečností je, že děláme vše, co je v našich silách, a jak jsem řekl, když jsem nastiňoval program, připisujeme sociálním záležitostem vyšší důležitost, protože se v současnosti nacházíme ze sociálního hlediska v naléhavé situaci.
<P>
To je například důvod, proč jsem prohlásil, že je třeba prozkoumat sociální dopad veškerých nových právních předpisů. Z tohoto důvodu podporujeme zavedení společných zásad aktivního začlenění jakožto politiku Společenství. Z tohoto důvodu mohu říci členským státům, že podporujeme investice do sociální oblasti. Sociální výdaje, které v roce 2008 tvořily až 28 % HDP, se v roce 2010 zvýší na 31 %. To je nárůst přibližně o 3 500 miliard EUR!
<P>
Opravdu se snažíme, ale samozřejmě, pane Cercasi, pravdou je, že je třeba, aby to byla kolektivní snaha Komise, Parlamentu a členských států.
<SPEAKER ID="280" NAME="Gerald Häfner" AFFILIATION="Verts/ALE">
(DE) Pane předsedo, Evropa znamená svobodu, demokracii a solidaritu nebo jinak řečeno sociální a ekologickou odpovědnost. Avšak vy - a Komise - se zcela jednoznačně zaměřujete na prvek svobody a to již dlouhodobě - a to konkrétně výhradně hospodářské svobody, svobody chápané čistě v hospodářském smyslu - a na regulování řady oblastí, které není třeba regulovat, zatímco, když se jedná o miliardy na světových finančních trzích, jediné, co vás zajímá, je nezasahovat a neregulovat, protože jste přesvědčen, že tak to bude pro všechny nejlepší.
<P>
K jakým katastrofálním důsledkům to vedlo, jsme všichni viděli, a já se vás zcela jasně ptám, jak a prostřednictvím jakých projektů a plánů hodláte přesvědčit tento Parlament a obyvatele Evropy, že vy osobně a Komise jste se poučili z této katastrofy a že zásadním způsobem změníte směřování?
<SPEAKER ID="281" NAME="José Manuel Barroso">
předseda Komise. - Za prvé, otázka důvěryhodnosti je vaše subjektivní otázka. Domnívám se, že odpověď na ni dal Parlament, který mi nedávno svěřil nový mandát, což dokládá, že tento Parlament je přesvědčen, že jsem dostatečně důvěryhodný na to, abych v této politice pokračoval.
<P>
Skutečnost je taková, že prosazujeme politiku reagující na hospodářskou a finanční krizi. Přijali jsme důležitá rozhodnutí: stojíme v čele světových snah v oblasti regulace a dozorčích opatření, která jsme nedávno přijali. Na základě zprávy, kterou jsem zadal skupině pana de Larosière, jsme předložili některé návrhy, které - jak doufám - Rada a Parlament schválí.
<P>
Právě dnes jsme na zasedání Komise schválili sdělení o derivátech, po němž bude samozřejmě přijata i konkrétní právní úprava. Reagujeme tedy na finanční krizi ve všech hlediscích, včetně regulačního a dozorčího, a některá rozhodnutí jsem již přijal v rámci této Komise a příští Komise bude samozřejmě v nastoupené cestě pokračovat, protože jsem přesvědčen, že to situace vyžaduje.
<SPEAKER ID="282" NAME="Veronica Lope Fontagné" AFFILIATION="PPE">
(ES) Pane předsedo, ráda bych hovořila o pomoci, která byla schválena v rámci dočasného rámce na zmírnění problémů vzniklých v důsledku hospodářské krize, a konkrétně o případu firmy Opel.
<P>
Ráda bych se vás zeptala, zda Komise zkoumá, jestli pomoc, kterou Německo dostalo v rámci dočasného rámce, byla udělena na základě předchozí dohody týkající se zeměpisného rozdělení restrukturalizačních opatření, což by bylo v rozporu s účelem této pomoci.
<P>
V takovém případě bych se ráda zeptala, zda souhlasíte s tím, aby měla společnost možnost volně revidovat rozdělení prostředků a provádět restrukturalizaci Opelu podle vlastních hospodářských a výrobních měřítek s cílem zachovat co největší možný počet pracovních míst.
<SPEAKER ID="283" NAME="José Manuel Barroso" LANGUAGE="PT">
Na tuto otázku jsem už odpovídal, ale řeknu, že jsme měli pochybnosti o způsobu, jakým byl tento postup proveden. Komise tyto pochybnosti vyjádřila a společnost General Motorsa Opel se nyní snaží přezkoumat způsob, jímž byla provedena nabídka na odkoupení firmy Opel, a ověřit, zda byla tato nabídka provedena skutečně na komerčním základě, nebo nikoliv.
<P>
My, jako Evropská komise, učiníme vše, co je v našich silách, abychom zajistili, že řešení bude v souladu s nařízeními o vnitřním trhu a s předpisy o státní pomoci, ale samozřejmě budeme při uplatňování těchto předpisů objektivní a důslední.
<SPEAKER ID="284" NAME="Vicky Ford" AFFILIATION="ECR">
Všechny evropské země jsou na tom stejně v tom, že čelí rostoucí nezaměstnanosti, což samozřejmě není pouze sociální krize, ale představuje to rovněž další zátěž pro veřejné rozpočty členských států ve formě nákladů na sociální výdaje, sociální dávky, ve formě nižšího výběru daní a vyšších nákladů na vzdělávání.
<P>
Vezmeme-li v úvahu tyto skutečnosti, souhlasil byste, pane Barroso, že my, jako poslanci tohoto Parlamentu, a Komise bychom měli být zvlášť opatrní na každou penny, kterou zatížíme veřejný sektor? Pokud souhlasíte, za prvé, jak byste nám poradil hlasovat ve čtvrtek při rozpravě o rozpočtu?
<P>
Za druhé, zachováme zasedání ve Štrasburku?
<SPEAKER ID="285" NAME="José Manuel Barroso">
předseda Komise. - Navržený rozpočet pro příští rok podporuji a radím tedy hlasovat pro jeho přijetí.
<P>
Pokud jde o otázku opatrnosti a nekompromisnosti, souhlasím s vámi. Musíme být velmi opatrní při nakládání s penězi daňových poplatníků a musíme znát priority. V současnosti je sociální situace v některých členských státech jednoznačně naléhavá. Existují problémy sociálního vyloučení a chudoby, které - tím jsem si jistý - znepokojují všechny poslance této sněmovny, takže musíme nalézt nejlepší způsob řešení.
<P>
Jak víte, Komise důsledně dbala na to, aby podmínky Paktu stability a růstu nás a celou Evropskou unii zavazovaly k dodržování pravidel udržitelnosti. Samozřejmě si nemyslíme, že problémy lze vyřešit pouze tím, že je zasypeme penězi, ale existují situace jako tato, kdy je podle nás třeba věnovat zvláštní pozornost naléhavé sociální situaci. Neobvyklá situace vyžaduje výjimečné opatření. Je to - jako vždy - otázka vyváženého úsudku.
<SPEAKER ID="286" NAME="Ádám Kósa" AFFILIATION="PPE">
(HU) Pane předsedo Komise, podle nařízení Evropské komise č. 800/2008 se subvencování mzdových nákladů pro zaměstnávání zdravotně postižených pracovníků snížilo na 75 % maximální výše podpory. Z tohoto důvodu zasáhla od 1. ledna 2009 zaměstnávání lidí s postižením a se sníženou pracovní schopností krize. Proto se v důsledku rozpočtových omezení značně snížily zdroje na zaměstnávání pro lidi s postižením. Díky tomu byla také ohrožena vnitrostátní podpora poskytovaná v řadě zemí, například v Maďarsku, na zakládání týmů vytvářejících nová pracovní místa. Na vině je údajně Evropská unie. Rád bych tedy položil otázku. Jak se během finanční krize hodlá Evropská komise stavět k právům lidí s postižením na zaměstnání, k úkolu zachování jejich pracovních míst a k zásadě stejné mzdy za stejnou práci? Toto nařízení bylo navrženo ještě před krizí.
<SPEAKER ID="287" NAME="José Manuel Barroso">
předseda Komise. - Jsem si jist, že vážený pan poslanec ví, že Evropská komise předložila návrh - horizontální směrnice - o nediskriminaci, která se rovněž vztahuje na zdravotní postižení. Návrh je nyní ve vašich rukou a v rukou Evropské rady. Doufám tedy, že bude schválen, protože rozhodně nesouhlasíme s žádným druhem diskriminace vůči lidem s postižením.
<P>
Mnohé z problémů, které jste zde uvedl, je třeba řešit na vnitrostátní úrovni, protože se jedná o opatření v oblasti konkrétní podpory, kterou musí zajistit vnitrostátní systémy sociálního zabezpečení. Na úrovni Evropské unie však činíme vše, co je v našich silách, abychom přijali závazný rámec, který bude nás i všechny členské státy zavazovat k nediskriminaci a zvláštní ochraně osob s postižením.
<SPEAKER ID="288" NAME="Pervenche Berès" AFFILIATION="S&amp;D">
(FR) Pane Barroso, tato sněmovna vás jmenovala příštím předsedou Komise. Naším příštím naléhavým úkolem je sestavit Komisi tak, aby mohla sloužit Evropě, která se musí vymanit z krize. Jak v tomto ohledu hodláte používat nedostatečné nástroje Společenství, které máte k dispozici, aby jejich využití bylo co nejlepší, a jakým způsobem hodláte rozdělit resorty, abychom dokázali řešit vznikající problémy? Jsem si vědoma toho, že vše závisí na vašich jednáních s představiteli států a vlád, ale jako předseda Komise jim musíte předložit svou vizi. Jak můžeme propojit strategie, které máme k dispozici? Jak můžeme rozdělit resorty a zohlednit přitom zkušenosti s touto krizí?
<P>
A pokud jde o nastavení, uvedu jen jeden příklad. Evropský fond pro přizpůsobení se globalizaci je v rozporu se strategiemi státní pomoci, což nám brání v realizaci průmyslových politik, které by nám mohly pomoci dostat se z krize. Jaké jsou vaše návrhy? Jaký mandát budete požadovat od představitelů států a vlád a jaké rozdělení resortů?
<SPEAKER ID="289" NAME="José Manuel Barroso" LANGUAGE="FR">
Rozdělení resortů není pravomocí představitelů států a vlád, ale je to pravomoc předsedy Komise, a já rozhodně tuto pravomoc využiji tak, jak to uznám za nejvhodnější.
<P>
Nastínil jsem některé oblasti během naší rozpravy o programu příští Komise, a je skutečností, že jsem v kontaktu s představiteli států a vlád.
<P>
Mohu vám říci, že právě dnes jsem rozeslal dopis se žádostí o ženské kandidátky. Ve skutečnosti mě otázka rovnováhy mezi muži a ženami velmi znepokojuje. Pokud bych nic neudělal, neměl bych v nové Komisi prakticky žádné ženy, protože vlády obecně prosazují kandidáty muže.
<P>
Proto jsem odeslal tento dopis právě dnes.
<P>
Pokud jde o vlastní rozdělení, nedojde k výrazným změnám. Hlavní inovace jsem již oznámil během naší rozpravy. Sem patří zejména komisař pro spravedlnost a základní práva a komisař pro opatření v oblasti změny klimatu a nyní samozřejmě potřebuji schopné muže a ženy, kteří jsou oddaní evropské myšlence a kteří budou schopni úspěšně plnit své úkoly v jednotlivých resortech tak, jak to odpovídá prioritám akcí Evropské unie.
<SPEAKER ID="290" NAME="Graham Watson" AFFILIATION="ALDE">
Doposud se tvorba bohatství a blahobytu měřily převážně podle spotřeby, což nemotivovalo průmysl, aby věnoval pozornost skutečné hodnotě používaných surovin, i když je jejich cena nízká, nebo skutečné ceně za vyprodukovaný odpad.
<P>
Jak hodlá vaše Komise zajistit, aby se povaha růstu do budoucna změnila a abychom se neocitli v situaci, kdy po dalších dvaceti letech růstu nebude naše planeta schopna odolat důsledkům naší činnosti a společnost si nebude moci dovolit nést skutečné náklady takového způsobu života?
<SPEAKER ID="291" NAME="José Manuel Barroso">
předseda Komise. - Rád bych poděkoval Grahamu Watsonovi za tuto velmi důležitou otázku. To je ve skutečnosti hlavním jádrem našeho programu pro příštích pět let: investovat více do inteligentního, ekologického a udržitelného růstu. Je to velmi důležité.
<P>
Musíme si uvědomit, že budoucí model se nebude podobat modelu, který jsme uplatňovali v minulosti. Jsem zastáncem silné průmyslové základny v Evropě - avšak musí to být průmyslová základna pro nový věk udržitelnosti, kdy budeme muset přemýšlet nad ekologickým rozvojem a ekologickými technologiemi. V této oblasti můžeme vytvářet nové produkty a nové trhy. To je velmi dobrý příklad.
<P>
Z tohoto důvodu zakládáme náš budoucí program, který nazývám hlavními směry vývoje své politiky, na "nových zdrojích růstu", protože s tradičními zdroji růstu nezvítězíme v hospodářské soutěži o konkurenceschopnost s nově se rodícími ekonomikami, jako je Čína nebo Indie.
<P>
Základ našeho programu růstu musí být inovace, získání nových zdrojů růstu podporujících přechod na nízkouhlíkové hospodářství: inteligentní ekologický rozvoj a inovace. Jsem přesvědčen, že inovace je klíčem budoucího rozvoje evropského hospodářství
<SPEAKER ID="292" NAME="Emilie Turunen" AFFILIATION="Verts/ALE">
(DA) Pane Barroso, finanční krize vyvolala hospodářskou krizi nebývalého rozměru a v současnosti narůstá v Evropě dramatickým způsobem nezaměstnanost. Nezaměstnanost mezi mladými lidmi - ve věku do 25 let - v Evropě je 19,8 %, jak jste sám uvedl, a ve Španělsku je v této chvíli více než každý třetí ve věku do 25 let nezaměstnaný. Způsobujeme rozvrat celé jedné generace a doposud jste, pane Barroso, neudělal takřka nic pro vyřešení tohoto problému. Dnes jste uvedl, že vás tato problematika velmi znepokojuje, což ráda slyším - ráda bych však viděla i důkaz. I když za politiku zaměstnanosti jsou zodpovědné vnitrostátní vlády, je třeba, aby i Evropa přijala odpovědnost a iniciativy.
<P>
Ráda bych požádala o tři věci. Za prvé, komisař Špidla slíbil 5 milionů učňovských míst pro mladé lidi v Evropě. Co se s nimi stalo? Za druhé, v celé Evropě přijímáme v současnosti soubory opatření na podporu růstu a záchranné balíčky. Proč tato opatření nezahrnují i režimy v oblasti cílených pracovních míst pro mladé lidi? Za třetí, co hodláte udělat pro posílení sociální politiky a politik zaměřených na mladé lidi v nové strategii po vstupu Lisabonské smlouvy v platnost.
<SPEAKER ID="293" NAME="José Manuel Barroso">
předseda Komise. - Opakuji, že využíváme všech existujících nástrojů. Máme nástroje na úrovni Společenství a máme i některé nástroje na vnitrostátní úrovni. Můžeme se snažit spolupracovat s členskými státy a přimět je, aby těchto vnitrostátních nástrojů využívaly co nejlépe, aby si vyměňovaly osvědčené postupy, a vybízet je, aby se jimi řídily.
<P>
Pan komisař Špidla, který odvádí skvělou práci za velmi obtížných podmínek, požadoval společně s celou Komisí od členských států vytvoření 5 milionů učňovských míst. Nabízíme osvědčené postupy. Například ve Francii se velmi osvědčuje praxe, kdy soukromé společnosti podporují odbornou přípravu ve svých podnicích a učňovské školství, přičemž část přípravy je financována z veřejných prostředků a část financují společnosti samotné.
<P>
Je to tedy jedna z našich priorit a my ji realizujeme prostřednictvím všech našich nástrojů - Evropského sociálního fondu, Fondu na přizpůsobení se globalizaci, Fondu soudržnosti a zdvojením prostředků do finančního nástroje pro vyrovnání podpory novým členským státům a zemím, které nejsou členem eurozóny.
<P>
Naše nástroje využíváme v plné míře, musíme však posílit spolupráci s členskými státy na řešení sociálních problémů, o nichž jste hovořila, zejména v oblasti nezaměstnanosti mladých lidí.
<SPEAKER ID="294" NAME="Ilda Figueiredo" AFFILIATION="GUE/NGL">
(PT) Pane předsedo, v zájmu snížení chudoby a nezaměstnanosti musíme vytvořit pracovní místa se zaměstnaneckými právy, podporovat výrobu a zlepšit všeobecné a bezplatné veřejné služby. Jinak řečeno, musíme investovat do jiných politik. Musíme dělat opak toho, co jsme dělali doposud.
<P>
Byli jsme například vyděšení, když jsme zjistili, že studie generálního ředitelství pro zaměstnanost a Eurofondu předkládají dva scénáře budoucího vývoje v textilním odvětví, které předpokládají, že do roku 2020 bude ztráta pracovních míst ve Společenství v tomto odvětví činit 20 % až 25 %, přičemž třetí scénář předpokládá dokonce ztrátu ve výši 50 % stávajícího počtu pracovních míst v tomto odvětví v rámci Evropské unie. Jak lze tuto situaci sladit s novými návrhy, jejichž cílem je liberalizace mezinárodního obchodu bez ohledu na důsledky pro Portugalsko a další země Evropské unie s velmi citlivými odvětvími, jako například textilní průmysl, zemědělství a množství mikropodniků a malých podniků, které tyto politiky zadusí?
<SPEAKER ID="295" NAME="José Manuel Barroso" LANGUAGE="PT">
Nedomnívám se, že uzavření Evropy je řešením pro Portugalsko nebo kteroukoli další evropskou zemi. Evropa je největším vývozcem zboží a služeb na světě a přijetím protekcionistických politik bychom nic nezískali. V některých evropských zemích skutečně existují určitá odvětví, tzv. "tradiční odvětví”, která se většinou nacházejí v zemích jižní Evropy a jsou zvláště zranitelná vůči novým podmínkám mezinárodní hospodářské soutěže, a vyvíjejí proto zvláštní snahy, aby se těmto novým podmínkám přizpůsobila. Jak jsem už uvedl v předchozí odpovědi, znamená to, že musíme hledat nové zdroje růstu a konkurenceschopnosti v Evropě. Rozhodně bychom však neměli Evropu uzavírat, protože to v sobě skrývá riziko, že se jiné trhy uzavřou pro naše vývozy.
<P>
Musíme investovat do inovací, investovat do odborné přípravy, musíme investovat do nových zdrojů růstu a snažit se o větší konkurenceschopnost, zároveň však, jak jste uvedla - a v tom jsme zajedno -, zajišťovat, že tyto investice nebudou na úkor sociálních standardů, které jsou pro Evropu tolik důležité. Nenavrhujeme snížení našich sociálních standardů. Snažíme se rovněž pomoci ostatním, aby své sociální standardy zvýšili, rozhodně však nejsem zastáncem toho, aby se Evropa uzavírala. Domnívám se, že zachování otevřených globálních trhů je v nejlepším zájmu Evropy.
<SPEAKER ID="296" NAME="John Bufton" AFFILIATION="EFD">
Pane Barroso, finanční krize ve Spojeném království je velmi vážná. Jedním z mnoha odvětví, které touto krizí trpí, je odvětví zemědělství. Od 1. ledna 2010 se podmínky výrazně zhoršily zavedením EID, což je "elektronická identifikace ovcí". Tato zařízení na sledování ovcí jsou nepřesná. Bylo mi řečeno, že jejich přesnost dosahuje pouhých 79 %.
<P>
Pokud, pane Barroso, pojedete z kopce a vaše brzdy budou funkční jen ze 79 %, bezpochyby v určitém okamžiku havarujete. Obávám se, že zhroucení čeká i odvětví zemědělského chovu ovcí po zavedení systému EID a jeho vadných zařízení. Po zavedení systému EID v lednu nastane zvláštní situace, kdy budeme sice vědět, kolik ovcí je ve Spojeném království, kde jsou a budeme mít přehled i o veškerém jejich pohybu, přitom nemáme - v důsledku neomezeného přistěhovalectví - představu o tom, kolik lidí na území Spojeného království žije, kdo jsou, ani kde se pohybují. Mohl byste se, pane Barroso, přimluvit u zbytku Komise, aby zavedla systém EID dobrovolně do doby, než bude toto zařízení zcela přesné?
<SPEAKER ID="297" NAME="Předseda">
To je velmi specifická otázka, byli bychom rádi, abyste pokládali obecnější otázky ohledně krize a jejího překonání. Předseda Evropské komise nemůže být informován o specifických problémech jednotlivých zemí, a proto vás žádám, abyste pokládali obecnější otázky.
<SPEAKER ID="298" NAME="José Manuel Barroso">
předseda Komise. - Rád bych uvedl, že se mi příliš nelíbí srovnávání ovcí a lidí. Myslím, že to není právě vkusné.
<P>
(Potlesk)
<P>
Nicméně zavádění systémů identifikace, o kterém jste hovořil, se usilovně věnujeme, jsme však samozřejmě obezřetní. Pokud jsou se zaváděním problémy, jsme připraveni se jimi zabývat. Mám pocit, že opatření, která byla již přijata v oblasti identifikace ovcí, jsou obecně dobrá. Vyzkoušejme je v praxi.
<SPEAKER ID="299" NAME="Zoltán Balczó" AFFILIATION="NI">
(HU) Pane Barroso, globální finanční krize, která začala ve Spojených státech a rozrostla se na skutečnou hospodářskou krizi, má za následek ztrátu milionů pracovních míst a vznik sociální krize. Evropská unie se snaží přijmout opatření na záchranu společností jako Opel, a pokud bude nějaký plán realizován, bude rovněž zahrnovat přímou pomoc. Přitom jsou to malé a střední podniky, které vytváří pracovní místa, ve skutečnosti většinu pracovních míst.
<P>
Domníváte se, pane předsedo, že toto opatření na pomoc těmto podnikům je dostatečné? Maďarsko je ve zvláště obtížné situaci, protože zde fungují pouze zahraniční komerční banky. Může být v takovém případě poskytnuta přímá státní pomoc, nebo se jedná o hospodářský nacionalismus, kterému jste vyhlásil válku, či jinak řečeno tržní dogmatismus?
<SPEAKER ID="300" NAME="José Manuel Barroso">
předseda Komise. - Moje jednoznačná odpověď je ne: co jsme doposud udělali, není dostatečné. Musíme pro malé a střední podniky udělat víc. Považuji to za prioritu. Schválili jsme "Small Business Act" o drobném podnikání a to je dobře. Zlepšili jsme situaci v oblasti pozdních plateb, které jsme zkrátili, což bylo dobré, a malé a střední podniky to velmi uvítaly. Snažíme se samozřejmě omezit všechny byrokratické a administrativní postupy, které představují administrativní zátěž zejména pro malé a střední podniky, a snažíme se život malým a středním podnikům usnadnit. Tyto podniky představují, jak jste uvedl - a já s vámi souhlasím -, jedno z nejdůležitějších odvětví z hlediska tvorby nových pracovních míst, což je také součást naší politiky.
<P>
Dalším opatřením, které jsme nedávno přijali a o kterém jsem se dnes ještě nezmiňoval, bylo navýšení povolené částky státní pomoci formou přímých podpor ze strany členských států některým malým a středním podnikům, které se nachází ve zvlášť obtížné situaci, na 500 000 EUR. Domnívám se, že malé a střední podniky by měly zůstat prioritou v našem úsilí o dosažení udržitelnosti a to včetně udržitelného zaměstnání.
<SPEAKER ID="301" NAME="Seán Kelly" AFFILIATION="PPE">
(GA) Pane předsedo, úvodem bych rád poděkoval panu předsedovi Barrosovi za to, že mezi nás přišel a odpovídá na naše otázky otevřeně, upřímně a ochotně.
<P>
Předseda Barroso byl však bohužel obviněn, že nebyl demokraticky zvolen a že donutil Iry, aby se podřídili.
<P>
Rád bych řekl panu Farageovi, že rozhodně nebyl demokraticky zvolen, aby hovořil jménem irského národa, a že použití slova "bully" nebylo z jeho strany příliš šťastné, protože 700 let bylo Irsko známé jako druhý ostrov Johna Bulla - Anglie -, který se snažil násilím donutit ("bully"), aby se podřídili. To už je díky Bohu minulostí a nyní k mé otázce.
<P>
Pokud jde o nové pravomoci, které dává Evropské unii Lisabonská smlouva, hodlá pan předseda Barroso pověřit jednoho z komisařů výhradně úkolem předkládat nové návrhy a nová opatření na realizaci těchto pravomocí?
<SPEAKER ID="303" NAME="José Manuel Barroso">
předseda Komise. - Omlouvám se, ale nerozuměl jsem dobře otázce, protože pokud se ptáte, zda hodlám ustanovit jednoho komisaře pro všechny nové pravomoci vyplývající z Lisabonské smlouvy, pak odpovídám nikoliv, rozhodně se nedomnívám, že by to bylo rozumné, protože tyto pravomoci se dotýkají tolika oblastí, že není možné je všechny svěřit jedné osobě.
<P>
V odpovědi jednomu z vašich předřečníků jsem už uvedl, o jakých změnách v resortech uvažuji. Možná budou i další: v současnosti na tom pracuji. Je to ostatně činnost, kterou musím koordinovat s členskými státy. Například Irsko doposud nejmenovalo kandidáta na možného komisaře.
<P>
Sestavoval jsem Komisi už před pěti lety a je to vzájemný proces, při kterém rovněž potřebuji znát lidi, které členské státy navrhují. Udělám rozhodně vše, co bude v mých silách, abych nalezl schopné lidi - muže a ženy (a to říkám i kvůli Irsku!) -, abychom na konci vytvořili sbor odhodlaných Evropanů, kteří jsou schopní a zkušení ve všech oblastech od hospodářství, politiky, energetiky, životního prostředí, spravedlnosti, základních práv a tak dále: je to množství kvalifikací, pro které potřebujeme velmi schopné lidi.
<SPEAKER ID="304" NAME="Předseda">
Dnes to bylo poprvé, co se v Parlamentu konalo toto zasedání otázek a odpovědí s předsedou Komise, a tak vám ještě jednou mnohokrát děkuji, pane předsedo Barroso. Jelikož to pro nás byla zvláštní událost, chtěl byste pronést několik obecných připomínek k tomuto prvnímu zasedání otázek a odpovědí?
<SPEAKER ID="305" NAME="José Manuel Barroso">
předseda Komise. - Děkuji vám mnohokrát, pane předsedo, a děkuji všem váženým poslancům tohoto Parlamentu za toto cvičení. Skutečně mě to bavilo. Myslím si, že to je dobré cvičení. Musím upřímně říct, že je pro mě velmi obtížné shrnout veškeré své argumenty, nebo alespoň své hlavní argumenty, do jedné minuty, především proto, že většinou nemluvím svým vlastním jazykem. Používám jazyky, o nichž jsem přesvědčen, že jsou dostupnější, jejich používání však ode mne vyžaduje další úsilí.
<P>
Jste to vy, kdo rozhoduje o struktuře. Mohu s vámi vést rozpravu, protože jsem přesvědčen, že svobodná, konfrontační a kontroverzní diskuse je dobrým příspěvkem k posílení evropského demokratického prostoru.
<P>
(Potlesk)
<SPEAKER ID="306" NAME="Předseda">
Tím je tento bod uzavřen.
