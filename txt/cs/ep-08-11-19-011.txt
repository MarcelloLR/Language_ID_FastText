<CHAPTER ID="011">
Podmínky pro vstup a pobyt státních příslušníků třetích zemí za účelem zaměstnání vyžadujícího vysokou kvalifikaci - Jednotný postup pro podání žádosti o povolení k pobytu a o pracovní povolení	
<SPEAKER ID="164" NAME="Předsedající">
Dalším bodem je společná rozprava k těmto zprávám:
<P>
paní E. Klamtové, jménem Výboru pro občanské svobody, spravedlnost a vnitřní věci, o návrhu směrnice Rady o podmínkách vstupu a pobytu státních příslušníků třetích zemí za účelem zaměstnání vyžadujícího vysokou kvalifikaci - C6-0011/2008 -;
<P>
pana P. Gauberta, jménem Výboru pro občanské svobody, spravedlnost a vnitřní věci, o návrhu směrnice Rady o sjednoceném postupu vyřizování žádostí státních příslušníků třetích zemí o jediné povolení k pobytu a výkonu práce na území členského státu a o společném souboru práv pro pracovníky z třetích zemí, kteří oprávněně pobývají v členském státě - C6-0470/2007 -.
<P>
Sněmovní služba mi sdělila, že otec paní Klamtové zemřel, a není proto přítomna. Samozřejmě vyjadřujeme svou soustrast paní Klamtové a děkujeme panu Weberovi, že se ujal povinností zpravodaje v této rozpravě.
<SPEAKER ID="165" NAME="Manfred Weber">
zpravodaj. - (DE) Pane předsedající, pane místopředsedo, o tom, proč zde dnes hovořím já, byla již řeč. Je to z důvodu úmrtí v rodině paní Klamtové. Rád bych jí vyjádřil naši soustrast.
<P>
Rád bych úvodem jménem zpravodajky vyjádřil svou vděčnost za skvělou spolupráci v této oblasti. Jak víte, zpráva vznikla v úzké spolupráci mezi Výborem pro občanské svobody, spravedlnost a vnitřní věci a Výborem pro zaměstnanost a sociální věci Evropského parlamentu v rámci procesu prohlubování spolupráce. Proto bych rád poděkoval svým kolegům poslancům, kteří se podíleli na vzniku zprávy, a rovněž stínovým zpravodajům ve Výboru pro občanské svobody, spravedlnost a vnitřní věci. Zpravodajka by rovněž ráda poděkovala zejména francouzskému předsednictví, se kterým v posledních měsících udržovala úzké vazby. Avšak jako poslanec Evropského parlamentu bych rád opět zdůraznil, že by bylo lepší, kdyby byla dohoda na úrovni velvyslanců uzavřena až po rozpravách v Evropském parlamentu. Byl by to pozitivní náznak úzké spolupráce.
<P>
A nyní k věci, soutěžíme se zeměmi celého světa o vysoce kvalifikované pracovníky. S podílem 1,72 % pracovníků se Evropská unie zdaleka nevyrovná svým konkurentům. Austrálie, Kanada, Spojené státy a dokonce Švýcarsko mají větší podíl vysoce kvalifikovaných pracovníků. V soutěži o nejlepší a nejchytřejší hlavy máme v Evropské unii poměrně nevýhodnou výchozí pozici. Všichni víme, že tato otázka sehrává rozhodující úlohu v naší budoucnosti a schopnosti našich vnitrostátních ekonomik zavádět inovace.
<P>
Prostřednictvím osmi kompromisních pozměňovacích návrhů dokázala Ewa Klamtová dosáhnout dohody s ostatními skupinami v Parlamentu o základních měřítcích. Zpráva Ewy Klamtové, kterou schválil Výbor pro občanské svobody, spravedlnost a vnitřní věci, obsahuje hlavní měřítka pro přijímání vysoce kvalifikovaných pracovníků ze třetích zemí. Prvním hlediskem je definice vysoce kvalifikovaných pracovníků a týká se otázky platů. Do oblasti působnosti této směrnice spadají na jedné straně lidé, kteří mají vyšší odborné vzdělání, a na druhé straně lidé, kteří mají srovnatelnou odbornou praxi zahrnující období nejméně pěti let. Komise původně navrhovala tři roky odborné praxe. Evropský parlament se rovněž dostal o něco dále v otázce platového měřítka. Nejnižší platová hranice by měla představovat alespoň 1,7násobek průměrné hrubé roční mzdy. Rada zvolila činitel 1,5. Rád bych proto zdůraznil, že Evropský parlament požaduje lepší definici vysoce kvalifikovaných pracovníků.
<P>
Dalším problémem je otázka odlivu mozků, která představuje důležité hledisko. Jak bychom měli k tomuto úkolu přistupovat? Neměli bychom provádět nábor vysoce kvalifikovaných pracovníků ve třetích zemích, kde jsou nutně zapotřebí. Žádost o modrou kartu může být odmítnuta v případě, že odliv mozků představuje skutečný problém. Musíme však být sami k sobě upřímní. I když bereme problém odlivu mozků vážně, jsme součástí celosvětové konkurence, a proto je zapotřebí modré karty časově omezit.
<P>
Administrativní hlediska nejsou samozřejmě jediná, která sehrávají významnou úlohu při získávání vysoce kvalifikovaných pracovníků ze strany Evropy. Rovněž jsou důležité kulturní otázky, jako je otevřenost přistěhovalectví a získávání nejlepších. Nesmíme však pomíjet přidanou hodnotu, kterou modré karty přináší Evropě. Poprvé se nám podařilo vytvořit standardizovaný režim přijímání pokrývající celou Evropu. V tom spočívá skutečná přidaná hodnota.
<P>
Zítřejší hlasování je pro nás rovněž důležité proto, že jsme přijali zvláštní pozměňovací návrh, který zdůrazňuje zásadu upřednostňování pracovníků Společenství. To znamená, že pokud jsou na konkrétní pracovní místo k dispozici kvalifikovaní evropští pracovníci, dostávají přednost před vydáváním modré karty. Rovněž bychom měli zdůraznit, že jsme se všichni shodli na tom, a naše domovské země by o tom měly být informovány, že i když máme standardizovaný postup, nechceme určovat žádné evropské kvóty. Jinými slovy, nechceme stanovovat, jaká by měla být míra přistěhovalectví. Ta musí být a měla by zůstat pod vnitrostátní kontrolou. Jménem zpravodajky chci ještě jednou poděkovat všem zúčastněným. Doufám, že zítřejší výsledky budou stejně dobré jako výsledky, kterých jsme již dosáhli ve Výboru pro občanské svobody, spravedlnost a vnitřní věci.
<SPEAKER ID="166" NAME="Patrick Gaubert" LANGUAGE="FR">
Pane předsedající, dámy a pánové, jsem zvláště šťasten, že naše dnešní legislativní rozprava se týká legálního přistěhovalectví, což nám umožňuje vést diskusi, která se nebude zaměřovat - či která se nebude už nadále zaměřovat - na kriminalizaci nelegálního přistěhovalectví, ale zcela správně zdůrazní pozitivní hlediska a značný přínos legálního přistěhovalectví pro naše evropské podniky.
<P>
Je důležité, abychom v současném demografickém kontextu připomněli Evropanům významný příspěvek přistěhovalectví k hospodářské prosperitě a rozvoji Evropské unie. Poslední demografické předpovědi, které máme k dispozici, naznačují rizika týkající se životaschopnosti systémů důchodového zabezpečení a zdravotního a sociálního pojištění.
<P>
Za této situace se Evropská unie rozhodla pro jednoznačnou volbu: prosazovat společnou přistěhovaleckou politiku podporující legální, ekonomickou migraci, která bude účinně řízena v souladu s požadavky vnitrostátních trhů. Proto dnes projednáváme dva dalekosáhlé věcné legislativní dokumenty, jejichž cílem je uspokojit požadavky pracovního trhu, jak je jednoznačně vymezily naše členské státy.
<P>
Přijetím obou těchto dokumentů současně vyšle Evropský parlament jednoznačný signál otevřenosti, který musíme plně využít k tomu, abychom vysvětlili veřejnosti - našim spoluobčanům - a třetím zemím vše pozitivní, co děláme v oblasti přistěhovalectví. V této věci se nemusíme za svou volbu stydět a nepotřebujeme poučení od vůdců třetích zemí, kteří nedokážou provádět odpovídající politiky, které by zabránily tomu, aby jejich obyvatelé riskovali životy ve snaze nalézt lepší životní podmínky v Evropě.
<P>
Pokud jde o směrnici o sjednoceném postupu, jejíž jsem zpravodaj, za prvé, návrh zavádí systém jediného správního místa pro občany třetích zemí, kteří se chtějí usadit v některém členském státě za účelem práce. Vytváří postup jediné žádosti, který je jednodušší, kratší a rychlejší jak pro zaměstnavatele, tak pro přistěhovalce, s cílem omezit byrokratické postupy a zjednodušit správní kroky. Tento postup a jediné povolení rovněž usnadní kontroly platnosti povolení, a to jak pro státní správu, tak pro zaměstnavatele.
<P>
Za druhé, návrh směrnice zajistí rovné zacházení pro všechny občany třetích zemí v určitých oblastech. S ohledem na základní sociální a hospodářská práva přistěhovalců, kteří jsou oprávněně přítomní na území Evropské unie, i těch, kteří nově přichází, pomáhá tento návrh zlepšit jejich začlenění, a povede proto k větší sociální soudržnosti.
<P>
Rovné zacházení se týká pracovních podmínek, zdraví, bezpečnosti na pracovišti, vzdělání, odborné přípravy, uznávání kvalifikací, sociálního zabezpečení, včetně zdravotní péče, vyplacení získaných nároků na důchodové zabezpečení při stěhování, přístupu ke zboží a službám i daňových výhod.
<P>
Plánují se samozřejmě realistická omezení, musíme však zajistit, aby nepřesahovala omezení plánovaná v rámci modré karty. Je třeba zohlednit zájmy přistěhovalců a ochránit jejich práva. Z údajů vyplývá, že nezaměstnanost mezi přistěhovalci je větší než mezi občany Evropské unie, že mají často nejisté zaměstnání a že zvládnutí jazyka hostitelské země představuje nadále značnou překážku.
<P>
Oba texty navržené Komisí - a využívám této příležitosti, abych ocenil jejich zdravý rozum -odpovídají naší představě přistěhovalecké politiky: dostatečně pevná a humánní politika. Rád bych rovněž poděkoval Radě a francouzskému předsednictví za výjimečné a rychlé úsilí, které připravilo cestu k rychlému přijetí těchto dvou dokonale se doplňujících dokumentů.
<SPEAKER ID="167" NAME="Jean-Pierre Jouyet" LANGUAGE="FR">
Pane předsedající, zpravodajové pane Manfrede Webere a Patricku Gauberte, vážení poslanci, pane místopředsedo Komise, pane Barrote, pane Webere, vyřiďte prosím naši upřímnou soustrast a naši účast paní Klamtové, která nemůže být z pochopitelných důvodů mezi námi přítomná.
<P>
Téměř před čtyřmi lety, v lednu roku 2005, ohlásila Evropské komise důležitou rozpravu o budoucích vyhlídkách aktivní evropské politiky v oblasti hospodářské migrace. Ukázalo se, že existuje stále řada výhrad a že k dosažení konsensu v této otázce by bylo zapotřebí značného úsilí, jak zdůrazňuje Patrick Gaubert. Rovněž opakovaně připomínal, jak pozoruhodně se od té doby názory změnily. Hospodářská migrace se od té doby stala prvním pilířem společné přistěhovalecké politiky, kterou přijaly členské státy schválením Evropského paktu o přistěhovalectví a azylu na Evropské radě 16. října.
<P>
Evropský parlament bude dnes hlasovat v plénu o prvních dvou dokumentech Společenství, které vytvářejí společný nástroj v oblasti ekonomické migrace. První z nich, modrá karta, umožní přístup vysoce kvalifikovaným pracovníkům v celé Evropě a zajistí soubor práv a administrativních nástrojů.
<P>
Druhý nástroj, jediné povolení, které v sobě spojuje povolení k pobytu a pracovní povolení, významným způsobem omezí administrativní problémy pro všechny, kteří přicházejí pracovat oprávněně do Evropské unie, a zaručí jim soubor práv v celé Unii.
<P>
Tyto dva dokumenty dokládají, že Evropská unie je skutečně odhodlána podporovat legální přistěhovalectví, jak to zdůraznili zpravodajové, a že chce usnadnit život občanů třetích zemí, kteří oprávněně pobývají na našem území, stručně řečeno, že nejsme pevnost Evropa, jak by si to někteří přáli.
<P>
I já bych rád ocenil práci zpravodajů na těchto návrzích. Jejich úsilí otevřelo cestu skutečně aktivní spolupráci - a jsem velmi rád, že to mohu říci - mezi Radou a Evropským parlamentem během celé práce.
<P>
V první řadě bych se rád věnoval otázce modrých karet. Necelý rok po předložení návrhu ze strany Komise vypracovala Rada obecný přístup. Nebyl to lehký úkol vzhledem k pravidlu o jednomyslnosti. Díky vynikající spolupráci s paní Klamtovou zohlednila Rada řadu oblastí, které projednával Evropský parlament, ať už se jedná o definování příjemců karet, podmínky doručení, pozornost věnovanou etickým podmínkám náborů a možnosti kruhové migrace, stejně jako vyloučení diskriminace na základě věku nebo potřebnou flexibilitu ohledně platnosti karet.
<P>
V jedné oblasti se postoje Evropského parlamentu a Rady významně liší, a tou je otázka platového měřítka. Rada přijala nižší hranici s možností dalších odchylek v odvětvích, která se potýkají s nedostatkem pracovních sil, což umožní využít výhody modré karty většímu počtu lidí. Vzhledem k předloženým návrhům doufám, že Evropský parlament bude schopen přijmout postoj Rady, a tím rozšířit oblast využití této modré karty.
<P>
Toto úsilí vzbuzuje naději na úspěch, který vyšle trojí signál našim evropským spoluobčanům, signál o odhodlání Evropy zajistit možnosti legálního přistěhovalectví, zejména z profesních důvodů. Jedná se skutečně o první dokument týkající se tohoto konkrétního cíle. Je to rovněž signál přístupnosti evropské integrace, jejímž symbolem se stane evropská modrá karta umožňující skutečnou mobilitu v rámci Evropy pro vysoce kvalifikované občany třetích zemí a jejich rodinné příslušníky, a to v souladu s pravomocemi každého členského státu, protože členské státy si samozřejmě ponechávají nadále kontrolu nad svým pracovním trhem. Třetí signál se týká významu, který Evropská unie přisuzuje většímu využívání schopností a nadání ve světě, který je nyní globalizovaný, v souladu se snahami o posílení evropské konkurenceschopnosti v rámci Lisabonské strategie.
<P>
Tímto způsobem Evropská unie uvádí v soulad přání zvýšit svou atraktivitu s věrností vůči závazkům podporovat rozvoj nejchudších zemí. Rada zajistila, aby byla do směrnice začleněna celá řada návrhů zaměřených na předcházení a omezení odlivu mozků. To zde slavnostně prohlašuji a vrátím se k tomu v reakci na jednotlivé projevy, které, jak jsem přesvědčen, přednesete, neboť jsem si vědom úzkého vztahu, který máte k účinné a rovné spolupráci se zeměmi původu, zejména africkými zeměmi.
<P>
A nyní ke směrnici, kterou se zavádí jediné povolení sdružující povolení k pobytu a pracovní povolení. Jedná se rovněž o velmi významný dokument, který výrazně usnadňuje ekonomickou migraci, a to tak, aby byla legální, transparentní, přístupná a předvídatelná, přičemž omezuje administrativní postupy, které příliš často odrazují imigranty tolik potřebné z hlediska hospodářské a demografické rovnováhy Unie. Především však tento dokument stanoví soubor práv pro všechny pracovníky ze třetích zemí, kteří oprávněně pracují a pobývají v Evropské unii.
<P>
Podle původního přijetí této směrnice by nikdo nepředpokládal, jak významného pokroku dosáhne v blízké budoucnosti. Úsilí v oblasti modré karty však postupně vytvořilo půdu pro tuto složitou záležitost. Předsednictví vyvinulo veškeré úsilí k dosažení co největšího pokroku při dokončení tohoto návrhu a přirozeně maximálně zohlednilo postoje této sněmovny.
<P>
Úsilí na tomto dokumentu se zintenzivnilo a jsme přesvědčeni, že do konce prosince budou jeho hlavní části dokončeny. Návrh přezkoumají nejprve ministři během zasedání Rady pro spravedlnost a vnitřní záležitosti ve dnech 27. a 28. listopadu. Jasný signál ze strany Evropského parlamentu o vhodnosti a přidané hodnotě tohoto dokumentu posílí formující se hnutí a připraví cestu konečnému přijetí této směrnice, která zcela jednoznačně usnadňuje život imigrantů.
<SPEAKER ID="168" NAME="Jacques Barrot" LANGUAGE="FR">
Pane předsedající, i já bych rád vyjádřil vřelé poděkování zpravodajce, paní Klamtové - a rád bych se připojil k projevu soustrasti, kterou jí vyslovil pan Jouyet - a zpravodaji Patricku Gaubertovi. Obě zprávy jsou vysoce kvalitní a děkuji dvěma zpravodajům z Výboru pro zaměstnanost a sociální věci, paní Jelevové a panu Masielovi. Rovněž děkuji Manfredu Weberovi, který zastupuje paní Klamtovou.
<P>
Tyto dvě navrhované směrnice jsou prvními v řadě směrnic, jejichž vypracování ohlásila Komise v roce 2005 v rámci akčního plánu legálního přistěhovalectví. Jsou důležité nejen pro přistěhovalce samotné, ale i pro naše členské státy a jejich podniky. Mám-li zopakovat slova Patricka Gauberta a i váš projev, pane Jouyete, jsou dokladem skutečného významu tohoto paktu o přistěhovalectví a azylu, na jehož dokončení se podílelo francouzské předsednictví, a ukazují, že tento pakt je ve skutečnosti vyvážený a že je projevem touhy Evropanů otevřít tyto migrační toky, které mohou být velmi užitečné a přínosné pro budoucnost naší evropské společnosti.
<P>
Tyto dva dokumenty nám tak umožní ukázat tvář otevřené Evropské unie vítající občany třetích zemí, kteří se tak zde mohou legálně usazovat a pracovat na všech úrovních podle své kvalifikace a samozřejmě plně využívat svých práv. Ukazují rovněž schopnost Evropské unie dohodnout se na společných nástrojích pro oblast ekonomického přistěhovalectví, a nalézt tak odpovídající rovnováhu mezi očekáváním společnosti, právy přistěhovalců a potřebami jejich země původu.
<P>
Zahájím horizontálním nástrojem, tedy směrnicí o jediném povolení a o právech migrujících pracovníků. Jsem rád, že široký rámec původního návrhu Komise byl potvrzen, zejména ve vztahu ke sjednocenému postupu, k jedinému povolení pro občany třetích zemí, kteří jsou přijímáni jako pracovníci, a ve vztahu ke společnému souboru práv pro všechny přistěhovalce, kteří mají povolení k práci, bez ohledu na původní důvod jejich pobytu.
<P>
Je naprosto nezbytné zajistit, aby všichni občané třetích zemí, kteří mají povolení k práci, měli ve všech členských státech zajištěn stejný soubor minimálních práv. Podle mě je to v souladu se všemi evropskými zásadami týkajícími se základních práv.
<P>
I vaše zpráva, pane Gauberte, navrhuje nové a doplňující prvky, které Komise může podpořit. Rád bych se zde zmínil zejména o třech pozměňovacích návrzích: pozměňovací návrh udělit dočasné povolení k pobytu v případě, kdy došlo ke zpoždění při vyřizování žádostí o prodloužení povolení, pozměňovací návrh na posílení procedurálních práv a pozměňovací návrh, který zavádí možnost požádat o jediné povolení osobám, které již oprávněně pobývají v některém členském státě.
<P>
Komise chápe a sdílí touhu Evropského parlamentu odstranit veškerá omezení v článku o rovném zacházení, a pokud jde o předsednictví, samozřejmě doufám, že Rada bude ke všem těmto pozměňovacím návrhům co nejotevřenější.
<P>
Nyní se dostáváme k navrhované evropské modré kartě ve zprávě paní Klamtové, kterou nám připomněl pan Weber. Cílem evropské modré karty je učinit Evropskou unii přitažlivější a zvýšit její schopnost získat vysoce kvalifikované pracovníky ze třetích zemí tak, aby legální přistěhovalectví mohlo pomoci posílit konkurenceschopnost našeho hospodářství v rámci doplnění Lisabonské strategie.
<P>
Zpráva, kterou jsme předložili sněmovně, podporuje stanovisko Komise v otázce potřeby a naléhavosti zavedení tohoto společného systému v Evropě. Komise proto ochotně podpoří závěry zprávy, avšak s určitými výhradami. Za prvé, Komise rozhodně schvaluje pozměňovací návrhy, které činí tento systém přitažlivějším, jako jsou například návrhy zaměřené na odstranění veškerých omezení, pokud jde o rovnost zacházení a o přístup na pracovní trh pro ty, kteří jsou držiteli modré karty déle než dva roky. Za druhé, začlenění uprchlíků do kategorie osob s povoleným pobytem, které mohou využívat tohoto systému. Tento nástroj v původním návrhu chyběl, považujeme jej však za hodnotný z každého hlediska, ať už politického, humanitárního či hospodářského.
<P>
A za třetí, zachování kritéria odborné způsobilosti u některých profesí. Zejména v odvětví nových technologií jsou osobní zkušenost a schopnosti mnohem hodnotnější než vysokoškolské diplomy.
<P>
Naproti tomu Komise nemůže přijmout pozměňovací návrhy, které omezují poskytování modré karty pouze na občany zemí, s nimiž má Evropská unie podepsány dohody. Je sice pravdou, že cílem tohoto pozměňovacího návrhu je omezení negativních dopadů na rozvojové země, Komise je však přesvědčena, že by to mělo za následek příliš omezené uplatňování této směrnice. Navíc v sobě nese riziko diskriminace vysoce kvalifikovaných migrantů, kteří by pak mohli využívat vnitrostátní systémy, nad nimiž nemá ani Komise, ani Parlament žádnou kontrolu.
<P>
Podobně jistě pochopíte mé výhrady ohledně možnosti omezení práva na kruhovou migraci. Upřímně řečeno jde spíše o nesouhlas než výhrady. Možnost návratu do země původu na dva roky, aniž by dotyčná osoba přišla o dlouhodobé povolení k pobytu, je nezbytné například z hlediska zachování možnosti výměny pracovníků univerzit a nemocnic či dokonce možnosti umožnit lidem žijícím v zahraničí podílet se na rozvoji svých zemí původu. Omezila by se tím kruhová migrace, o jejíž rozvoj usilujeme.
<P>
Závěrem bych rád řekl několik slov o zjevné potřebě zohlednit stav pracovního trhu. Jak nám připomněl Manfred Weber, pracovní trhy v Evropě jsou samostatné a je na každém státu, aby určil, kolik přistěhovalců přijme. Nesmíme rovněž zapomínat na povinnost přijímat na pracovní trh všechny evropské občany z ostatních členských států.
<P>
Na závěr se obracím na předsednictví, na pana Jean-Pierra Jouyeta, a doufám, že ministři na setkání Rady příští týden co nejvíce zohlední pozměňovací návrhy Evropského parlamentu, které rozhodně představují přidanou hodnotu, a doufám, že do konce roku budeme schopni ukázat, že Evropa se neuzavírá sama do sebe a přeje si otevřít tyto migrační toky s vědomím, že bychom chtěli stále více řídit tyto migrační toky ve spolupráci s přistěhovaleckými zeměmi.
<P>
(Potlesk)
<SPEAKER ID="169" NAME="DanutBudreikaitė" LANGUAGE="LT">
? Cílem návrhu modrých karet je naděje, že přilákají do EU kvalifikovanou pracovní sílu a vytvoří podmínky, které umožní těmto pracovníkům sice dočasný, avšak dlouhodobý pobyt. V návrhu se uvádí, že nebude docházet k odlivu mozků, ale k návratu mozků - jejich oběhu. To je nepravděpodobné.
<P>
Jak bude tento návrh vypadat v kontextu politiky rozvojové spolupráce?
<P>
Po zavedení modrých karet budou rozvojové země přicházet o odborníky, na jejichž odborné přípravě se podílela i EU, a to zejména v nejcitlivějších oblastech - vzdělání a zdravotnictví. Nedostatek těchto odborníků bude muset být nahrazen dobrovolníky z našich zemí.
<P>
Navíc Spojené království, Irsko a Dánsko se neúčastní projektu modrých karet, protože ze zásady nezvou odborníky z citlivých odvětví v rozvojových zemích. V tomto světle se podpora rozvojových zemí jeví jako falešná. Nadále bezpochyby převládají zájmy podniků.
<P>
Modré karty mohou ve skutečnosti rozvojové země z hlediska duševního potenciálu značně poškodit.
<SPEAKER ID="170" NAME="Jan Tadeusz Masiel" LANGUAGE="PL">
Pane předsedající, pane komisaři, pane ministře, směrnice o přijímání kvalifikovaných občanů třetích zemí do EU je prvním a cenným krokem ke společné přistěhovalecké politice Evropské unie. Jedná se o první vážný pokus omezit nelegální přistěhovalectví a podpořit legální přistěhovalectví v Evropě.
<P>
Při přípravě režimu modrých karet jsme se na jedné straně obávali jejich zneužívání ze strany občanů třetích zemí, na straně druhé jsme však byli vedeni nadějí, že nově příchozí pomohou pokrýt potřeby našich pracovních trhů a přispějí k rozvoji našeho hospodářství. Modré karty mají být jakousi pozvánkou, s cílem učinit Evropu přitažlivým místem pro práci a život kvalifikovaných pracovníků, které potřebují naše malé a střední podniky.
<P>
Z hlediska Výboru pro zaměstnanost a sociální věci, který dnes zastupuji, bylo důležité zajistit, aby se pracovníkům pocházejícím ze zemí mimo Evropskou unii nedostávalo horšího zacházení než našim občanům. Z toho důvodu bylo zapotřebí přijmout ustanovení o stejné mzdě za stejnou práci, zajistit možnost sloučení rodin a zajistit přístup k základním sociálním dávkám, což umožní příchozím pracovníkům se co nejrychleji a plně začlenit do společnosti. Závěrem bych rád poděkoval stínovým zpravodajům za jejich pomoc a informoval francouzské předsednictví, že Výbor pro zaměstnanost a sociální věci pracoval co nejrychleji, aby napomohl dosažení těchto cílů před koncem jeho funkčního období.
<SPEAKER ID="171" NAME="Rumiana Jeleva">
navrhovatelka stanoviska Výboru pro zaměstnanost a sociální věci. - (BG) Ráda bych poblahopřála panu Gaubertovi k jeho zprávě o směrnici Rady o jediném povolení pro občany třetích zemí k pobytu a práci na území Evropské unie. Byla jsem navrhovatelkou stanoviska Výboru pro zaměstnanost a sociální věci k této směrnici. Jako poslankyně Evropského parlamentu za Bulharsko, jeden z deseti členských států, vůči kterému jsou uplatňována přechodná období, jsem rozhodně proti omezením volného přístupu na pracovní trh pro značnou část evropských pracovníků. Z tohoto důvodu vítám snahy evropských orgánů zajistit rovné zacházení pro každého, kdo oprávněně pobývá a pracuje v Evropské unii.
<P>
Účelem této směrnice je stát se horizontálním nástrojem, přičemž nezapomínáme, že některé konkrétní směrnice jsou již v platnosti nebo mají být přijaty. Mám na mysli směrnici o sezónních pracovnících, o pracovnících, kteří jsou dlouhodobě pobývajícími rezidenty, nebo směrnici o evropských modrých kartách, kterou projednáváme dnes. Při formulaci našeho postoje mě podporovali kolegové z našeho parlamentního výboru a jsem přesvědčena, že znění navrženého textu stanoví vyvážená práva pracovníků ze třetích zemí. Ráda bych zde uvedla právo na vzdělání, uznání akademického titulu a vysokoškolských diplomů, pracovní podmínky, přístup k sociálnímu zabezpečení, daňové úlevy a další. Tato směrnice poskytuje minimální obecný výběr práv pracovníků třetích zemí ve vztahu k práci. Proto by práva, která jsou jim přiznána, neměla přesahovat práva zaručená v rámci jednotlivých směrnic. Právě z tohoto důvodu návrh Evropské komise předpokládá konkrétní podmínky pro výkon těchto práv. V konečné verzi stanoviska, které bylo předloženo k hlasování Výboru pro zaměstnanost a sociální věci, jsou tyto podmínky obsaženy, i když ne v dostatečné míře. Dostáváme se tak do situace, kde existují očividné rozpory, jako třeba v případě evropské modré karty, stejně jako v případě práv zaručených v rámci jednotlivých směrnic, včetně směrnice o pracovnících, kteří jsou v EU dlouhodobě pobývajícími rezidenty.
<P>
Dámy a pánové, v době finanční a hospodářské krize je nezbytné, abychom byli realisty. Jakožto zpravodajka Výboru pro zaměstnanost a sociální věci vás vyzývám, abyste zaujali zodpovědný postoj a hlasovali pro logicky odůvodněný a soudržný dokument.
<SPEAKER ID="172" NAME="Kinga Gál" LANGUAGE="HU">
Děkuji vám, pane předsedající, za slovo. Pane komisaři, dámy a pánové, v rámci balíčku směrnic v oblasti migrace dnes Parlament projedná a zítra bude přijímat důležité a dlouhodobé zprávy.
<P>
V současnosti existuje v Evropské unii 27 rozdílných systémů, jimiž se řídí postavení občanů třetích zemí. Tyto dvě nové směrnice zaručují jednodušší postupy pro vysoce kvalifikované pracovníky a obsahují i možnost zavedení jednoduššího systému pro vstup a pobyt. Je zřejmé, že obě směrnice zavádí účinný kompromisní systém nahrazující dnešní nejednotná nařízení.
<P>
Zpravodajové Evropské lidové strany odvedli v tomto ohledu závažnou a důležitou práci. Tato zpráva o zaměstnávání vysoce kvalifikovaných pracovníků, známá jako zpráva o modrých kartách, je dobrá a vyvážená. Zvláštní pochvalu si zaslouží zpravodajka Ewa Klamtová. Stejně tak k této zprávě blahopřejeme panu Gaubertovi.
<P>
Lidová strana se zároveň cítí povinna zajistit, aby doložka o přednostním zacházení pro občany EU tvořila důležitou součást směrnice. Ráda bych proto upozornila své kolegy poslance, kteří vyslovili proti zásadě přednostního zacházení námitky a kteří předkládají pozměňovací návrhy ve snaze odstranit zavedení této zásady ze zprávy, že jako maďarská občanka a jménem občanů všech nových členských států považuji za nepřijatelné, abychom nepřijali jednoznačnou zásadu, že pracovníci z členských států mají přednost před pracovníky ze třetích zemí.
<P>
Tento přístup je zvlášť nepřijatelný a je výrazem pokrytectví v situaci, kdy jsme my jako občané nových členských států doposud - do dnešního dne a kdoví, jak dlouho tento stav ještě potrvá - v řadě starých členských států v oblasti přístupu na pracovní trh diskriminováni. Je ostuda, že Evropa hovoří o naší Unii a zachází přitom s občany nových členských států v tomto ohledu jako s občany druhé kategorie. Děkuji vám za pozornost.
<SPEAKER ID="173" NAME="Javier Moreno Sánchez" LANGUAGE="ES">
Pane předsedající, rád bych vás požádal, aby má úvodní slova nebyla započítávána oním pekelným strojem času, neboť se chci připojit k projevům soustrasti vyjádřeným touto sněmovnou paní Klamtové a zvláště chci poblahopřát zpravodajům.
<P>
Nyní začnu. Blahopřeji zpravodaji, protože těmito dvěma návrhy jsme učinili kvalitativní pokrok na cestě ke společné přistěhovalecké politice a podporujeme legální přistěhovalectví, které tvoří klíčovou součást naší světové strategie.
<P>
Společný soubor práv a jediné povolení k pobytu a pracovní povolení pro oprávněné přistěhovalce se musí vztahovat na co největší počet pracovníků. Proto my jako socialisté požadujeme, aby nebyla vyčleněna žádná kategorie pracovníků.
<P>
Modré karty nabízejí přistěhovalcům příležitost usadit se spolu s jejich rodinami a pracovat v našich zemích. Otevírají jediné dveře na 27 pracovních trhů. Není však možné, aby těmito dveřmi vstupovali pouze vysoce kvalifikovaní pracovníci. Očekáváme proto, pane komisaři, že Komise v krátké době předloží návrhy týkající se ostatních kategorií pracovníků.
<P>
Dámy a pánové, musíme zabránit odlivu mozků. Modrá karta se nesmí stát pasem, který bude pobízet důležité lidské zdroje, aby opouštěly rozvojové země. Skupina sociálních demokratů proto požaduje, abychom za každého kvalifikovaného odborníka, který přijde do Evropy, zaplatili odbornou přípravu nového odborníka v zemi původu.
<P>
Na závěr chci říci, že Evropa musí být přitažlivým místem nejen pro talenty, které přicházejí ze zemí mimo Evropskou unii, ale i pro naše vlastní evropské talenty. V roce 2007 téměř 300 000 vysoce kvalifikovaných Evropanů odešlo za prací mimo Evropskou unii. Musíme udělat vše, abychom je udrželi v evropském domově.
<SPEAKER ID="174" NAME="Jeanine Hennis-Plasschaert">
jménem skupiny ALDE. - Pane předsedající, vypadá to, jako kdyby konzervativci a socialisté pracovali ruku v ruce na programu modrých karet, což, mám-li být upřímná, uvádí mou skupinu v úžas. Už dlouhou dobu se EU snaží vypracovat komplexní balík opatření týkající se přistěhovalectví, včetně opatření, která by řešila nelegální přistěhovalectví, stejně jako opatření, která by prosadila pokrokovou strategii v oblasti legálního přistěhovalectví.
<P>
Snad si vybavíte emocionální rozpravu o směrnici o navracení. Skupina ALDE tehdy uvedla, že na politiku navracení uprchlíků nesmíme nahlížet izolovaně: měla by tvořit nedílnou součást - a také nezbytnou součást - balíku opatření v oblasti přistěhovalectví, což platí i nyní. Dnes máme konečně možnost vyslat silný signál o potřebě poskytnout lepší příležitosti legálnímu přistěhovalectví s cílem řešit potřeby podniků, které trpí vážným nedostatkem kvalifikovaných pracovníků.
<P>
Skutečnost, že od skupiny EPP nemůžeme v otázce legálního přistěhovalectví očekávat příliš mnoho, je smutná, bylo však možné ji předvídat. Ze skutečnosti, že skupina PSE je obecně vzato nadšená z pozměňovacích návrhů skupiny EPP v oblasti modrých karet, mi vstávají vlasy hrůzou na hlavě. Po hlasování ve Výboru pro občanské svobody, spravedlnost a vnitřní věci zůstal celý režim výrazně oslaben. Bylo přijato příliš mnoho omezení, která nijak neprospívají snaze učinit EU přitažlivější pro kvalifikované pracovníky.
<P>
Nesmíme zapomínat, že záměr režimu modrých karet je zvýšit konkurenceschopnost hospodářství EU. Návrh modrých karet není snadným pokusem, jak "slíznout smetanu" a využívat odlivu mozků z rozvojových zemí.
<P>
V současné době většina vysoce kvalifikovaných pracovníků odchází do USA, Kanady nebo Austrálie namísto EU. Pokud chceme tento trend zvrátit, musíme být ambiciózní. Tato sněmovna se chystá přijmout zprávu, která by ještě více oslabila už tak umírněný návrh Komise. Aby bylo jasno, skupina ALDE rozhodně podporuje modré karty. Domnívám se však, že stávající znění nepřináší tolik potřebnou změnu v oblasti legálního přistěhovalectví, ale že namísto toho stvrzuje protekcionistické praktiky členských států.
<P>
Všichni víme, jak skvěle dokáže Rada pronášet ambiciózní prohlášení, všichni ale také víme, že příliš často je účinné rozhodování omezeno neschopností členských států skutečně spolupracovat ve společném zájmu a že účinné rozhodování v této oblasti narušuje velmi emocionální a velmi zmatená rozprava o legálním přistěhovalectví, která se nesoustředí na podstatu věci.
<P>
Tamperský program, Haagský program, Francouzský pakt o přistěhovalectví, budoucí Stockholmský program - vždycky nakonec skončíme u provedení těchto základních závazků ve formě konkrétních a účinných opatření ve vnitrostátním právu. Pokud chceme, aby EU měla prospěch z navrhovaného režimu, musíme být ambiciózní, a já doufám, že podle toho také budete zítra hlasovat.
<SPEAKER ID="175" NAME="Bogusław Rogalski" LANGUAGE="PL">
Pane předsedající, z dostupných údajů vyplývá, že Evropská unie není místem, kam by obvykle směřovali kvalifikovaní pracovníci ze třetích zemí, na rozdíl od zemí, jako jsou Spojené státy, Kanada nebo Austrálie. Do EU přichází například pouze 5,5 % kvalifikovaných přistěhovalců ze zemí Maghrebu, zatímco Spojené státy a Kanada jich přijímají přibližně 54 %. Důvodem jsou rozdílné systémy přijímání přistěhovalců v jednotlivých zemích EU, které značně omezují pohyb mezi jednotlivými zeměmi. Pouze šest členských států má zvláštní programy na zaměstnávání kvalifikovaných přistěhovalců.
<P>
Je proto nesmírně důležité zavést soudržnější přístup členských států k evropské přistěhovalecké politice, který bude zahrnovat integraci i politické otázky. Musíme standardizovat nařízení, abychom byli schopni kontrolovat migrační toky, a to jak toky směřující do Evropy, tak v rámci Evropy, a tím zlepšit šance kvalifikovaných přistěhovalců.
<SPEAKER ID="176" NAME="Jean Lambert">
jménem skupiny Verts/ALE. - Pane předsedající, rád bych poděkoval zpravodajům za jejich kladný přístup k těmto dílčím - avšak dlouho očekávaným - pozitivnějším opatřením v oblasti migrace a postavení občanů třetích zemí v Evropské unii. Vítám rovněž kladnější postoj Komise k některým pozměňovacím návrhům Parlamentu.
<P>
Výchozím bodem mé skupiny, Zelených, je dosažení práv, která by byla co nejvíce totožná s právy občanů EU - společný soubor práv - a vytvoření co nejsrdečnějšího a nejvlídnějšího systému. Zcela souhlasím s poslanci, kteří uvedli, že je skandální, že ještě v současnosti se občanům EU nedostává rovného zacházení, vyzývám však poslance, aby nezaujímali stejně opatrný přístup jako naše členské státy k rovnému zacházení s našimi občany tím, že budou postihovat občany třetích zemí.
<P>
Je zcela nepochybné, že EU potřebuje různě kvalifikované pracovníky. Chceme lidi, kteří chtějí přijít a využít a rozvíjet své schopnosti z různých zemí - z Indie, z Nového Zélandu, Ghany, Číny, odkudkoli -, a proto nebudeme podporovat pozměňovací návrh č. 84, ani pozměňovací návrh 24, který požaduje udílení modrých karet pouze kvalifikovaným přistěhovalcům ze zemí, s nimiž máme uzavřené partnerství. Nejsem si jist, co by na to řekly Spojené státy.
<P>
Je pravda, že musíme být opatrní v určitých odvětvích v nejchudších zemích světa, musíme však rovněž dbát na to, aby tito lidé nebyli jediní, kteří nemohou rozvíjet své schopnosti v Evropské unii. Musíme rovněž dbát na to, aby se tento konkrétní návrh nestal základem obecné rozvojové politiky. Toto je globální návrh. Zahrnuje všechny potenciální země světa. Samozřejmě, že musíme v nejvyšší míře využívat schopností v našich vlastních členských státech, a to je důvod, proč podporuji pozměňovací návrh, který připomíná například antidiskriminační právní úpravu, která bude v další fázi, jak doufáme, ambiciózní.
<P>
Budeme podporovat všechny pozměňovací návrhy, které chrání práva jednotlivců, a budeme hlasovat proti všem návrhům, které se snaží tato práva omezit. Vítáme snahy o zjednodušení postupů, ale zároveň litujeme, že Parlament nebyl dostatečně ambiciózní, zejména v oblasti modrých karet, a že ve skutečnosti vytvořil další překážky. Není proto příliš pravděpodobné, že bychom tento návrh v jeho stávající podobě podpořili, i když v zásadě tuto myšlenku rozhodně podporujeme.
<SPEAKER ID="177" NAME="Giusto Catania" LANGUAGE="IT">
Pane předsedající, dámy a pánové, jménem své skupiny bych i já rád vyjádřil soustrast paní Klamtové.
<P>
Rád bych se nyní zamyslel nad podstatou dnešní rozpravy, protože Evropská unie zaujímá poněkud schizofrenní politiku, pokud jde o přistěhovalectví. Dochází k tomu v politikách členských států: podepsali jsme pakt o přistěhovalectví a azylu, který výslovně uvádí, že nulové přistěhovalectví je pro Evropskou unii škodlivé a nereálné, a potom zjistíme, že ministr vnitra mé vlastní země požaduje uzavření hranic na příští dva roky.
<P>
Politika Společenství v oblasti přistěhovalectví je nadále schizofrenní. Pan Gaubert má pravdu, když říká, že čelíme v Evropě demografické krizi a že potřebujeme více přistěhovalců. Komise nám vysvětlila, že do roku 2060 budeme potřebovat 50 milionů přistěhovalců, neděláme však nic, abychom je povzbudili, namísto toho jsme však učinili prioritou harmonizaci politiky v oblasti navracení uprchlíků.
<P>
Dnes jednáme o jediném povolení k pobytu a pracovním povolení výhradně pro ty, kteří jsou již na území Evropské unie, a vytváříme režim modrých karet pro vysoce kvalifikované pracovníky, což bude mít dopad na přistěhovalectví v Evropě pouze asi 1,5 % až 3 %, což je s ohledem na skutečné potřeby pracovních sil v Evropě minimální.
<P>
V současnosti je v Evropské unii přibližně 6 milionů pracovníků bez pracovního povolení, které už náš pracovní trh pohltil a kteří jsou drženi na těchto pozicích bez pracovního povolení jednoznačně proto, že je tento stav výhodný pro snížení nákladů na pracovní síly a sociální zabezpečení.
<P>
Domnívám se, že bychom měli zahájit program na regulaci těch pracovníků, kteří jsou již součástí pracovního trhu: považujeme režim modrých karet za omyl, který směřuje proti proudu přistěhovalectví; považujeme definici vysoce kvalifikovaných pracovníků za příliš omezující a domníváme se, že preference Společenství představují formu přímé diskriminace.
<P>
Jsme přesvědčeni, že by mělo dojít k naprosté změně v přistěhovalecké politice. Umíme v režimu modrých karet rozpoznat první signál otevírání cest legálního přistěhovalectví, to však nestačí k tomu, aby naše skupina hlasovala pro přijetí zprávy.
<SPEAKER ID="178" NAME="Johannes Blokland">
jménem skupiny IND/DEM. - (NL) Pane předsedající, členské státy by měly i nadále rozhodovat samy o právu vstupu přistěhovalců na své území, a dokud budou v našich členských státech lidé bez práce, budu pochybovat o potřebě podporovat legální přistěhovalectví.
<P>
Návrh Komise na rozdíl od toho, co se v něm tvrdí, nijak postupy nezjednodušuje. Kromě návrhu Komise zůstávají v platnosti i vnitrostátní právní předpisy pro kvalifikované přistěhovalce a je možné předkládat další požadavky. Jakou hodnotu tedy představuje evropské nařízení? To však neodpovídá na problémy vzdělávacích zařízení a průmyslu. Ty potřebují jednoznačný systém pro pracovníky a studenty pocházející ze zemí mimo Evropskou unii, a tímto způsobem se rozšiřuje byrokracie, i když bylo slíbeno její omezení. Rád bych vyzval k vytvoření systému, kde bude přistěhovalecká politika ponechána v pravomoci členských států. Tak si bude moci každý členský stát stanovit jednoznačné postupy. V rámci EU se potom můžeme domluvit, zda budou moci tito lidé svobodně cestovat a stěhovat se do ostatních zemí.
<SPEAKER ID="179" NAME="Carl Lang" AFFILIATION="NI">
(FR) Pane předsedající, pane Jouyete, pane komisaři, děkuji vám co nejupřímněji. Svými postoji jste mi poskytli argumenty pro mou příští volební kampaň v oblasti přistěhovalectví, protože vy sám jste hovořil - cituji - "o otevřené Evropské unii, která bude otevírat migrační toky, o výhodách modré karty, která bude zpřístupněna co největšímu počtu lidí, získávání kvalifikovaných pracovníků a nebránění přistěhovalectví".
<P>
Nic nevidím, nic neslyším, nic nevím - to by mohlo být motto evropských orgánů v otázce přistěhovalectví, zatímco lidé již 20 let každodenně trpí v souvislosti s tímto problémem se všemi sociálními a hospodářskými důsledky, pokud jde o identitu, bezpečnost, jistotu zaměstnání, chudobu a nezaměstnanost.
<P>
Slyším tu hovořit o právech přistěhovalců, kdo však zmiňuje sociální práva pracovníků? Kdo hovoří o těch, a jsou jich v Evropě miliony a desítky milionů, kteří jsou v obtížné sociální situaci, kteří nemají přístup k zaměstnání na žádné úrovni hierarchie nebo odbornosti?
<P>
Navíc integrační politika, kterou Evropa provádí, je skutečnou politikou národní dezintegrace, která je poznamenána nadměrnou "komunitizací". Modré karty, které navrhujete, nejsou ničím jiným než pozvánkou pro celý svět s cílem přilákat miliony nových přistěhovalců, to však není politika, kterou by bylo třeba prosazovat, namísto toho bychom měli prosazovat politiku navracení přistěhovalců do zemí jejich původu, politiku upřednostňování vnitrostátních zájmů a zájmů Společenství, politiku ochrany vnitrostátních zájmů a zájmů Společenství.
<P>
Závěrem chci dodat, že drancováním elit rozvojového světa zabráníte hospodářskému rozvoji těchto zemí. Tito lidé a tyto země potřebují kapitál a schopné pracovníky. Vy jim berete obojí.
<SPEAKER ID="180" NAME="Carlos Coelho" AFFILIATION="PPE-DE">
(PT) Pane předsedající, pane Jouyete, pane Barrote, dámy a pánové, na rozdíl od mého předřečníka jsem jednoznačně proti vytváření pevnosti Evropa a podporuji proto aktivní politiky přijímání hospodářských přistěhovalců.
<P>
Jediný způsob, jak lze docílit vyvážené přistěhovalecké politiky, je pevný postoj v boji proti nelegálnímu přistěhovalectví a odvážná regulace legálního přistěhovalectví. To je kontext, ve kterém schvalujeme směrnici o modrých kartách.
<P>
Nechceme však omezovat přistěhovalectví pouze na vysoce kvalifikované pracovníky a uzavírat tak dveře všem ostatním přistěhovalcům s nižší kvalifikací. V příštích letech budou mít obě kategorie pracovníků zásadní význam pro hospodářský a sociální rozvoj Evropy. Hovoříme zde o milionech lidí.
<P>
Proto rovněž podporuji návrh směrnice, jejímž cílem je vytvořit sjednocený postup pro podání žádosti o povolení k pobytu a o pracovní povolení. Kromě toho, že představuje jednoznačné výhody, pokud jde o zjednodušení podání žádosti, omezení byrokracie a usnadnění kontroly statusu přistěhovalců, umožňuje uznání společného souboru práv pro migrující pracovníky, kteří oprávněně pobývají na území Evropské unie. S výjimkou sezónních a vysoce kvalifikovaných pracovníků, na které se bude vztahovat zvláštní směrnice, budou všichni přistěhovalci moci využívat souboru pracovních práv, která budou na stejné úrovni, jaká mají občané hostitelského občanského státu.
<P>
Rovné zacházení na celém území Společenství by mělo pomoci v boji proti zneužívání pracovníků a zlepšit začlenění těchto pracovníků, a tím napomoci k větší sociální soudržnosti.
<P>
Souhlasím s tím, co řekla paní Ewa Klamtová: bylo by užitečné vytvořit společný systém přijímání vysoce kvalifikovaných pracovníků namísto toho, abychom měli 27 různých systémů. Souhlasím s návrhem, který předložila paní Klamtová, pokud jde o zpřísnění podmínek přijímání, stejně jako zlepšení opatření na předcházení odlivu mozků.
<P>
I když schvaluji snahy paní Klamtové a pana Gauberta, rád bych na závěr, pane předsedající, vyslovil lítost nad tím, že postoj tohoto Parlamentu není opět brán příliš vážně. Vše nasvědčuje tomu, že Rada již přijala politické rozhodnutí, aniž by čekala na hlasování v Parlamentu, čehož lituji.
<SPEAKER ID="181" NAME="Wolfgang Kreissl-Dörfler" AFFILIATION="PSE">
(DE) Pane předsedající, především bych rád vyslovil hlubokou soustrast paní Klamtové a poblahopřál jí k její zprávě.
<P>
Potřebujeme vysoce kvalifikované pracovníky ze třetích zemí na našich pracovních trzích zčásti proto, že příliš málo investujeme do vzdělání a odborné přípravy, a mnoho kvalifikovaných dělníků, kteří zůstali bez práce, už není na pracovním trhu k dispozici. Musíme proto věnovat více pozornosti vzdělání a odborné přípravě doma a musíme rovněž otevřít naše pracovní trhy vysoce kvalifikovaným přistěhovalcům.
<P>
Modré karty představují první krok správným směrem a mohou nás dovést k trojímu vítězství. Za prvé, ve střednědobém výhledu mohou podniky zaplnit některá prázdná místa kvalifikovanými dělníky a využívat nových zahraničních zkušeností. Za druhé, vysoce kvalifikovaní pracovníci a příslušníci jejich nejbližších rodin mohou zakusit nový úhel pohledu, který neznají ze svých domovských zemí. Za třetí, po svém návratu, ať už dočasném či trvalém, do země původu mohou výrazně přispět k hospodářskému růstu těchto zemí.
<P>
Obava, že tento proces může vyvolat odliv mozků, je opodstatněná. Doporučujeme proto nepropagovat tento program aktivně v odvětvích vzdělávání a zdravotnictví, a to zejména v zemích, které jsou postiženy emigrací a nedostatkem kvalifikovaných i nekvalifikovaných pracovníků. To je však otázka rozvojové politiky, kterou zde nedokážeme vyřešit. Navíc nesmíme zapomínat, že jednotliví občané nejsou vlastnictvím státu. Stejně tak jako naši občané mají možnost hledat práci v jiných zemích a odejít ze země svého původu, aniž by museli čelit větším překážkám, měli by lidé z jiných zemí mít právo pracovat v EU.
<P>
Zásada stejné odměny za stejnou práci je pro nás důležitá. Je stále co zlepšovat a zlepšovat je třeba. Jsem však přesvědčen, že se jedná o první krok správným směrem.
<SPEAKER ID="183" NAME="Gérard Deprez" AFFILIATION="ALDE">
(FR) Pane předsedající, dámy a pánové, především bych rád vyjádřil, stejně jako mnoho dalších, blahopřání oběma zpravodajům, paní Klamtové, které zároveň tlumočím i soustrast naší skupiny, a Patricku Gaubertovi.
<P>
Rád bych však, pane Jouyete, zahrnul do tohoto blahopřání i francouzské předsednictví, protože - přinejmenším pokud jde o modré karty - prokázalo francouzské předsednictví značné odhodlání, které umožnilo dospět k politické dohodě na úrovni Rady. Mohu dodat, že stejné odhodlání už asi podle mého názoru neprovázelo zprávu pana Gauberta.
<P>
Jak zdůraznili kolegové poslanci, Evropská unie činí prostřednictvím těchto dvou zpráv významný pokrok ve své přistěhovalecké politice. Jak všichni víme, a v posledních letech jsme toho často litovali, značnou část našeho času a našich prostředků jsme vynaložili na nevyhnutelný boj proti nelegálnímu přistěhovalectví. Dnes však prostřednictvím těchto dvou dokumentů Evropská unie schvaluje potřebu a význam politiky aktivního a legálního ekonomického přistěhovalectví. Všichni víme, že legální ekonomické přistěhovalectví je pro evropský kontinent nutností, a tmářství několika fašistů náš názor rozhodně nezmění.
<P>
Zavedením povinnosti pro členské státy udělovat jediné povolení k pobytu a pracovní povolení chce zpráva Patricka Gauberta zajistit přistěhovalým pracovníkům rovné zacházení v co nejvíce oblastech. Rád bych předal jedno sdělení svému příteli Giustovi Cataniovi. Giusto, dopustil ses jedné hloupé chyby. Jediné povolení se nevztahuje pouze na pracovníky, kteří jsou již na území Evropské unie. Stejná práva se vztahují i na ty, kteří přijdou, nejen na ty, kteří jsou už zde. Proto, pokud kritizuješ něco, abys měl důvod k odmítnutí zprávy, je mi líto, ale měl by ses snažit přečíst si to pořádně.
<P>
Zpráva paní Klamtové se snaží vymezit podmínky pro vstup vysoce kvalifikovaných občanů třetích zemí na evropskou půdu, protože to bezpodmínečně potřebujeme. Moje poslední poznámka v této záležitosti, protože kolegové poslanci z mé skupiny se k této věci již vyjádřili, je následující. Sdílím s nimi jistou lítost nad některými věcmi. Systém - nehovořím zde o zásadách -, systém je poněkud příliš opatrný, místy až protekcionistický, v zásadě však představuje nutný pokrok, a tedy důvod, proč já za sebe i jako předseda Výboru pro občanské svobody, spravedlnost a vnitřní věci budu hlasovat pro přijetí obou zpráv.
<SPEAKER ID="184" NAME="Mario Borghezio" AFFILIATION="UEN">
(IT) Pane předsedající, dámy a pánové, už řadu let posloucháme, pokud jde o přistěhovalectví, řadu výzev doprovázených harmonogramy, z nichž zaznívají krásné pohádky o potřebě - a to i ze strany OSN - trvalého růstu západního hospodářství, a slyšíme od evropských zemí prohlášení o potřebě desítek a snad i stovek milionů nových pracovníků v Evropě.
<P>
Nyní bohužel finanční krize sužuje každého v naší zemi, a dokonce i CGL, což jsou největší odbory, prohlašují, přinejmenším ústy některých svých představitelů v benátském regionu: "Řadě našich pracovníků, upřímně řečeno, hrozí ztráta pracovního místa a musíme o jejich pracovních místech začít vážně uvažovat". Komise proto činí, co je v jejích silách, aby odmítla všechny tyto krásné pohádky minulosti a věnovala se 3 % přistěhovalců, která jsou nadále užitečná tam, kde existuje dobrý důvod pro vstup do EU. Evropa potřebuje i nadále kvalifikované přistěhovalce, kteří pro nás mohou být užiteční, existuje však velká překážka na straně zemí, odkud přistěhovalci pocházejí, které mají právo nebýt obírány o své nejlepší hlavy.
<P>
Tento návrh je tedy sám o sobě dobrý, chybí v něm však konečný vývoj, který spočívá v podpoře a usnadnění návratu těchto specializovaných pracovníků do jejich zemí, čímž je ochrání před dopady globalizace.
<SPEAKER ID="185" NAME="Hélène Flautre" AFFILIATION="Verts/ALE">
(FR) Pane předsedající, šest měsíců po ostudném hlasování o směrnici o navracení, která vyvolala v celém světě tolik posměchu a kritiky, pochybuji o tom, že se Evropská unie bude schopná přijetím těchto dvou dokumentů o modrých kartách a o jediném povolení očistit na mezinárodní scéně. Proč? Protože bylo velmi okázale oznámeno vypracování evropské politiky o legálním přistěhovalectví, nyní tu máme status třetí kategorie pro pracovníky, který nenabízí žádnou sociální podporu, ztrátu povolení k pobytu v případě, že přistěhovalec ztratí zaměstnání, omezený přístup k odborům a omezenou svobodu pohybu. To není zrovna známkou velkých ambicí, a Evropská unie se tak touto modrou kartou stěží vyrovná Spojeným státům nebo Kanadě, pokud o to stojíme.
<P>
Je to skutečně příliš mnoho žádat záruky skutečné sociální ochrany a rovného zacházení stejného jako pro vnitrostátní pracovníky? Chceme snad omezit tyto pracovníky na otrockou pracovní sílu? Zaručili bychom jim ratifikací úmluvy OSN o ochraně migrujících pracovníků a příslušníků jejich rodin příliš mnoho práv?
<P>
Na závěr si pokládám - stejně jako i vám - otázku, jaký má smysl chtít přilákat migrující pracovníky do Evropské unie, a přitom odmítat přijmout regulaci pro osoby, které již oprávněně pracují na našem území, stejně tak jako pro osoby bez povolení k pobytu? Evropská unie rozvíjí politiku legálního přistěhovalectví, avšak činí tak na základě protestu, a je pravděpodobné, že se prosadí utilitární logika a výjimky z rovných práv, o nichž budou rozhodovat členské státy. Kdy pochopíme - a přijmeme - že přistěhovalectví je šance, příležitost v oblasti lidského rozvoje, v oblasti hospodářského a sociálního rozvoje, dokonce i v oblasti rozvoje jižních zemí a v oblasti mezikulturního dialogu, o němž se v tomto roce tolik hovořilo?
<SPEAKER ID="186" NAME="Eva-Britt Svensson" AFFILIATION="GUE/NGL">
(SV) Pane předsedající, prostřednictvím agentury Frontex apod. jsou z EU odmítáni velmi zranitelní lidé a Evropská unie kolem sebe buduje zeď, která je pro mnoho lidí, naléhavě potřebujících ochranu, neproniknutelná. Zároveň tu nyní navrhujeme, že prostřednictvím modrých karet bude určitému počtu lidí udělen zvláštní vstup. Zvláštní vstup by se týkal vysoce vzdělaných pracovníků s velmi vysokými požadavky, pokud jde o úroveň vzdělání a odborných zkušeností dotyčných osob s tím, že budou pracovat za minimální mzdu, která by například v případě Švédska činila nejméně 43 000 SEK či 4 300 EUR měsíčně. Obyčejní pracovníci nebo lidé potřebující ochranu nemají obtěžovat, zatímco lidé s vysokým vzděláním - právě ti lidé, které rozvojový svět potřebuje, pokud mají země tohoto světa mít možnost zlepšit svou situaci - tito lidé jsou vítáni. Sama za sebe vítám otevřenost a přistěhovalectví, avšak za předpokladu, že nikdo nebude diskriminován na základě země svého původu nebo úrovně vzdělání.
<SPEAKER ID="187" NAME="Gerard Batten" AFFILIATION="IND/DEM">
Pane předsedající, Evropská unie upřednostňuje dovést ještě více migrujících pracovníků namísto toho, aby se snažila řešit problémy těch Evropanů, kteří jsou již nyní v členských státech bez práce. Úspěšní žadatelé o pracovní povolení ve formě tzv. modré karty, kterým bude umožněn vstup do jednoho z členských států, budou mít po 18 měsících právo přestěhovat se do jiného členského státu. Toto povolení se vztahuje i na jejich rodiny a závislé osoby. Je to součást nově vznikající společné přistěhovalecké politiky Evropské unie, která bude určovat, kdo se smí a kdo nesmí přistěhovat do členských států a za jakých podmínek.
<P>
Británie se rozhodla odstoupit od této politiky, avšak královna udělila své královské schválení Lisabonské smlouvě, a čelíme hrozbě, že tato smlouva bude plně ratifikována ostatními členskými státy. Pokud bude Lisabonská smlouva plně ratifikována, rozhodnutí Británie odstoupit od této politiky bude zbytečné a je téměř jisté, že Británie bude donucena plnit tuto směrnici.
<SPEAKER ID="188" NAME="Roberto Fiore" AFFILIATION="NI">
(IT) Pane předsedající, dámy a pánové, domnívám se, že ze strany Evropy je strategickou chybou domnívat se, že bychom měli dovážet kvalifikované pracovníky z jiných zemí a z jiných kontinentů, zatímco by to měly být naše vzdělávací instituce, naše školy a naše univerzity, které budou připravovat vysoce kvalifikované pracovníky v souladu s novým strategickým přístupem. Postrádám proto představu o tom, jaká bude v budoucnu Evropa, a nikdo se tedy nezabývá tím, koho budeme potřebovat za 10 nebo za 15 let, aby vedl naše továrny a zařízení na vysoké úrovni.
<P>
Měli bychom rovněž říci, že to bude rozhodně znamenat snížení sociálních dávek pro ty, kteří budou tyto práce v Itálii a dalších evropských zemích vykonávat. Dojde k dumpingu mezd, což je typický průvodní jev některých přistěhovaleckých politik. Navíc v době dramatické krize způsobené zhroucením finančních trhů si neumím představit, že kromě našich vlastních nezaměstnaných budeme ještě řešit problém nezaměstnaných ze zemí mimo EU, kteří budou shodou okolností představovat i problém pro veřejný pořádek a bezpečnost našich národů.
<SPEAKER ID="189" NAME="Dumitru Oprea" AFFILIATION="PPE-DE">
(RO) "Nejsme pevnost Evropa", jak řekl pan Jouyet. Tak tomu skutečně je a obě zprávy, které dnes odpoledne projednáváme, jsou dokladem otevřenosti Evropy a skutečnosti, že Evropa přijímá a podporuje proces globalizace. Domnívám se, že toto evropské pracovní povolení vyřeší množství problémů souvisejících s nelegálním přistěhovalectvím, kterým Evropa čelí. USA to dokázaly prostřednictvím režimu zelených karet, který v minulosti zavedly.
<P>
Evropa musí ukázat, že je pro otevřenost, tím spíše, že podle zprávy směřuje do Evropské unie pouze 5,5 % přistěhovalců, zatímco 50 % vysoce kvalifikovaných přistěhovalců odchází do USA nebo Kanady. Proč nejsme přitažlivým cílem? Proč je tak značný nepoměr mezi platy u nás a platy v USA či Kanadě, což činí nedostatek přitažlivosti ještě více do očí bijícím?
<P>
V kontextu současné krize se jedná o gesto čestného jednání, normální gesto ze strany Evropy, které musí být vyvážené a otevřené vůči pracovníkům ze třetích zemí. Je však třeba, aby byla politika evropských karet realizována přiměřeně a tak, aby nevyvolala vážnou nerovnováhu nebo se nestala zdrojem vážných problémů v zemích, odkud tito odborníci pochází.
<SPEAKER ID="190" NAME="Claudio Fava" AFFILIATION="PSE">
(IT) Pane předsedající, dámy a pánové, naše skupina je s oběma návrhy poměrně spokojená. Skutečnost, že jsme jen poměrně, a nikoli úplně, spokojení, dokládá řada pozměňovacích návrhů, jejichž prostřednictvím jsme se pokusili pomoci tyto dokumenty vylepšit. Jsme jen poměrně spokojeni také proto, že postrádáme dostatečnou ambicióznost; jsme přesvědčeni, že mohlo být učiněno více a lépe.
<P>
Vidíme známky otevřenosti a civilizovaného přístupu, které vzápětí doprovázejí, a to i během rozpravy v tomto Parlamentu, znaky strnulosti, zejména ze strany Rady, a značného protekcionismu. To se týká i modrých karet: projevuje se tu odpor vůči některým hlavním zásadám, jako například stejná mzda za stejnou práci, která je nedotknutelnou a přirozenou zásadou. Avšak i v tomto případě jsme se setkali s problémy.
<P>
Jsme přesvědčeni, že je třeba překonat zásadu preference Společenství, překonat představu dvourychlostní Evropy, což je důvod, proč musíme uplatňovat zásadu preference Společenství. Jsme přesvědčeni, že odkaz na pracovní trh je důležitý, že však pracovní trh nemůže být jediným určujícím principem. Existují další komplexní zásady týkající se politické oblasti a sociální pomoci, které by měly tvořit součást politik v oblasti přistěhovalectví. Legální přistěhovalectví znamená stejnou důstojnost a stejné příležitosti, protože jinak bychom se vrátili k selektivnímu, částečnému a diskriminačnímu přistěhovalectví. Tomu bychom měli předejít.
<P>
I z tohoto důvodu podporuji jménem své skupiny návrh, který předložil Komisi pan Moreno: pokusme se vypracovat koncepci modrých karet, které nebudou vázány pouze na 3 % vysoce kvalifikovaných přistěhovalců, nýbrž koncepci, která se bude snažit nalézt konkrétní právní nástroje umožňující otevřít trh přistěhovalectví. Přistěhovalectví by mělo být začleňováním. Pokud se stane selektivním, není již pozitivní politikou.
<SPEAKER ID="191" NAME="Athanasios Pafilis" AFFILIATION="GUE/NGL">
(EL) Pane předsedající, návrhy směrnic a obě zprávy realizují obecnou politiku Evropské unie v oblasti přistěhovalectví, jejímž cílem je zajistit levnou pracovní sílu pro evropský kapitál s cílem zvýšit jeho zisky.
<P>
Směrnice o zavedení modrých pobytových a pracovních karet v Evropské unii pro vysoce kvalifikované přistěhovalce umožňuje okrádat chudé země o vzdělané lidi, aby tak evropské monopoly získaly lepší postavení v celosvětové hospodářské soutěži, zejména se Spojenými státy americkými. Nenabízí držitelům karet žádná zvláštní práva ani výhody, protože vyžaduje podepsanou pracovní smlouvu. I mzda bude institučně nižší.
<P>
Druhá směrnice a zpráva o standardizovaném povolení k pobytu a pracovním povolení se ubírá stejným směrem. Do Evropské unie budou vpuštěni a povolení k pobytu získají pouze ti, kteří mají zajištěno zaměstnání. Odmítnutí bude rovno deportaci. Pro neoprávněné přistěhovalce existuje omezení v podobě evropského paktu o přistěhovalectví, který stanoví postihy v délce osmnáctiměsíčního zadržení, deportace a zákazu vstupu na 5 let.
<P>
Celková politika Evropské unie má legalizovat hrubé a kruté vykořisťování přistěhovalců a všech dělníků v Evropské unii.
<P>
Podporujeme boj přistěhovalců za rovná zaměstnanecká a sociální práva, boj na obranu práv dělníků v Evropské unii a jejich rozšíření.
<SPEAKER ID="192" NAME="Hélène Goudin" AFFILIATION="IND/DEM">
(SV) Jako jeden z důvodů, proč není EU pro přistěhovalce s vyšším vzděláním přitažlivým místem určení, bývá uváděna skutečnost, že v jednotlivých členských státech existují rozdílné předpisy ohledně vstupu a pobytu. Ve vysvětlujícím prohlášení k této zprávě se dále tvrdí, že rozdílné předpisy v členských státech ve skutečnosti vytváří mezi členskými státy konkurenci. A to má být údajně negativní. Ráda bych řekla, že právě tato skutečnost - že systém nebyl doposud uvězněn ve svěrací kazajce jednotného formátu, který neumožňuje soutěž různých řešení - činí Evropu úspěšnou.
<P>
Vidíme, že některé země byly úspěšnější. Jednou z nich je třeba Švédsko. Švédsko například mimo jiné investuje do vzdělání a jazykové výuky, což činí ze Švédska jednu z nejlépe konkurenceschopných zemí, v níž sídlí společnosti jako Ericsson, Volvo a Ikea. Problém nedostatku konkurenceschopnosti v řadě členských států se spíše týká skutečnosti, že Evropa je zatížena protekcionismem a pomocí vyplácenou průmyslovým podnikům, které nejsou zdaleka tak konkurenceschopné. Namísto toho, abychom se soustředili na strukturální změny, utíkáme se k nástrojům udržujícím tyto podniky při životě.
<SPEAKER ID="193" NAME="Luca Romagnoli" AFFILIATION="NI">
(IT) Pane předsedající, dámy a pánové, máme tu další absurdní iniciativu ze strany EU: zavedení modré karty, která bude podporovat vstup přistěhovalců - pracovníků nesprávně označovaných za vysoce kvalifikované.
<P>
Podle zpravodajky pomůže tento systém řešit klesající demografickou tendenci. Podle jejích slov: bude například Německo potřebovat 95 000 inženýrů; pokud budou dobře placení, jsem si jist, že několik tisíc jich může přijít z Itálie. Tato absurdní iniciativa nejen vykořeňuje kvalifikované pracovníky z rozvojových zemí, ale také pomíjí nezaměstnanost kvalifikovaných osob v Evropě a oprávněné obavy mladých držitelů vysokoškolských diplomů a absolventů škol namísto podpory jejich vstupu do zaměstnání, posílení jejich možností studia a výzkumu a zajištění jejich budoucnosti včetně práce a profesní odbornosti, vytváříme tak další důvod k pochybnostem, soutěživosti a jasnému vykořisťování.
<P>
Rozdíl mezi hloupostí a zločinem v lidském jednání bývá často nevýrazný a podle mého názoru nám EU dnes poskytla další příklad této skutečnosti.
<SPEAKER ID="194" NAME="Simon Busuttil" AFFILIATION="PPE-DE">
(MT) Vítám zprávy Ewy Klamtové a Patricka Gauberta o modré kartě a jediné žádosti. Je to poprvé, kdy - abych tak řekl - otevíráme okno politiky legálního přistěhovalectví. Tyto zprávy jsou proto velmi důležité, protože jejich prostřednictvím můžeme vytvářet budoucí politiky týkající se této nesmírně závažné problematiky. Navíc se tu poprvé otevírá možnost legálního vstupu na území Evropské unie pro přistěhovalce s možností u nás pracovat.
<P>
Tyto snahy však musí být zasazeny do jednoznačného politického rámce. Podle mého názoru musí být přistěhovalecká politika, k níž se musíme zavázat, založena na právu členských států Evropské unie zachovat si plnou kontrolu nad počtem pracovníků, kterým bude povolen vstup. Jak bylo již uvedeno, musíme se přidržet zásady preference Společenství, kdy bude občanům Evropské unie dána přednost před občany zemí mimo Evropskou unii.
<P>
Na tomto základě můžeme nejen vytvořit politiku legálního přistěhovalectví, která se bude zabývat udílením modrých karet vysoce kvalifikovaným pracovníkům, ale v další fázi můžeme začít pracovat na návrzích, které, jak vím, Komise předloží v příštích měsících a které se týkají možnosti zaměstnávání méně kvalifikovaných pracovníků.
<P>
Naše dnešní jednání musíme rovněž vnímat ve světle našich politik týkajících se neoprávněného a nelegálního přistěhovalectví. Říkám to proto, že pokud nebudeme dostatečně důvěryhodní v oblasti naší přistěhovalecké politiky, nemůžeme očekávat, že nám naši občané budou věřit, že otevřeme naše trhy legálnímu přistěhovalectví. Jsem přesvědčen, že obě politiky se navzájem doplňují a že by měly fungovat souběžně, jinak nebudeme schopni dosáhnout žádného pokroku. Pokud jde o politiku v oblasti nelegálního přistěhovalectví, přetrvává řada problémů, které musíme dále zvážit, jako je zákon o postizích vůči zaměstnavatelům, kteří nezákonně zaměstnávají občany třetích zemí, čili nelegální přistěhovalce. Tento právní předpis musíme zlepšit, pokud chceme tyto zaměstnavatele řádně postihovat, protože tento postih nám může pomoci zabránit přílivu nelegálních přistěhovalců.
<P>
Komise rovněž ohlásila záměr předložit v příštích týdnech další návrh. Týká se přezkumu dublinského systému, jímž se řídí odpovědnost, kterou mají jednotlivé země při zpracování žádostí o azyl přistěhovalců, kteří již vstoupili na jejich území. Dychtivě očekáváme předložení tohoto návrhu.
<P>
Závěrem bych rád připomenul, že pokud by již dnes byla Lisabonská smlouva platná, právní základ těchto návrhů by byl jiný, než je teď. Lisabonská smlouva by do Evropské unie vnesla novou hnací sílu umožňující nacházet nová řešení v oblasti přistěhovalectví. Jsem přesvědčen, že ti, kteří se staví proti Lisabonské smlouvě, nemají žádný důvod být nadšení ze skutečnosti, že současná evropská politika v oblasti přistěhovalectví není tak silná, jak by měla být.
<SPEAKER ID="195" NAME="Martine Roure" AFFILIATION="PSE">
(FR) Pane předsedající, musíme se na evropské úrovni vybavit účinným nástrojem v oblasti přistěhovalectví a náš svět vyžaduje takové metody ochrany, které poskytnou trpícím co nejvčasnější pomoc.
<P>
Mezinárodní společenství obecně a Evropa zvlášť jsou bohužel nepřipravené navzdory skutečnosti, že žijeme ve století, které bude v důsledku globalizace nevyhnutelně stoletím stěhování. Tuto skutečnost musíme zohlednit v každém našem postoji.
<P>
Pokud jde o modré karty, musíme být schopni uvítat migrující pracovníky, zároveň však musíme zajistit, že nebudeme drancovat země tím, že zde budeme držet ty, kteří mohou sehrát významnou roli z hlediska jejich rozvoje. Z tohoto důvodu chceme pomáhat s odbornou přípravou vysoce kvalifikovaných pracovníků v klíčových odvětvích v zemích jejich původu a musíme podporovat kruhovou migraci.
<P>
Rád bych vás na závěr svého projevu upozornila, že musíme evropskou solidaritu rozšířit i na rozvojové země. Pokud bychom měli hovořit o proveditelnosti - dokládá to schopnost reagovat na současnou finanční krizi -, pokud budeme mít politickou vůli, budeme mít i materiální zdroje.
<SPEAKER ID="196" NAME="Hubert Pirker" AFFILIATION="PPE-DE">
(DE) Pane předsedající, pane komisaři, zástupci Rady, rozprava mezi poslanci je jednoznačně polarizovaná. Pravice se obává nelegálního přistěhovalectví v ohromném měřítku. Pan Romagnoli už zde není, aby mohl pokračovat v diskusi. Levice se obává, že nelegální přistěhovalci nebudou moci nalézt zaměstnání. Nechceme ani jednu z těchto věcí, tedy ani nelegální přistěhovalectví v ohromném měřítku, ani zaměstnávání nelegálních přistěhovalců, které by jim zajistilo právní status. Čeho skutečně chceme dosáhnout prostřednictvím modrých karet, je pokrok v oblasti kontrolovaného přistěhovalectví vysoce kvalifikovaných pracovníků do jednotlivých členských států Evropské unie.
<P>
Nařízení o modrých kartách a o standardizovaném povolení k pobytu a pracovním povolení představují právě ten nástroj, který umožní členským státům reagovat a pozvat do země vysoce kvalifikované pracovníky tehdy, kdy je potřebují. Rovněž stanovujeme standardizované předpisy pro vydávání modrých karet a jejich sledování v rámci celé Evropy. Jsem rád, že Rada začlenila můj návrh do prováděcích předpisů k označování modrých karet symbolem státu, který je vydal a na který se pracovní povolení a povolení k pobytu vztahuje. To znamená, že například v Rakousku bude mít modrá karta červený, bílý a červený pruh, a obdobným způsobem budou řešeny karty i v dalších státech.
<P>
Jsem přesvědčen, že pobídka umožňující lidem po třech letech začít pracovat v jiném členském státě za předpokladu, že byly splněny požadavky a že byla stanovena potřeba, je pozitivní krok. Dalším důležitým pravidlem je, že platnost modré karty vyprší, jakmile bude patrné, že pracovník už není potřebný. Tato skutečnost se stává zjevnou ve chvíli, kdy je pracovník souvisle nezaměstnaný po dobu delší než 6 měsíců. V tomto okamžiku je patrné, že pracovník už není potřebný a modrá karta se stává neplatnou. Rád bych navrhl Radě, aby se pracovníci museli registrovat u vnitrostátních orgánů ve chvíli, kdy se stanou nezaměstnanými, protože jinak by nebylo možné zkontrolovat, kdy šestiměsíční lhůta uplynula.
<P>
Závěrem bych rád řekl, že modrá karta je nástrojem, který umožní členským státům pružně reagovat. Představuje pro Evropskou unii příležitost stát se a zůstat i nadále přitažlivým místem pro podnikání. Je to pobídka pro vysoce kvalifikované pracovníky, aby se nestěhovali do USA, Kanady nebo Austrálie, ale aby si namísto toho zvolili Evropskou unii za místo, kde budou žít a pracovat, alespoň po určitou dobu. Jsem přesvědčen, že modrá karta představuje pozitivní krok v oblasti kontrolovaného přistěhovalectví založeného na požadavcích, příležitostech a potřebách členských států.
<SPEAKER ID="197" NAME="Stavros Lambrinidis" AFFILIATION="PSE">
(EL) Pane předsedající, pane místopředsedo Komise, již více než deset let vedeme rozsáhlou rozpravu o tom, jak mohou členské státy spolupracovat na tom, aby se Evropa stala přitažlivějším cílem pro oprávněné přistěhovalce, které naše společnosti potřebují, aby se staly humánnějším prostorem pro ty, kteří již mezi námi žijí.
<P>
Nedávno přijatá směrnice o navracení, která, jak víme, zachází s mnoha nešťastnými přistěhovalci jako s obyčejnými zločinci, je známkou téměř monomaniakálního způsobu, jímž se Evropa soustředí na ochranný přístup k přistěhovalecké politice.
<P>
Hlavní důvod je jednoduchý: většina členských států Evropské unie doposud nedokázala za prvé zrealizovat účinné programy integrace přistěhovalců a za druhé: přesvědčit větší část veřejnosti, že neodvratný rozvoj multikulturních společenství je pozitivní vývoj podporující hospodářský a sociální růst.
<P>
V tomto kontextu nelze než přivítat legislativní iniciativy, které dnes projednáváme. Jedná se pravděpodobně o první vážnou snahu o vytvoření společné evropské politiky legálního přistěhovalectví, a to i navzdory určité váhavosti některých návrhů a jejich problémů, z nichž některé řeší naše pozměňovací návrhy, jako například - jak už mnozí uvedli - riziko, že tak připravíme chudé země o jejich kvalifikované pracovníky.
<P>
Tato jednotlivá nařízení se však na druhé straně týkají pouze minimálního počtu těch, které bychom mohli nazvat privilegovanými oprávněnými přistěhovalci. Nyní potřebujeme odvážné legislativní iniciativy zavádějící evropské předpisy, jimiž se bude řídit povolení práce pro miliony dalších, které naše hospodářství a společenství potřebují.
<SPEAKER ID="198" NAME="Marie Panayotopoulos-Cassiotou" AFFILIATION="PPE-DE">
(EL) Pane předsedající, pane místopředsedo, pane úřadující předsedo Rady, Evropská unie je stále vnímána jako nepřitažlivé místo ze strany vysoce kvalifikovaných pracovníků ze třetích zemí, zatímco nekvalifikovaní přistěhovalci přicházejí po tisících. Evropská politika v oblasti přistěhovalectví proto potřebuje široký a soudržný obecný přístup k politice v oblasti míru a bezpečnosti, k evropské rozvojové politice a politikám začleňování a zaměstnanosti.
<P>
Tento legislativní návrh představuje snahu stanovit společná kritéria s cílem zrychlení postupů pro vysoce kvalifikované přistěhovalce. Potřebujeme společné a jednotné definice pro přístup na 27 pracovních trhů.
<P>
Všichni uznáváme skutečnost, že Evropská unie potřebuje nástroj na dlouhodobé využití kvalifikovaných pracovníků ze třetích zemí v zájmu zlepšení své konkurenceschopnosti a posílení hospodářského růstu. Musíme však stanovit podmínky. Jako členka Výboru pro zaměstnanost a sociální věci považuji za první podmínku uznání vysokoškolského vzdělání vysoce kvalifikovaných osob anebo tříleté praxe.
<P>
Rozvojová politika musí zajistit dostupnost pracovníků ze třetích zemí. Zpravodajka, které chci vyjádřit soustrast k nešťastné události, zdůrazňuje, že přistěhovalectví za účelem vysoce kvalifikované zaměstnanosti není dlouhodobým řešením hospodářských a demografických problémů, pokud vezmeme v úvahu, že ekonomické přistěhovalectví má obecně dopad na vnitrostátní pracovní trhy v členských státech.
<P>
Do doby, než budeme mít jednotné sociální systémy a jednotnou pracovněprávní úpravu, se musí uplatňovat zásada subsidiarity. Evropský parlament proto doporučuje přísné dodržování zásady preference Společenství. Členské státy musí stanovit počet přistěhovalců ze třetích zemí, které hodlají přijmout v rámci své vnitrostátní svrchovanosti, a musí mít rovněž právo na zavedení nulové kvóty.
<P>
Modré karty by měly být vydávány pouze v případě - i tehdy, jsou-li splněny podmínky -, že to schválí každý členský stát, přičemž přidaná hodnota pro Evropu spočívá ve formě mobility po dvou letech legálního pobytu v jiném členském státě.
<SPEAKER ID="199" NAME="Karin Jöns" AFFILIATION="PSE">
(DE) Pane předsedající, pokud máme dostat nelegální přistěhovalectví pod kontrolu, dostát výzvám vyplývajícím z demografických změn, zvýšit naši konkurenceschopnost a zároveň zajistit vysokou míru sociální harmonie, potřebujeme naléhavěji než kdy dříve společnou politiku v oblasti přistěhovalectví. V tom jsme v této sněmovně zajedno. A proto bych ráda poděkovala všem čtyřem zpravodajům za jejich úzkou spolupráci.
<P>
Avšak podle naší skupiny musí společná politika v oblasti přistěhovalectví zahrnovat všechny přistěhovalce, jinak nebude splňovat naše požadavky. To znamená, že zásada rovného zacházení se musí vztahovat na všechny bez omezení, pokud jde o práva zaměstnanců, přístup ke vzdělání a k sociálnímu zabezpečení. Ráda bych vás proto požádala, abyste zítra hlasovali pro přijetí pozměňovacích návrhů naší skupiny. Rámcová směrnice se musí rovněž vztahovat na sezónní pracovníky, uprchlíky nebo žadatele o dočasný azyl.
<P>
Pokud jde o modrou kartu, ráda bych zítra změnila výsledek hlasování příslušného výboru, aby se tak evropský pracovní trh otevřel nejen přistěhovalcům ze zemí, s nimiž máme uzavřenou dohodu o partnerství. Nesmějí existovat žádná takováto omezení a jsem ráda, že Komise tento názor sdílí.
<P>
Závěrem bych ráda adresovala ještě několik slov Radě. Vzhledem k příležitosti, kterou máme, vás naléhavě žádám, abyste přijali obě směrnice společně. Pokud to myslíme s rovným zacházením vážně, nemůžeme uplatňovat zásady rovného zacházení v první řadě na vysoce kvalifikované pracovníky a teprve později někdy snad na ostatní přistěhovalce.
<SPEAKER ID="200" NAME="Inger Segelström" AFFILIATION="PSE">
(SV) Pane předsedající, ráda bych úvodem poděkovala zpravodajce, paní Klamtové, a stínovým zpravodajům za zajímavou zprávu. Jako členka Severské sociální demokracie jsem doufala, že podpoříte návrh, aby se na modré karty EU vztahovaly i kolektivní smlouvy. Jsem přesvědčená, že to bude potřebné, ale nejsem nijak znepokojena skutečností, že se to neuskuteční. Parlament by však měl stát v čele těchto snah.
<P>
Dobré je, že nyní je jednoznačně stanoveno, že porušení předpisů a zanedbání kontroly ze strany zaměstnavatele, zda nezaměstnává zaměstnance v rozporu se zákonem, bude nyní trestným činem, přičemž mu zároveň může vzniknout povinnost nahradit nedostatečné mzdy a podobně. Je rovněž dobré, že občané třetích zemí mohou v příslušné době odcestovat domů a následně se vrátit do EU. To dokazuje, že bereme obavy třetích zemí ohledně odlivu mozků vážně. Jsem rovněž spokojená s rozhodnutím - a podporuji jej -, že členské státy musejí zohlednit vnitrostátní a regionální pracovní trhy. To znamená, že ti, kteří jsou už v našich domovských zemích a kteří jsou nezaměstnaní, budou při přijímání prvními na řadě. To je zvláště důležité v této době, kdy v důsledku úvěrové krize narůstá nezaměstnanost, a v době, kdy xenofobie ohrožuje demokracii v řadě našich členských států.
<SPEAKER ID="201" NAME="Roselyne Lefrançois" AFFILIATION="PSE">
(FR) Pane předsedající, úvodem bych ráda poděkovala zpravodajům a stínovým zpravodajům za ducha jejich spolupráce. Tato směrnice je prvním větším dokumentem, který se týká legálního přistěhovalectví. Jeho cílem je podpořit příchod vysoce kvalifikovaných pracovníků ze třetích zemí - z nichž většina v současnosti odchází raději do Spojených států nebo Kanady - na půdu EU. Díky modré kartě budou nyní moci tito pracovníci pro sebe a své rodiny využívat řady práv.
<P>
Samozřejmě je tu riziko, že budeme obviněni z podpory myšlenky selektivního přistěhovalectví, ráda bych však zdůraznila, že je to Rada, která systematicky odmítá horizontální směrnici, která by se vztahovala na všechny migrující pracovníky. Jestliže tedy Komise chtěla pokročit v otázce legálního přistěhovalectví, neměla jinou možnost než začít s vysoce kvalifikovanými pracovníky, pro které bude snazší získat souhlas ze strany členských států. Samozřejmě lituji tohoto sektorového přístupu, avšak my, jako Skupina sociálních demokratů v Evropském parlamentu, už tak dlouho odsuzujeme výhradně represivní povahu evropské politiky v oblasti přistěhovalectví a požadujeme politiku legálního přistěhovalectví, která by byla hodna tohoto jména, že považuji potvrzení tohoto prvního kroku za velmi důležité.
<P>
Nezapomínejme, že se již projednávají další dokumenty týkající se například sezónních pracovníků nebo stážistů.
<SPEAKER ID="202" NAME="Emine Bozkurt" AFFILIATION="PSE">
(NL) Pane předsedající, konečně byl podniknut důležitý krok. Evropa je zajedno, pokud jde o podmínky jednotného systému náboru vrcholových odborníků. To je přidaná hodnota, kterou tyto karty nabízejí. Jedná se o nutný krok, i když podle mého názoru je to pouze krok první. Jakmile získáme s modrou kartou určité zkušenosti, budeme se muset v příštím volebním období zabývat dalšími kroky.
<P>
Nesmíme zapomínat, že žijeme v neklidných dobách. V blízké době může dojít ke značnému propouštění v důsledku finanční krize. Proto je důležité, aby tento systém modrých karet, jak uvádí ve své zprávě paní Klamtová, ponechal prostor vnitrostátním politikám členských států. Členské státy musejí mít možnost si samy rozhodnout, kolik přistěhovalců s odpovídající kvalifikací potřebují a kolik jich mohou zaměstnat ve svých zemích, aniž by tím způsobily odliv mozků v citlivých odvětvích, jako je například zdravotnictví, ve třetích zemích. Přesto bychom měli hledět vpřed. Evropa zoufale potřebuje vysoce kvalifikované přistěhovalce. Proto je nejlepším řešením co nejjednodušší režim modrých karet, který by přilákal skutečné talenty. Domnívám se, že řešení je obsaženo v tomto návrhu, zčásti i díky pozměňovacím návrhům Skupiny sociálních demokratů v Evropském parlamentu. Proto je také důležité, aby se lidé, kteří už oprávněně pobývají v EU, nemuseli vracet do svých domovských zemí a mohli žádat o modrou kartu v některém z členských států EU, pokud splňují ostatní podmínky.
<SPEAKER ID="203" NAME="Harald Ettl" AFFILIATION="PSE">
(DE) Pane předsedající, v příštích dvaceti letech bude Evropská unie potřebovat více vysoce kvalifikovaných pracovníků ze třetích zemí. Jiné státy využívají potenciál v této oblasti již léta v mnohem větší míře. Nařízení ze strany EU jsou vyvážená a jejich cílem je zabránit odlivu mozků ze třetích zemí. Požadavky budou vždy aktuálně určovat samy členské státy. To vše zní velmi rozumně, ovšem na druhé straně nám v současnosti hrozí v důsledku finanční a hospodářské krize hospodářský pokles.
<P>
Nezaměstnanost bude narůstat v celé Evropě a některé členské státy už nyní chtějí ještě více omezit svobodu pohybu pracovníků v rámci Evropské unie. Nebylo by rozumnější, abychom v situaci, kdy jsme nuceni změnit svou průmyslovou politiku v důsledku ekologických problémů, investovali do většího počtu kvalitnějších programů odborné přípravy pro vysoce kvalifikované zaměstnance, kteří mají významný potenciál pro inovace? Měli bychom všechny své síly soustředit na tento problém a ne přetahovat vrcholové zaměstnance ze třetích zemí. To samo o sobě nestačí, máme-li dlouhodobě zajistit svou budoucnost.
<SPEAKER ID="204" NAME="Genowefa Grabowska" AFFILIATION="PSE">
(PL) Pane předsedající, všichni si pamatujeme na pracovní tábory, které byly na podzim roku 2006 otevřeny v řadě členských států Evropské unie. V těchto pracovních táborech pracovali v otřesných podmínkách nelegální přistěhovalci bok po boku s občany členských států Evropské unie.
<P>
Tato situace urychlila naši práci na souboru opatření v oblasti přistěhovalectví, z nichž některá dnes projednáváme. Podle mého názoru jsme se vydali správným směrem. Návrh zajišťuje civilizovanější pracovní podmínky a zjednodušuje pravidla, kterými se řídí zaměstnávání a pobyt legálních přistěhovalců. Jakožto Polka bych ráda vyjádřila svou solidaritu s občany třetích zemí, kteří oprávněně pobývají v Evropské unii. Nesmíme je diskriminovat.
<P>
Také se nedomnívám, že modrá karta ohrozí hospodářské zájmy občanů nových členských států, nebo že pro ně bude představovat konkurenci. Ve skutečnosti je pro nás většina pracovních trhů v Evropě dnes již otevřena, a víme, že než modré karty vstoupí v platnost, všechna přechodná období skončí.
<SPEAKER ID="205" NAME="Laima Liucija Andrikien" AFFILIATION="PPE-DE">
(LT) Pane ministře, pane komisaři, dámy a pánové, svět je stále otevřenější a není to jen Evropa. Je tomu tak i díky moderním technologiím a globalizaci a bojovat proti této skutečnosti je kontraproduktivní.
<P>
Blahopřeji Francii, která se během svého předsednictví chopila důležité iniciativy, kterou zde dnes projednáváme.
<P>
Zájem Evropské unie je jednoznačný: máme nedostatek pracovníků stejně jako vysoce kvalifikovaných odborníků, potřebujeme je, protože naši občané využívají práva odejít, žít a pracovat jinde, kde sami chtějí.
<P>
Legální přistěhovalectví do EU je zcela přijatelné řešení tohoto problému. Je to rovněž naše reakce na výzvy globalizace a cílem Evropské unie je stát se konkurenceschopnější.
<P>
Souhlasím s tím, že návrhy musí být navzájem koordinované a že musí být koordinované s ostatními právními akty, avšak není pochyb, že řešení těchto problémů bylo potřebné, a já ještě jednou blahopřeji oběma zpravodajům i předsednické zemi.
<SPEAKER ID="206" NAME="Daciana Octavia Sârbu" AFFILIATION="PSE">
(RO) Návrh usnesení, jehož cílem je zavést modré karty pro vysoce kvalifikované přistěhovalce, má za cíl přilákat vysoce kvalifikované odborníky ze zemí mimo Evropskou unii a nabídnout těmto přistěhovalcům možnost usadit se a pracovat oprávněně v Evropské unii. Tato iniciativa je prospěšná v situaci, kdy hrozí, že v příštích dvaceti letech by mohlo být až 20 milionů pracovních míst neobsazených.
<P>
Ráda bych vám však připomněla, že rumunští a bulharští občané stále čelí omezením v přístupu na pracovní trh, přičemž existují obavy, že některé země hodlají prodloužit přechodné období o další tři roky. Z tohoto důvodu a v této souvislosti je životně důležité, abychom neprohlubovali ani diskriminaci vůči evropským občanům.
<SPEAKER ID="207" NAME="Marek Aleksander Czarnecki" AFFILIATION="ALDE">
(PL) Pane předsedající, demografické změny v Evropské unii a stárnutí obyvatelstva jsou okolnosti, které vytváří potřebu kvalifikovaných pracovníků ze zemí mimo Evropskou unii. Ekonomické přistěhovalectví je výzvou, kterou musí Evropská unie v rychle se globalizujícím světě řešit. Podle mého názoru musejí členské státy vytvořit integrovaný a soudržný přístup k evropské politice v oblasti přistěhovalectví.
<P>
Zvláštní pozornost v rámci rozvoje a zaměstnanosti vyžadují oblasti jako strojírenství a počítačová technologie. Přijetí nařízení Společenství je potřebné, pokud máme omezit nelegální přistěhovalectví. Souhlasím se zpravodajkou i s poradcem, panem Masielem, a podporuji zavedení evropského režimu modrých karet pro kvalifikované přistěhovalce s cílem usnadnit zaměstnávání kvalifikovaných pracovníků ze třetích zemí.
<SPEAKER ID="208" NAME="Tomáš Zatloukal" AFFILIATION="PPE-DE">
(CS) Mobilita osob ze třetích zemí na území členských zemí Evropské unie je v globalizovaném světě, v němž panuje tvrdá hospodářská soutěž, pro Evropu velkou výzvou. Přijímáme společná evropská pravidla, která umožní řídit migrační toky do Evropy a která omezí ilegální migraci. Je na místě přivítat návrh Komise na zrychlení postupu pro přijímání pracovníků a na poskytnutí příznivějších podmínek jejich pobytu, které zvýší atraktivitu Evropské unie pro vysoce kvalifikované pracovníky ze třetích zemí. Rozhodujícím faktorem je nejen rychlý postup pro přijímání pracovníků bez administrativních překážek, ale společné a jednotné podmínky přístupu na celkem 27 rozdílných pracovních trhů. U příležitosti projednávání obou zpráv je nutné zmínit, že v Evropské unii stále existují bariéry v zaměstnávání osob z nových členských zemí.
<SPEAKER ID="209" NAME="Toomas Savi" AFFILIATION="ALDE">
Pane předsedající, modré karty Evropské unie jsou z hlediska rozvojových zemí velmi oceňovanou iniciativou. Vzhledem k tomu, že modrou kartu budou vydávat členské státy, lze se obávat, zda nebudou členské státy na základě průzkumu svých pracovních trhů příliš často docházet k závěru, že nemohou usnadnit příchod zahraničních pracovníků nebo že veřejná politika členského státu představuje překážku úplné realizace politiky modrých karet EU. Obávám se, že některé členské státy mohou zcela podkopat záměr modrých karet v EU.
<P>
Režim modrých karet EU nebyl vytvořen pouze k uspokojení poptávky po pracovní síle ze strany členských států, ale rovněž s cílem zahájit "oběh mozků". V určitém smyslu se jedná o podpůrné opatření politiky rozvojové spolupráce EU, protože pracovníci zaměstnávaní v režimu modrých karet se nakonec vrací do svých zemí původu se zkušenostmi, které jsou důležité pro dosažení pokroku.
<SPEAKER ID="210" NAME="Nicolae Vlad Popa" AFFILIATION="PPE-DE">
(RO) Jsem přesvědčen, že je nesmírně důležité, aby se Evropská unie stala přitažlivější pro vysoce kvalifikované pracovníky zejména s ohledem na to, že většina přistěhovalců, kteří k nám v současnosti přicházejí, nemá žádnou kvalifikaci. Těmto pracovníkům je třeba vytvořit příznivé podmínky, harmonizovaný systém regulace přistěhovalectví a pohyb z jedné země do druhé a nabídnout mzdy odpovídající jejich kvalifikaci.
<P>
Evropská modrá karta musí být vnímána jako způsob, jak odradit nelegální přistěhovalectví v rámci dohody o přistěhovalectví a azylu, stejně jako v rámci řešení problému nedostatku pracovních sil, který bude postihovat Evropskou unii v příštích desetiletích.
<P>
Rád bych připomenul, že občané nových členských států nesmějí mít horší postavení než občané třetích zemí. Je nepřijatelné, aby některé státy nechaly své pracovní trhy uzavřené občanům nových členských států, přitom však na druhé straně nabízely pracovní místa vyžadující vysokou kvalifikaci pracovníkům ze zemí, které nejsou členskými státy EU.
<SPEAKER ID="211" NAME="Czesław Adam Siekierski" AFFILIATION="PPE-DE">
(PL) Demografické problémy a stárnutí evropského obyvatelstva nejsou jedinými důvody, proč by měla být modrá karta zavedena jakožto nástroj kontrolovaný Evropskou unií. Po rozšíření EU došlo k velkému odlivu odborníků z nových členských států. Odliv kvalifikovaných pracovníků dnes představuje největší problém pro zaměstnavatele, který brání investicím, a tím zpomaluje hospodářský rozvoj.
<P>
Pokud naše podniky nenajdou kvalifikované dělníky na svých domácích trzích, prohrají s čínskou konkurencí. Polští zaměstnavatelé si přejí větší otevření pracovního trhu. Jsou ochotni zaměstnávat pracovníky ze zemí jako je Ukrajina a Bělorusko. Zároveň však nesmíme zapomínat, že všechny výhody musejí být v rámci EU soudržné. Nezapomínejme, že někteří z těch, kteří k nám přijdou v rámci režimu modrých karet, se vrátí domů obohacení o zkušenost, kterou získali v EU. Musíme postupovat souběžně s cílem posílit programy vzdělávání a pokračujícího rozvoje určené odborníkům, které potřebují pracovní trhy našich členských států.
<SPEAKER ID="212" NAME="Janusz Onyszkiewicz" AFFILIATION="ALDE">
(PL) Pane předsedající, rád bych upozornil na dvě nebezpečí, která vyplynula během rozpravy i z návrhů nařízení.
<P>
Za prvé, nadměrné požadavky pro občany třetích zemí, kteří se u nás ucházejí o zaměstnání. Požadavek nejméně dvou let odborné praxe ve vedoucí pozici je podle mě příliš vysoký. Zdravotní sestry nebo odborníci v oblasti informačních technologií mohou i bez toho sehrát užitečnou úlohu v našich podnicích.
<P>
Další nebezpečí spočívá ve snaze stanovit jednotnou minimální mzdu pro pracovníky. Toto nařízení může narušit základní zásadu, kterou bychom se měli řídit, a sice zásadu stejné mzdy za stejnou práci, protože v důsledku tohoto nařízení by mohl někdo, kdo přijde do EU za prací, vydělávat více než někdo, kdo zde už pracuje.
<SPEAKER ID="213" NAME="Jean-Pierre Jouyet" LANGUAGE="FR">
Pane předsedající, tato bohatá rozprava je dokladem kvality předložených zpráv. Rád bych ještě jednou poděkoval zpravodajům a navrhovatelům stanoviska, panu Masielovi, paní Jelevové a paní Panayotopoulosové, a říci - jak ostatně dokládá tato rozprava -, že se jedná o značný pokrok v oblasti dohody o legálním přistěhovalectví. Před čtyřmi lety nechtěl nikdo o nástrojích na úrovni Společenství ani slyšet. Všichni víme, že za několik let budeme schopni pokročit dál.
<P>
Rovněž blahopřeji Komisi, prostřednictvím pana Barrota, který dokázal zahájit tuto diskusi a zajistit, že naše ambice v této oblasti rychle rostly. Pochvala patří rovněž Výboru pro občanské svobody, spravedlnost a vnitřní věci. Pan Deprez dokázal nalézt správná slova, rovnováhu a hlas rozumu; podporuje otevřenou Evropu, a já to vítám. Jednu či dvě poznámky na okraj, paní Roureová si také přeje, aby byla Evropa připravena na století stěhování obyvatelstva, a o to se tu snažíme. Jak zdůraznila paní Lefrançoisová, tyto dva dokumenty jsou začátkem a nikoli koncem a ponechávají prostor pro kruhovou migraci.
<P>
Pokud jde o otázku preference Společenství, kterou vznesli paní Grabowská a paní Gálová, a zejména pan Fava a pan Catania, rád bych zdůraznil, že modré karty budou zavedeny až v roce 2011 a do té doby už skončí platnost přechodných opatření z dohod o přistoupení a že tento režim nabízí status, který není roven statusu občana EU. Navíc jsme připraveni začlenit zásadu preference Společenství ustanovenou v dohodách o přistoupení do textu dokumentu a je to i naším přáním.
<P>
Ohledně množství připomínek týkajících se odlivu mozků - zejména ze strany pana Kreissl-Dörflera a pana Borghezia, paní Budreikaitėové, pana Morena, paní Lambertové a paní Roureové - jsem přesvědčen, že Evropský parlament vyjádřil své oprávněné obavy o to, aby byla do režimu modrých karet začleněna opatření zajišťující přeměnu "odlivu mozků" na "využití mozků", a podle mého názoru toho lze dosáhnout třemi způsoby.
<P>
Za prvé, směrnice v žádném případě nepřevažuje nad evropskými dohodami nebo dohodami mezi některými členskými státy a zeměmi původu stanovujícími seznam profesí, které mají být vyňaty z oblasti působnosti této směrnice s cílem zajistit etický nábor v odvětvích postižených nedostatkem pracovních sil. Za druhé, členské státy musí mít možnost provádět individuální šetření: musí mít možnost odmítnout žádost o modrou kartu s cílem zajistit etický nábor. A za třetí, směrnice musí podporovat kruhovou migraci vysoce kvalifikovaných pracovníků a samozřejmě zdůrazňovat, jak již bylo uvedeno, požadavek na zajištění odborné přípravy v zemi původu.
<P>
Na druhé straně nevidím důvod, proč by se mělo systematicky bránit vydávání modrých karet, pokud o tom není uzavřena dohoda se zemí původu. Jak už zdůraznil pan Barrot, vytvářela by se diskriminace a žádosti by se přesouvaly na vnitrostátní systémy, proto je vhodnější provádět jednání individuálně.
<P>
Pokud jde o téma rozlišování mezi vysoce kvalifikovanými pracovníky a nekvalifikovanými dělníky, o nichž hovořili pan Busuttil a paní Lefrançoisová a zejména paní Lambertová, jsem přesvědčen, že musíme postupovat po etapách. V současnosti neexistuje v oblasti legálního přistěhovalectví bohužel shoda ohledně přijetí opatření na úrovni Společenství, které by se vztahovalo na všechny úseky trhu. Děláme však pokroky - vždyť existuje jednotný soubor práv pro všechny pracovníky v Evropské unii ze třetích zemí - a musíme začít vysoce kvalifikovanými, sezónními a vyslanými pracovníky a stážisty. Stockholmský program nám může umožnit dospět k pokroku.
<P>
Navzdory tomu, co uvedla paní Flautreová a další řečníci, práva zaručená modrou kartou nezahrnují žádná omezení týkající se svobody sdružování nebo práv spojených se zaměstnáním, nýbrž naopak: tato modrá karta bude jediným nástrojem, který umožní přistěhovalcům využívat právo mobility v souvislosti s výkonem kvalifikované práce v Evropské unii, což dnešní vnitrostátní systémy neumožňují. To je hlavní přínos tohoto dokumentu.
<P>
Dále bych rád uvedl v odpovědi panu Pirkerovi, pokud jde o dobu, po níž tyto výhody přestanou platit v důsledku nezaměstnanosti - opravdu se jedná o tříměsíční období -, předsednictví Evropské unie by dalo přednost delšímu období, než které bylo navrženo, avšak v této oblasti nebylo dosaženo konsensu. Některé členské státy dokonce požadovaly, aby neexistovalo žádné období, což jednoznačně nebylo přání předsednictví.
<P>
Na závěr odpověď panu Favovi, bod odůvodnění 16 znění navržené Radou neobsahuje zásadu rovného zacházení v platové oblasti pro pracovníky ze třetích zemí a občany Společenství za stejnou práci. Tuto zásadu zavádí čl. 15 odst. 1 stejného dokumentu.
<SPEAKER ID="214" NAME="Jacques Barrot" LANGUAGE="FR">
Pane předsedající, omezím se na doplnění slov pana Jouyeta, který podle mého názoru dnes odpoledne skvěle představil náš společný zájem o vaši práci. Rád bych poděkoval všem řečníkům a všem zpravodajům za skvěle odvedenou práci.
<P>
Rád bych opět uvedl, že návrh směrnice plně uznává preferenci Společenství. Kromě toho je tato preference Společenství obsažena ve smlouvách o přistoupení k Evropské unii a ve Smlouvách se uvádí, že pokud některý členský stát zavede dočasná omezení volného pohybu pracovníků, kteří jsou občany jiného členského státu, musí jim, pokud jde o přístup na pracovní trh, dát přednost před pracovníky, kteří jsou občany třetích zemí. Připomínám to pro poslance z nových členských států, protože to je třeba zdůraznit.
<P>
Dále bych rád reagoval na obavy těch, kteří jsou znepokojeni rizikem odlivu mozků. Chtěl bych vám připomenout, že v návrhu je obsažena klauzule o etickém náboru, jejímž cílem je omezit a zakázat aktivní nábor ze strany členských států v těch rozvojových zemích, které již čelí vážnému odlivu mozků.
<P>
Tento návrh připouští rovněž možnost, aby členské státy odmítly žádost o modrou kartu na základě ohledů vyplývajících z etického náboru. Přijali jsme opatření, jejichž cílem je usnadnit kruhovou migraci, a zavádíme povinnost pro členské státy předkládat Komisi každoročně statistické údaje o uplatňování směrnice, které umožní sledovat uplatňování této právní úpravy.
<P>
Je pravda, že nesmíme provádět aktivní nábor v zemích, které jsou postiženy naléhavým nedostatkem pracovníků, zejména v africkém zdravotnictví, a tato skutečnost bude řešena v rámci rozvoje partnerství se zeměmi původu.
<P>
Za třetí, chci samozřejmě dodat, že tento dokument budou následovat další návrhy ze strany Komise. V březnu příštího roku hodlám předložit dokument o legálním přistěhovalectví pro sezónní pracovníky, placené stážisty a zaměstnance mnohonárodních a nadnárodních skupin, kteří mohou být přesouváni. I zde se jedná, jak to uvedla paní Lefrançoisová, o pouhý začátek a musíme pokračovat dál ve snaze o vytvoření úplného právního rámce pro legální přistěhovalectví.
<P>
I já mohu pouze zopakovat, co tak pěkně vyjádřil pan Jouyet, že bychom rozhodně chtěli přiznat všem těmto přistěhovalcům a nově příchozím osobám do Evropské unie stejná práva, což opět odráží ideál našeho Evropského společenství.
<P>
V každém případě jsem si vaše poznámky a připomínky poznamenal, v příštích měsících budeme o otázkách přistěhovalectví dále diskutovat. Domnívám se, že si musíme zvyknout zacházet s těmito otázkami nezaujatě, objektivně a se smyslem pro spravedlnost a musíme si uvědomovat, že přistěhovalectví také potřebujeme, avšak přistěhovalectví zahrnuté do spolehlivého právního rámce, který je pro všechny.
<SPEAKER ID="215" NAME="Manfred Weber" LANGUAGE="DE">
Pane předsedající, pane místopředsedo Komise, dámy a pánové, úvodem bych rád řekl, jak jsem šťasten, že mohu tlumočit paní Ewě Klamtové vaše blahopřání a vaši účast. Rád bych vám rovněž poděkoval za tuto rozpravu a přitom vyzdvihl tři okolnosti.
<P>
Za prvé, rád bych odmítl nacionalistické projevy, kterých jsme byli dnes v některých případech svědky. Rozhodně nepředstavují názor většiny poslanců této sněmovny a měly by být rozhodně odmítnuty.
<P>
Za druhé bych samozřejmě rád zmínil otázku legálního přistěhovalectví, které potřebujeme, pokud máme zajistit, že si naše vnitrostátní hospodářství zachovají schopnost inovace, a rovněž z hlediska boje proti nelegálnímu přistěhovalectví, které tvoří dohromady dvě strany jedné mince. Evropští občané od nás očekávají, že budeme otevření přistěhovalectví, které je užitečné a legální a zároveň že budeme bojovat proti nelegálnímu přistěhovalectví.
<P>
Za třetí, to se dalo očekávat, když došlo na otázku modrých karet, ale rád bych řekl, že se jedná o první pozitivní krok, jehož cílem je představit společný obraz ve světě. Z tohoto důvodu jsem přesvědčen, že bychom měli tento krok provést společně, a učinit tak další pokrok na cestě. Podpořme zítra svým hlasováním tento právní předpis.
<SPEAKER ID="216" NAME="Patrick Gaubert" LANGUAGE="FR">
Pane předsedající, dámy a pánové, vyslechl jsem řadu věcí ... Začnu poznámkou k samotné rozpravě. Byla to rozprava velmi zajímavá. Nebudu každého citovat, jen chci říci, že Skupina Evropské lidové strany (Křesťanských demokratů) a Evropských demokratů nepotřebuje udílet lekce, pokud jde o respektování lidských práv. Skupina PPE-DE je ráda, že Evropa dokázala dospět k dohodě o společném nástroji pro řízení migračních toků, a stejně tak je ráda, že Evropa se neuzavírá sama do sebe.
<P>
Máme politiku v oblasti přistěhovalectví, která je humánní a pevná; humánní, protože odmítá nedůstojné životní podmínky nelegálních přistěhovalců, kteří žijí v našich zemích - děláme vše, co je v našich silách, abychom zastavili muže a ženy riskující své životy na lodích -, a pevná, protože odsuzuje obchodníky s lidmi a vůdce zločineckých skupin.
<P>
Pokud jde o modré karty a sjednocený postup udělování povolení k pobytu, říkám svému příteli panu Cataniovi, že v našich zemích potřebujeme elitu i ostatní. A když už o tom hovoříme, práva legálních přistěhovalců budou stejná jako práva občanů Společenství, ani větší ani menší.
<P>
Evropa se nemá zač omlouvat, pokud jde o její dosavadní politiky v oblasti přistěhovalectví. Evropa nepovažuje přistěhovalce za podvodníky nebo zločince či za ohrožení své bezpečnosti nebo svých pracovníků. Jsou to muži, ženy a děti, z masa a kostí, kteří na našem území hledají lepší život, protože doma nemají nic.
<P>
Naším společným cílem je pomoci jim a podpořit je, i když to znamená je povzbudit, aby zůstali v našich zemích. Naše politika v oblasti přistěhovalectví je důstojná, otevřená, snad opatrná v oblasti bezpečnosti, ale pokud jde o ně a pokud jde o nás, můžeme být na tuto politiku hrdí - stejně jako budeme moci být hrdí zítra při hlasování o těchto dvou zprávách o evropské politice v oblasti přistěhovalectví.
<SPEAKER ID="217" NAME="Předsedající">
Rád bych osobně vyjádřil soustrast paní Klamtové ke ztrátě otce minulý týden. Setkal jsem se s ní krátce poté, co se tuto zprávu dozvěděla, a proto má můj soucit.
<P>
Společná rozprava je uzavřena.
<P>
Hlasování se bude konat ve čtvrtek 20. listopadu.
<P>
Písemná prohlášení (článek 142)
<SPEAKER ID="218" NAME="Cristian Silviu Buşoi  " LANGUAGE="RO">
Především vítám jak iniciativu Komise, tak stanovisko zpravodajů, protože se domnívám, že došlo k výraznému pokroku v oblasti přistěhovalectví vysoce kvalifikovaných pracovníků, které je nezbytné z hlediska dosažení lisabonských cílů.
<P>
Jsem však přesvědčen, že EU musí být přitažlivá nejen pro vysoce kvalifikované pracovníky ze třetích zemí, ale i pro mladé Evropany. Uvědomme si, že jde o konkurenceschopnost Evropské unie, a nechceme ani, aby docházelo k odlivu mozků do USA nebo Kanady na úkor EU. Proto tato iniciativa musí být doplněna i politikou na podporu mladých Evropanů.
<P>
Toto opatření navíc musíme realizovat se zvláštní ostražitostí a odpovědností, přičemž nesmíme zapomínat na stav lidských zdrojů v některých oblastech zemí, odkud tito přistěhovalci pocházejí, abychom tak dále neprohlubovali krizi v oblasti lidských zdrojů, zejména ve školství a ve zdravotnictví.
<P>
Podporuji také stanovisko paní Klamtové, pokud jde o uplatňování preference Společenství během náborů, i myšlenku dát přednost občanům z nových členských států, na něž se stále vztahují omezení v oblasti přístupu na pracovní trh. Pokud budou muset tato omezení zůstat zachována, je podle mého názoru udělení priority minimální podmínkou, jestliže se občané těchto zemí nemají cítit jako evropští občané druhé kategorie.
<SPEAKER ID="219" NAME="Corina Creţu  " LANGUAGE="RO">
Ráda bych vás upozornila na některá ustanovení, jejichž dopad by mohl být diskriminační, a proto bych vás ráda požádala, abyste v souvislosti s příchodem přistěhovalců pocházejících z jiných zemí zvážili udělení priority občanům nových členských států EU v oblasti přístupu na pracovní trh EU.
<P>
Iniciativa modrých karet je prospěšná a bude částečně řešit problém nedostatku vysoce kvalifikovaných pracovníků, přičemž může sehrát významnou úlohu i při omezení nelegálního přistěhovalectví. Rovněž však obsahuje ustanovení stavící občany zemí, které přistoupily k Evropské unii nedávno, do nevýhodné pozice. V situaci, kdy je pro Rumuny přístup na pracovní trhy ve většině členských států EU stále omezený, ať už zcela či v některých oblastech, se domnívám, že je zapotřebí, aby byly členské státy povinny odmítnout žádost o modrou kartu v těch odvětvích, v nichž nadále uplatňují přechodná omezení vztahující se na občany zemí, které přistoupily k EU v nedávné době. Občané členských států EU, i když se jedná o státy, které přistoupily teprve nedávno, musí mít přednost před občany států, které nejsou členskými státy EU.
<P>
Ráda bych rovněž varovala před nebezpečím odlivu mozků z nedostatečně rozvinutých zemí, který ovlivní klíčová odvětví v těchto zemích, jako je zdravotnictví, vzdělání a výzkum, a může tak vyvolat bumerangový efekt s nedozírnými důsledky pro celý svět.
<SPEAKER ID="220" NAME="Pedro Guerreiro  " LANGUAGE="PT">
Pokud jde o stanovení podmínek vstupu a pobytu státních příslušníků třetích zemí za účelem zaměstnání vyžadujícího vysokou kvalifikaci v EU (modré karty) a o sjednocený postup vyřizování žádostí státních příslušníků třetích zemí o jediné povolení k pobytu a výkonu práce, domníváme se, že kromě jiných zneklidňujících hledisek musíme na tyto iniciativy pohlížet v kontextu celkové politiky EU v oblasti přistěhovalectví.
<P>
Tyto iniciativy dávají smysl - a jejich plný obsah se ukáže - pouze pokud je zasadíme do kontextu ostatních pilířů této politiky, jak ji představuje Evropský pakt o přistěhovalectví a azylu: kriminalizování přistěhovalců, zadržovací střediska, směrnice o "navracení uprchlíků", hraniční kontroly, vytvoření agentury Frontex, dohoda "o zpětném přebírání osob" jako jedna z klauzulí dohod o spolupráci.
<P>
Vytvářením diskriminace mezi jednotlivými kategoriemi přistěhovalců se tato modrá karta snaží vycházet vstříc neoliberálním cílům Lisabonské strategie a potřebám pracovního trhu EU (stanovených kvótami), a omezit tak přistěhovalce jen na "pracovní sílu", podporovat drancování lidských zdrojů ze třetích zemí - zejména nejvíce kvalifikovaných pracovníků - a vytvořit v EU nebezpečné centralizované systémy pro uchovávání a sběr údajů o přistěhovalcích.
<P>
Jinými slovy modrá karta a sjednocený postup představují pilíře nelidské politiky EU v oblasti přistěhovalectví, která přistěhovalce kriminalizuje a vypuzuje nebo využije, a pak je odhodí.
<SPEAKER ID="988" NAME="Magda Kósáné Kovács  " LANGUAGE="HU">
Přistěhovalectví představuje již dlouhou dobu jeden z nejdůležitějších hospodářských a sociálních problémů Evropské unie. Ve stárnoucí Evropě se všichni shodneme, že je zapotřebí posílit pracovní síly s cílem zachovat rozvoj naší konkurenceschopnosti.
<P>
Podpora přistěhovalectví jako společná reakce vyžaduje nejen regulaci ze strany EU, ale i vyváženou strategii zohledňující stejnou měrou jak udržitelný rozvoj, tak sociální rovnováhu.
<P>
Zpráva paní Klamtové o evropských modrých kartách si zaslouží pochvalu, protože stanoví přijatelnější podmínky zaměstnávání vysoce kvalifikovaných pracovníků ze třetích zemí, které zohledňují rodinnou situaci stejně jako i jejich případný návrat domů. Zvlášť jsem pak ráda, že se touto záležitostí zabýváme společně s Gaubertovou zprávou o jediném povolení k pobytu a výkonu práce, takže se vyhneme byť jen zdání toho, že otevíráme dveře Evropy pouze vysoce kvalifikovaným pracovníkům.
<P>
V zájmu zachování vnitřní sociální rovnováhy EU musíme zvážit dopad, jaký může mít finanční a hospodářská krize, jako je ta současná, na evropské zájmy. Rostoucí nezaměstnanost sama o sobě vyvolává sociální napětí a musíme předcházet dalšímu zvyšování stávajícího etnického a rasového napětí v našich zemích v důsledku přistěhovalectví. Taková situace by mohla nejen posílit růst krajní pravice, ale z dlouhodobého hlediska by se mohla stát i zdrojem nepřátelství vůči EU - navzdory skutečnosti, že Evropská unie se nesnaží o nic jiného než krizi stabilizovat.
<SPEAKER ID="221" NAME="Marian-Jean Marinescu  " LANGUAGE="RO">
Zavedení modrých karet, které EU potřebuje, protože čelí nedostatku vysoce kvalifikovaných pracovníků v některých odvětvích, představuje krok vpřed v oblasti ekonomického přistěhovalectví vysoce kvalifikovaných pracovníků ze třetích zemí.
<P>
Modré karty by však také mohly představovat krok zpět, pokud členské státy neodmítnou žádosti o výjimky pro ta odvětví pracovního trhu, na něž se na základě přechodných opatření stanovených ve smlouvách o přistoupení uplatňují omezení pro pracovníky z nových členských států.
<P>
Cítím potřebu připomenout, že Spojené království a Irsko již vyjádřily přání zachovat omezení přístupu na pracovní trh pro občany Rumunska a Bulharska na další tři roky.
<P>
Rád bych zdůraznil, že uplatňování politiky směrnice o modrých kartách znevýhodňuje evropské občany vůči občanům třetích zemí. I když tato směrnice odkazuje na zásadu preference Společenství, je zřejmé, že tuto zásadu nelze uplatňovat na ty evropské občany, kteří podléhají omezením v některých odvětvích evropského pracovního trhu.
<P>
Žádám vás, abyste hlasovali pro pozměňovací návrh, který tuto záležitost vyjasní, abychom se nedostali do situace, kdy ekonomičtí přistěhovalci ze třetích zemí budou mít přednost před volným pohybem mezi členskými státy v rámci EU. Je logické, že nové členské státy se nechtějí cítit v EU jako členové druhé kategorie.
<SPEAKER ID="222" NAME="Marianne Mikko" AFFILIATION="PSE">
písemně. - (ET) Dámy a pánové, modré karty pomohou vyřešit řadu problémů v oblasti pracovních sil a přistěhovalectví. Modré karty představují jakousi "návnadu" v boji proti nelegálnímu přistěhovalectví. Podporou a usnadněním legálního přistěhovalectví tak Evropa bojuje nejen s nedostatkem odborníků, ale i proti obchodování s lidmi a nelegálnímu přistěhovalectví.
<P>
Podporuji myšlenku, že členské státy musejí mít právo rozhodnout, kolik karet chtějí každoročně vydat. Zároveň bychom se však neměli v důsledku současné hospodářské krize stát protekcionisty. Musíme být připravení přijímat vysoce kvalifikované pracovníky ze třetích zemí. Neměli bychom zavírat dveře před talentovanými občany ze třetích zemí kvůli současnému hospodářskému poklesu.
<P>
Potřebujeme sjednocený přístup, abychom zůstali konkurenceschopní v mezinárodním měřítku. Systém 27 různých povolení, který platí v Evropské unii v současnosti, představuje překážku příchodu "mozků" do Evropy. Jednotný systém by mohl být řešením, které by mohlo pomoci překonat současné období poklesu, nemluvě o zlepšení konkurenceschopnosti v současnosti a zejména v budoucnosti.
<SPEAKER ID="223" NAME="Sirpa Pietikäinen  " LANGUAGE="FI">
Evropa nyní potřebuje - a bude potřebovat i v budoucnosti - jak více kvalifikované pracovníky ze zemí za hranicemi EU, tak i pracovníky méně kvalifikované. Pokud má být EU schopna konkurovat Spojeným státům americkým ve snaze o získání kvalifikovaných a vzdělaných přistěhovalců, bude muset Evropská unie do budoucna představovat mnohem lákavější vyhlídku. Usnadnění mobility zahraničních pracovníků je ze strany EU krok správným směrem, a proto bych ráda poděkovala paní Klamtové za její chvályhodnou zprávu. Modré karty posílí mobilitu kvalifikovaných pracovníků ze třetích zemí v EU.
<P>
Neměli bychom však připustit, aby se z EU stalo lákavější místo k práci na úkor rozvojových zemí. Odliv mozků však bohužel z těchto zemí často odvádí kvalifikované pracovníky a know-how potřebné pro rozvoj a EU by měla při tvorbě nových předpisů tento problém jednoznačně zohlednit. I když je jistě snadné získat kvalifikované a vzdělané lidi jinde, je třeba aktivně pokračovat v rozvoji vyššího vzdělávání v Evropě.
<P>
Nové předpisy v oblasti přistěhovalectví nesmějí způsobit nerovnováhu mezi občany třetích zemí a občany EU. Přísná definice Parlamentu toho, kdo je odborný pracovník, se může stát příčinou nespravedlností, pokud budou na osoby pocházející ze třetích zemí kladeny neodůvodněné požadavky ohledně jejich vzdělání a pracovní praxe.
<P>
Nedostatkem pracovních sil je ohrožena Evropská unie jako celek a nikoli jen vysoce kvalifikovaná odvětví. EU by měla proto rozšířit režim usnadnění pohybu pracovníků ze třetích zemí na všechny pracovníky a nesnažit se jen slíznout šlehačku z dortu.
<SPEAKER ID="987" NAME="Mihaela Popa  " LANGUAGE="RO">
Demografický úbytek a stárnutí obyvatelstva Evropské unie ohrožují náš pracovní trh, zdravotnictví a systémy důchodového zabezpečení.
<P>
Za této situace budou modré karty představovat protiváhu systému zelených karet v USA, který se ukázal velmi úspěšným vzhledem ke skutečnosti, že přibližně 50 % vysoce kvalifikovaných pracovníků se rozhoduje pro trh USA nebo Kanady.
<P>
Jsem přesvědčena, že potřebujeme jednotný systém přistěhovalectví pro všech 27 členských států tak, aby každý stát Evropské unie mohl využívat přidané hodnoty, kterou představují vysoce kvalifikovaní pracovníci.
<P>
Považuji za stejně důležité, aby EU projevila těmto odborníkům uznání, které si zaslouží, ve formě spravedlivých a nediskriminačních mezd.
<P>
Ještě než skončím, ráda bych připomněla jednu skutečnost, a sice, že pracovní trh EU není doposud plně otevřen pracovníkům z nových členských států. Musíme být proto velmi opatrní, jaká opatření přijímáme, abychom se tak de facto nedopouštěli diskriminace vůči občanům Evropské unie.
<SPEAKER ID="225" NAME="Katrin Saks  " LANGUAGE="ET">
V souvislosti s modrými kartami jsme znepokojení dvěma problémy.
<P>
Z evropského hlediska je příliv mozků skvělý. Ve srovnání s Amerikou, Austrálií nebo Kanadou je počet odborníků, kteří přicházejí do našich zemí, výrazně nižší. Toto "lákání" je však v rozporu s naší další zásadou, která hovoří o tom, že problém migrace musí být řešen celosvětově a že je třeba podporovat rozvoj třetích zemí s cílem omezit přistěhovalectví, zejména nelegální přistěhovalectví. Ať si to připustíme nebo ne, "mozky", po nichž toužíme, potřebují ve třetích zemích, aby rozvíjeli život tam.
<P>
Z hlediska Evropy, kde vládne silná hospodářská soutěž, by bylo přirozeně příznivé získat nové odborníky, tím spíše, že z výzkumu vyplývá, že jejich začlenění do nové společnosti je mnohem snadnější a rychlejší. Ani to není vedlejší.
<P>
Další problém vidím v souvislosti s hospodářskými problémy a rostoucí nezaměstnaností: negativní postoje vůči přistěhovalcům budou stále naléhavější. Rovněž se obávám vnitřního přistěhovalectví v rámci EU. Doufám však, že příznivci krajně pravicových stran nebudou této situace zneužívat a že omezení, která jsou v současnosti uplatňována vůči některým členským státům, budou v blízké budoucnosti odstraněna. Bude z toho mít prospěch celá EU.
