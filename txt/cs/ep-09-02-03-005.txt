<CHAPTER ID="005">
Postihy proti zaměstnavatelům státních příslušníků třetích zemí s nelegálním pobytem (rozprava) 
<SPEAKER ID="052" NAME="Předsedající">
Dalším bodem je zpráva pana Claudia Favy o postizích proti zaměstnavatelům státních příslušníků třetích zemí s nelegálním pobytem.
<SPEAKER ID="053" NAME="Claudio Fava" LANGUAGE="IT">
Paní předsedající, dámy a pánové, čtyři minuty budou stačit k tomu, abych vám shrnul dva roky práce - práce, která byla obtížná, ale, jak doufám, užitečná - které se účastnil Parlament společně s Komisí, a jejími návrhy, a Rada. Podstatou této práce byla příprava směrnice, která poprvé stanoví postihy proti zaměstnavatelům, kteří mají prospěch z práce nelegálních přistěhovalců.
<P>
Jsem přesvědčen, že jsme uspěli při změně filozofie, z níž směrnice vychází a která se předtím týkala výlučně boje proti nelegálnímu přistěhovalectví. Kompromisní znění přijaté společně s Radou rovněž určitým způsobem chrání přistěhovalce nucené k nelegální práci, kteří jsou často rukojmími zločineckých organizací. Jinak by, paní předsedající, hrozilo riziko jejich dvojího potrestání, jako vykořisťovaných pracovníků, často nucených přijmout nedůstojné pracovní podmínky, a jako nelegálních přistěhovalců, kteří musí být repatriováni a repatriačním zákazem, který v mnoha zemích znamená roky a roky.
<P>
V této souvislosti jsme v článcích 7 a 14 stanovili povinnost členských států, aby v případech týkajících se nezletilých osob, závažného vykořisťování nebo obchodování s lidmi musely stanovit pravidla pro vydání dočasného povolení k pobytu, jehož platnost může být prodloužena až do vyplacení odměny. Měli bychom podporovat rozšíření této možnosti na všechny přistěhovalce, ale tomu brání směrnice o návratu přijatá loni. Nebyl jsem jedním z těch, kteří ji podporovali.
<P>
Avšak uspěli jsme při zavedení pravidla, které umožňuje členským státům uplatňovat opatření příznivější pro přistěhovalce, pokud se týká vydávání povolení k pobytu. Klíčovým článkem je podle mne článek 10. Poprvé stanoví trestněprávní postihy, které mají být uloženy v nejhorších případech, včetně těch, kdy jsou řadovými pracovníky mladistvé osoby.
<P>
Pokládám dodatečné postihy stanovené v článku 8 za důležité. Zahrnují odebrání licence, v obzvláště závažných případech uzavření podniku a vyloučení státní podpory pocházející z evropských fondů. Jinak bychom byli vinni výjimečným pokrytectvím: trestali bychom zaměstnavatele a současně bychom jim udělovali štědrou podporu.
<P>
Za zásadní pokládám, že jsme uspěli při začlenění definice týkající se odměny, která srovnává odměnu vyplacenou ilegálnímu přistěhovalci s odměnou vyplácenou řadovému pracovníkovi, aniž by docházelo k diskriminaci.
<P>
Do působnosti této směrnice jsme zahrnuli agentury poskytující sezonní práci. Zejména v některých zemích - jako třeba v mé vlasti - existují organizace, které velmi ochotně nabírají nelegální pracovníky za velmi špatných vykořisťujících podmínek. Jen si vzpomeňte na případy, kdy byli najímáni nelegální zemědělští pracovníci a které dlouho plnily rubriky zabývající se trestnou činností.
<P>
S úspěchem jsme požádali odbory, aby byly schopny zastupovat přistěhovalce ve správních a občanských věcech. Znění dříve uvádělo třetí strany obecně, ale nyní se hovoří o odborech.
<P>
Potřebuje zaváděcí období, abychom zjistili, jak to funguje, a proto jsme požádali Komisi, aby podala zprávu Radě a Parlamentu po třech letech od vstupu směrnice v platnost, a to konkrétně ohledně inspekčních pravidlech, povolení k pobytu, postizích a subdodavatelích.
<P>
Pokud se týká subdodavatelů - článek 9, který byl předmětem diskuse mezi Parlamentem a Radou a v Radě samotné - zpravodaj by rozšířil odpovědnost na celý dodavatelský řetězec, jak původně navrhovala Komise. Rada a Parlament, nebo spíše část Parlamentu, byly pro úplné vyloučení subdodavatelů, ale dosáhli jsme kompromisního řešení, o němž věřím, že je funkční: dvojí odpovědnost, která by nám neměla bránit v dalších legislativních změnách této problematiky v budoucnosti. To je důvod, proč zítra, za sebe a jménem ostatních stínových zpravodajů, kterým děkuji za spolupráci, jíž mi poskytovaly během těchto dvou let, požádám Komisi, aby do kompromisního znění vložila ustanovení, o němž budeme hlasovat a v němž bude stanoveno, že se článek 9 nebudu týkat žádné budoucí legislativní úpravy ohledně subdodavatelů.
<P>
Závěrem, paní předsedající, jsem přesvědčen, že nás tato směrnice zavede do Evropy, kde se přistěhovalectví konečně stane záležitostí kolektivní odpovědnosti a uznaných práv, nikoliv pravidel namířených proti přistěhovalcům.
<SPEAKER ID="054" NAME="Jacques Barrot" LANGUAGE="FR">
Paní předsedající, chtěl bych samozřejmě poděkovat panu Favovi a Výboru pro občanské svobody, spravedlnost a vnitřní věci.
<P>
Různé strany vyvinuly značné úsilí k dosažení dohody v prvním čtení, a vzhledem ke značné většině, která návrh podpořila na schůzi výboru LIBE před několika dny a zasedá Výboru stálých zástupců těsně před Vánoci, se domnívám, že této dohody dosáhneme.
<P>
Toto znění ve všech ohledech samozřejmě nenaplňuje původní ambice. Avšak Komise může bez váhání podpořit kompromisní znění. Tato směrnice nám umožňuje zavést účinný nástroj, společný rámec pro zabránění zaměstnávání pracovníků ze třetích zemí s nelegálním pobytem.
<P>
Komise bude ostražitá ohledně inspekcí. V kompromisním znění se doporučují lépe cílené, kvalitativní inspekce, což se odehraje v nadcházejících letech, budou-li požita tato kvalitativní pravidla a pokud budou skutečně účinné závazky členských států, aby pravidelně označovaly riziková odvětví z hlediska nelegálního práce na jejich území. To je to, co chceme za účelem boje proti zaměstnávání osob ze třetích zemí s nelegálním pobytem a, především, za účelem ukládání postihů zaměstnavatelům, kteří mají z těchto osob zisk. Přezkum uplatňování ustanovení týkajících se inspekcí proto bude prioritou budoucích zpráv Komise týkajících se použití uvedené směrnice.
<P>
Kromě toho samozřejmě existují pozitivní výsledky vycházející z tohoto kompromisu, zejména konsensus dosažený o obtížné problematice subdodavatelů. Zaznamenal jsem, že pan Fava doufá v prohlášení ze strany Rady a Parlamentu. Osobně nevidím žádné překážky.
<P>
Komise je potěšena, že se ve směrnici doporučují trestněprávní postihy za obzvláště závažné případy, u kterých jsou postihy nejen nutné, ale také vhodné. Jsou nezbytné pro silnější odrazující účinek, neboť v nejzávažnějších případech nejsou správní postihy dostačující k tomu, aby odradily bezohledné zaměstnavatele. Vhodné jsou jako součást nástroje zaměřeného na přizpůsobení ambiciózní evropské politiky pro boj proti nelegálnímu přistěhovalectví. Komise v této souvislosti oceňuje skutečnost, že do textu konečného kompromisního znění byla opět vložena kriminalizace zaměstnavatelů obětí obchodování s lidmi.
<P>
Paní předsedající, dámy a pánové, tato směrnice je prvním významným krokem v boji proti nelegálnímu přistěhovalectví. Je zaměřena praktiky bezohledných zaměstnavatelů a současně chrání migrující pracovníky, kteří jsou v takových případech velmi často obětmi.
<P>
Tato směrnice by měla být přijata a uplatňována rychle. Komise tento proces podpoří a připojí se k němu svoláním pravidelných setkání odborníků z členských států během prováděcí fáze, na nichž se bude diskutovat o všech problémech, které mohou nastat. Jedná se o důležitý nástroj a Komise učiní vše potřebné, aby zajistila jeho účinné použití.
<P>
Moje poděkování patří Parlamentu, panu Favovi a výboru LIBE.
<SPEAKER ID="055" NAME="Edit Bauer" LANGUAGE="SK">
Právní předpisy o sankcích vůči zaměstnavatelům zaměstnávajícím nelegální migranty ze třetích zemí je podle očekávání nástrojem na snížení tzv. pool-faktoru nelegální migrace. Na druhé straně je však třeba vidět i možný pozitivní efekt na zlepšení podmínek hospodářské soutěže a doufám, že přispěje i k boji proti obchodování s lidskými bytostmi.
<P>
Existuje názor, že tyto právní předpisy nepřínáší přidanou hodnotu. Vzhledem k tomu, že takový legislativní nástroj zatím na úrovni Evropského společenství neexistuje, pro některé členské štáty je přidaná hodnota vysoká, pro jiné, kde právní předpisy v danej oblasti existují, přidaná hodnota nemusí být zjevná.
<P>
Při jednáních o možných kompromisech s Komisí a Radou se diskuse soustředila na některé problémové okruhy. Zaprvé: na problém odpovědnosti hlavního dodavatele za plnění povinností předepsaných zákonem subdodavatelům, kde návrh omezuje odpovědnost na jednání přímých subdodavatelů. Zadruhé: na způsob zabezpečení dostupnosti účinných postupů uplatňování dlužné odměny nelegálního migranta, kde jsme sledovali zásadu nediskriminace, ale hledali jsme takový způsob, aby měl nelgální migrant dostupnou pomoc a mechanismy, aby dostal svou mzdu i po návratu do své vlasti. Zatřetí: na možné oddálení výkonu rozhodnutí o návratu nelegálního migranta až do doby, dokud nedostane dlužnou odměnu. V této souvislosti je třeba konstatovat, že oddálení výkonu rozhodnutí by velmi oslabilo, nebo dokonce popřelo záměr navrhovaných právních předpisů. A kromě toho je problém inspekcí ponechán členským státům s vědomím, že inspekce práce hraje pro účinnost právních předpisů skutečně klíčovou úlohu.
<P>
Nepochybně existují různe názory na řešení těchto i jiných problémů tohoto návrhu. O některých z nich rozhodne až uplatňování. Chtěla bych na závěr poděkovat panu Favovi, Komisi a francouzskému předsednictví za úspěšné hledání kompromisů.
<SPEAKER ID="056" NAME="Esther de Lange">
navrhovatelka stanoviska Výboru pro práva žen a rovnost pohlaví. - (NL) I já bych ráda poděkovala zpravodaji za jeho práci, aniž bych přehlížela úsilí stínového zpravodaje skupiny Evropské lidové strany (Křesťanských demokratů) a Evropských demokratů pana Busuttila a zpravodajky pro sociální věci paní Edit Bauerové. Je to nakonec díky jejich úsilí, že se kompromisem dosáhlo toho, co bylo očekáváno, zejména odstranění vyhlídky na pracovní místo jakožto pobídky nelegálního přistěhovalectví skutečnými postihy pracovníků, kteří v Evropská unii zůstanou nelegálně.
<P>
V protikladu k tomu, čeho se přednostně snaží dosáhnout některé strany v tomto parlamentu, tento právní předpis se nestal nástrojem pro následnou legalizaci nelegálních přistěhovalců. Diskuse o nelegální migraci přeci probíhá jinde. Jako zpravodajka Výboru pro práva žen a rovnost pohlaví skutečně věřím, že by se při jednání s touto skupinou lidí, kteří zůstávají v Evropské unii nelegálně a, jak již bylo řečeno, jedná se často o oběti vykořisťování, mělo více přihlížet k otázkám rovného postavení žen a mužů.
<P>
Odhady o tom, kolik lidí pobývá v Evropské unii nelegálně, nejsou přesné a pohybují se v rozmezí od 4,5 do 8 milionů. Kromě toho tyto odhady neuvádí celkový podíl žen a mužů, ani nezaručují porozumění problémů spojených s otázkami rovného postavení žen a mužů, kterým čelí nelegální přistěhovalkyně. Chtěla bych upozornit na skutečnost, že nelegální přistěhovalkyně jsou velmi zranitelné a že často přijímají nucenou práci, podstupují obchodování s lidmi a násilí. Z těchto důvodů je třeba specifické vzdělávání v orgánech, které se touto problematikou zabývají.
<P>
Přesto se jako vždy jedná o účinné monitorování. Mám radost, že bylo nyní upuštěno od svévolné 10% hodnoty monitorování navrhované původně a tuto hodnotu nahradil v kompromisním znění přístup založený na riziku. Zprávy belgických novin De Standaard z loňského léta týkající se domácích otroků na některých ambasádách v Bruselu, co by kamenem dohodil od budovy Berlaymont, dokazují, že tyto scénáře nejsou přitažené za vlasy. Proto bych ráda Evropské komisi řekla, že nejlepším testem je praxe. Postavte se čelem k vaší odpovědnosti kriticky zkoumat, jak země nakládají s tímto právním předpisem a zdali ho používají efektivně.
<SPEAKER ID="057" NAME="Simon Busuttil" LANGUAGE="MT">
Tento právní předpis, paní předsedající, je pravděpodobně jedním z prvních, které se přímo zabývají jevem nelegální migrace prostřednictvím použití legislativních nástrojů, a nyní můžeme říci, že tento předpis skutečně máme. Byl naléhavě nutný, a proto jsem velmi potěšen, že se nám v tomto případě podařilo dosáhnout výborného kompromisu. Čeho přesně bylo tímto právním předpisem dosaženo? Udělali jsme to, že jsme zaútočili na jeden z hlavních zdrojů motivace lidí k tomu, aby si zvolil nelegální přistěhovalectví. Zaútočili jsme na pobídku. O jaké pobídce to zde hovoříme? Touto pobídkou je, že osoba žijící například v Africe možná musí riskovat svůj život, aby se vydala na cestu do jiné země, a přitom si myslí, že zde má možnost nalézt zaměstnání, byť nelegálně. Od nynějška dáváme jasně na vědomí, že nelegální zaměstnání již nebudou tolerována, a proto nedává smysl vydat se do Evropy s falešným dojmem, že jsou zde k dispozici pracovní místa. Odteď to bude zcela nemožné. Jak uvedl můj předřečník, je důležité, aby tento nástroj nebyl používán pro regulaci výjimečných situací, nýbrž by měl sloužit jako jasný vzkaz, že nelegální práce již nebude tolerována. To se prosazuje prostřednictvím účinných opatření a postihů: finančních, správních a také trestněprávních. Ty rovněž slouží k předání jednoznačného sdělení zaměstnavatelům, že již nebude umožněn nábor pracovníků bez povolení. Děkuji vám.
<SPEAKER ID="058" NAME="Stavros Lambrinidis" LANGUAGE="EL">
Paní předsedající, zde v Evropském parlamentu se nám podařilo radikální účel směrnice, o níž dnes hovoříme. Za to si naše poděkování zaslouží především pan Claudio Fava. Především se nám podařilo získat ustanovení o povinných platbách odměn nezaplacených přistěhovalcům, kteří bylo deportováni. Zadruhé jsme pomohli zajistit vytvoření opatření pro přísné a závazné trestněprávní postihy pro zaměstnavatele, kteří zaměstnávají přistěhovalce za nepřijatelných životních podmínek. Zatřetí jsme zaručili právo odborů a ostatních orgánů na přístup k soudům jménem přistěhovalců a začtvrté jsme stanovili právo zaručit povolení ke krátkodobému nebo dlouhodobému pobytu nelegálních přistěhovalců, kteří odkryjí zločinecké organizace. Jinými slovy konečně zacházíme s nelegálními přistěhovalci jako s lidskými bytostmi, aniž bychom současně nelegální přistěhovalectví legalizovali, což je důvod, proč podporujeme tento kompromis.
<P>
Avšak stále panují nebezpečné neshody mezi pokračujícím policejním přístupem k nelegálnímu přistěhovalectví a realitou v mnoha členských státech. To je důvod, proč si použití směrnice rovněž vyžádá zvláštní pozornost. To by mohlo uvrhnout tisíce nelegálních přistěhovalců do chudoby, ghett a do náruče zločinu, a přestože je prokazatelně nemůžeme deportovat, tito nelegální přistěhovalci nemusí pracovat. Pokud opravdu v současné době zastává mnoho nelegálních přistěhovalců pracovní místa, o která nemají Evropané zájem, měli bychom nyní konečně v této sněmovně diskutovat o společných pravidlech legálního přistěhovalectví do Evropy a o legalizaci těchto osob, nikoliv o pravidlech jejich deportace.
<P>
Konečně se zcela nezbytný boj proti černému trhu práce zcela jasně netýká pouze nelegálních přistěhovalců, týká se především legálních přistěhovalců, týká se milionů evropských občanů, jejichž pracovní práva jsou dennodenně pošlapávána jejich zaměstnavateli, týká se skutečnosti, že jsou pracovní práva pošlapávána bez jakékoliv materiální kontroly a jakýchkoliv materiálních postihů. Právním základem dnes projednávané směrnice by proto, podle mého názoru, měl být obecný boj proti nehlášené práci v Evropě, nikoliv hlavně přistěhovalectví. Toto zaměření na přistěhovalce kdykoliv se v Evropě děje něco špatného je velmi nebezpečné pro sociální soudržnost v našich zemích. Samozřejmě je třeba bojovat rovněž proti nelegálnímu přistěhovalectví, ale nemůžeme démonizovat lidi, kteří v naději na lepší život utíkají ze špatných podmínek ve své vlasti.
<SPEAKER ID="059" NAME="Jeanine Hennis-Plasschaert">
jménem skupiny ALDE. - (NL) Evropská unie se celé roky musí potýkat s přítomností milionů nelegálních přistěhovalců na svém území a tlakem na nalezení řešení se zvyšuje. Tento tlak je značný a zcela správně opravdový. Pokud vskutku chceme přijmout únosnou a odpovědnou migrační politiku, v jejímž rámci budou mít uprchlíci právo na ochranu a budou zde vytvářeny transparentní možnosti legální migrace, potom je přístup, který patřičně zohledňuje všechny odrazující a podpůrné faktory, nezbytným opatřením.
<P>
Loni v létě se Rada a Parlament dohodly o tom, co je známé jako směrnice o návrat, jež se zaměřuje především na samotné nelegální přistěhovalce, zatímco nyní se zabýváme zaměstnavateli, kteří bez váhání zaměstnávají nelegální přistěhovalce. To je nejen podnětem pro nelegální přistěhovalce, ale rovněž to bezpochyby vytváří případy zneužívání a hrubého vykořisťování.
<P>
Význam harmonizované evropské politiky je podle mého názoru nesporný. Koneckonců, když neexistují vnitřní hranice, může se členský stát sám o sobě pošetile znepokojovat, ale pokud členský stát B dostatečně neřeší zaměstnanost nelegálních přistěhovalců, pokud ji řeší vůbec, nebude členský stát znamenat nic, jen hlas na poušti.
<P>
Po celkem pomalém startu nyní před sebou máme, po intenzivních jednáních s Radou, kompromis, který je pro mě přijatelný, a já bych chtěl poděkovat zpravodaji za jeho pragmatický a konstruktivní způsob práce. Bylo to jako závan čerstvého vzduchu, což vskutku nelze říci o pár jeho kolezích poslancích Evropského parlamentu, kteří nyní za každou cenu trvají na doprovodném prohlášení, které je představením pro publikum, jež příliš nepřispívá k obrazu tohoto Parlamentu. Ale také toto moje skupina přijme.
<P>
Kromě toho by mělo být zřejmé, že jakmile bude tato směrnice přijata, je na členských státech, aby se vyburcovaly k akci. Mělo by být jasné, že ani Evropská komise, ani Evropský parlament nemají k dispozici kouzelnou hůlku, pokud jde o rozhodnost nebo prosazování. Rada empaticky odporovala závaznému procentu inspekcí, a to je přesně případ, kde často spočívá problém - jak již říkalo mnoho lidí v tomto Parlamentu a rovněž pan komisař. Vše, co mohu nyní udělat, je vyzvat vás, abyste toto prosazování realizovali, aby se zajistilo, že znovu nezabředneme do prázdných slov na papíru, protože to by opravdu neprospělo nikomu.
<P>
Pokud se týká dosažení komplexní migrační politiky, je návrh návratem ke správnému směru. Před námi je stále dlouhá cesta, kterou musíme ujít, takže se nyní musíme snažit. V této souvislosti bych ráda položila zásadní otázku, kterou má dnes na svých rtech každý: Proč se Komise této debaty neúčastní? To je podle mého názoru, upřímně řečeno, naprosto nepřijatelné.
<SPEAKER ID="060" NAME="Zdzisław Zbigniew Podkański" LANGUAGE="PL">
Paní předsedající, Evropská unie nelegální přistěhovalectví nezvládá. Dokládá to mnoho skutečností a je to rovněž zřejmé z vysvětlujícího prohlášení pana Favy, kde se mimo jiné dozvídáme, že "i) podle odhadu žije v EU mezi 4,5 až 8 miliony nelegálních přistěhovalců, a tento počet neustále roste, zejména kvůli snadnému přístupu k nelegální práci." Samotný fakt, že se čísla pohybují v rozmezí od 4,5 do 8 milionů ukazuje, že ani nejsme schopni přesně určit rozsah tohoto problému a této otázky. Navíc se ekonomická migrace týká rovněž mnoha členských států EU, zejména těch, které přistoupily později.
<P>
Dnes se miliony Poláků a občanů ostatních zemí stěhují v rámci EU do starých členských států. Tito občané jsou vystaveni stejným nepravostem a nalézají se ve stejné situaci jako migranti ze třetích zemí. Nelegální práce znamená vykořisťování pracovníků, zatímco jsou jim současně upírány výhody práva na zdravotní pojištění nebo důchod, vykořisťování mladistvých a rovněž obchodování s lidmi. Tomuto jevu můžeme čelit pouze přísnými právními postihy a jejich soudržným uplatňováním.
<SPEAKER ID="061" NAME="Jean Lambert">
jménem skupiny Verts/ALE. - Paní předsedající, velmi oceňujeme práci pana Favy ve Výboru pro občanské svobody, spravedlnost a vnitřní věci i paní Bauerové ve Výboru pro zaměstnanost a sociální věci. Domnívám se, že u opatření, která se skutečně týkají zaměstnanosti a migrace, musíme v této sněmovně využívat zlepšeného postupu spolupráce.
<P>
Jak již bylo řečeno, řešení pobídky možné práce, často v rámci nelegální ekonomiky a v mezi zranitelnými a neorganizovanými pracovníky, by se mělo stát součástí společné politiky Evropské unie v oblasti přistěhovalectví. Avšak to se může rovněž uplatnit v případech skutečných volných pracovních míst, která nemohou být obsazena z nabídky pracovní síly členského státu, a v případech, kdy členský stát nevydává dostatek pracovních povolení, nebo v případech, kdy zkostnatělá byrokracie nestíhá dostatečně rychle odpovídat na žádosti v rámci trhu práce. Rovněž existuje mezera, kterou musíme teprve vyplnit, a to případy osob, pro něž není možný návrat do jejich vlasti - například do Zimbabwe - a kteří často zůstávají z právního hlediska takřka bez prostředků, a proto musí samy najít způsob, jak přežít.
<P>
Většina členských států již vlastní teoretická opatření, jak se vypořádat s nelegálním přistěhovalectvím, a mohly byste se domnívat, že se jedná o zjevný náznak závazku k akci. Přesto byly návrhy Komise týkající se inspekce z jejího původního dokumentu skutečně oslabeny a Parlament musí bojovat i o to, co je v současné době obsahem článku 15. Měli bychom doufat, že se inspekce nezaměří pouze na malé podniky, ale že budou kontrolovat i větší podniky, které ve velké míře nakonec spoléhají na zranitelné pracovníky. To důvod, proč je otázka odpovědnosti subdodavatelů velmi důležitá pro mnoho z nás v této sněmovně. Někteří z nás se domnívají, že to, co nám znovu zbývá, je oslabená verze původního návrhu Komise.
<P>
Hovoří se o otázce povolení k pobytu, které mohou členské státy poskytnout ve velmi závažných případech, kdy byla přednesena stížnost. To je podle mne krokem vpřed - alespoň pokud se týká situace, v níž se nacházely některé členské státy.
<P>
Jednou z otázek, která mnoho z nás znepokojuje, je odměna - v případech, kdy nejde určit délka pracovní smlouvy - a otázky plateb vnitrostátního pojištění a daní, které jsou, jak víme, často mnoha zranitelným pracovníkům odečítány z výplat, ale již se nemusí dostat k úřadům.
<P>
Pro mnoho z nás je otázka mzdy za odvedenou práci otázkou zásadní; jde rovněž o to, aby společnosti a ekonomiky prosperovaly, a tento návrh není zamýšlen jako legislativní opatření trestající nelegální migranty. Pokud to považujeme za součást celkové politiky, jedná se rovněž o součást udržitelného návratu, kdy se osoby vrátí domů s tím, co si skutečně vydělaly.
<P>
Nemáme žádné záruky, že členské státy zajistí lidem výplaty. Máme ujištění, že bude existovat mechanismus, jehož prostřednictvím bude možné uplatňovat nárok, nikoliv to, že budou vyplaceny peníze. Proto není zaručeno, že se platba uskuteční. Někdo může zastávat názor, že se jednotlivci chopí své příležitosti a že zde existuje riziko, ale pokud se zabýváme otázkami lidské důstojnosti a v případech, kdy to odpovídá obecným cílům společné politiky v oblasti přistěhovalectví, tak se jedná o otázku závažnou.
<P>
Pro mou politickou skupinu už není vyváženost návrhu zřejmá, ať již v případě inspekcí, nebo odměn, a ostatní oblasti byly oslabeny. Nedomníváme se, že členské státy prokazují vyšší míru závazků, a proto tento návrh nepodpoříme.
<SPEAKER ID="062" NAME="Giusto Catania">
jménem skupiny GUE/NGL. - (IT) Paní předsedající, dámy a pánové, v Evropě se pobývá nelegálně mezi čtyřmi a půl až osmi miliony občanů ze zemí mimo EU - to jsou údaje Komise.
<P>
To je zcela zanedbatelný počet: něco málo přes 1 % stálých obyvatel Evropské unie. Zcela jasně je to zveličený problém. Jedná se o pracovníky, kteří vykonávají užitečné služby, například osobní služby a práci v cestovním ruchu a v drtivé většině je trh práce absorbuje. Jedná se o pracovníky, kteří jsou pro naše hospodářství užiteční, nicméně se jedná o vykořisťované pracovníky - vykořisťované za účelem snížení ceny práce a pro obohacení bezohledných zaměstnavatelů. Jedná se o pracovníky, kteří často vykonávají práci, kterou nevykonávají občané EU.
<P>
Tyto lidi potřebujeme, ale oni vstoupili do Evropy nelegálně z jednoduchého důvodu, protože neměli možnost, jak přijít v souladu s právními předpisy. Stejná situace panuje u velké většiny občanů, kteří v Evropské unii již pobývají legálně, ale přišli nelegálně.
<P>
Bylo potřeba jiného opatření: takového, které legalizuje situaci milionů těchto osob. Bylo třeba opatření, které je osvobodí od otroctví, vydírání a vykořisťování. Namísto toho je zde směrnice, jež pokračuje tam, kde směrnice o návratu končila. Nejprve jsme rozhodli o postupu vypovězení, dnes rozhodujeme o případné záchytné oblasti pro vypovězení a dokonce určujeme, kdo za tato vypovězení zaplatí. Podle této směrnice zaplatí víc vykořisťovaní než vykořisťovatelé. Naneštěstí zde neexistuje žádné ustanovení o obecném legalizačním opatření, ani pro ty, kteří sami nahlásí svůj status, nebo ty, kteří nahlásí své zaměstnavatele či spáchání trestného činu. Ze situace, kdy byli vykořisťováni, se dostanou rovnou do situace, kdy budou vypovězeni.
<P>
Potřebovali bychom něco jiného. Potřebovali bychom opatření, jež bude upřednostňovat zákonnost před kriminalizací osob, které zde pobývají nelegálně. Potřebovali bychom opatření, které omezí xenofobii. Včera italský ministr vnitra příznačně prohlásil: "S nelegálními přistěhovalci musíme zacházet tvrdě," jinými slovy musíme tvrdě zacházet se zranitelnými osobami. Jsem přesvědčen, že touto směrnicí podpoříme tento xenofobní přístup.
<P>
V Evropské unii potřebujeme přistěhovalce - tvrdí to sama Komise: 50 milionů do roku 2050 - neboť se nacházíme uprostřed demografické krize, ale neděláme nic po to, abychom jim vstup usnadnili. Namísto toho harmonizujeme systém vypovídání a dnes rozhodujeme o vypovězení těch, kteří zde pobývají nelegálně, přestože by měli být pracovníky, které absorbuje evropský trh práce.
<P>
Domnívám se, že dopad této směrnice bude zničující, protože kvůli ní se přistěhovalci a trh práce přesunou ještě více do ilegality a dojde k nárůstu trestných činů vykořisťování ze strany bezohledných šéfů.
<SPEAKER ID="063" NAME="Nigel Farage">
jménem skupiny IND/DEM. - Paní předsedající, nelegální přistěhovalectví je problém, který zhoršil volný pohyb osob. Avšak současná vlna nepokojů, které se rychle šíří po celém Spojeném království, je způsobena legální migrací a vlastními pravidly Evropské unie.
<P>
Britské odbory byly 20 let sváděny Jacquesem Delorsem a domnívaly se, že Evropská unie je v jejich zájmu. Ale nyní konečně zjistily, že vláda Spojeného království není schopna prosazovat především britské zájmy.
<P>
Obávám se, že se situace o hodně zhorší. Když se angažujeme ve velkých projektech, za něž se utrácí hodně veřejných financí, například olympijské hry a budova Rady, musí z toho mít prospěch evropští pracovníci. Pracovní místa ve Spojeném království pro pracovníky ze Spojeného království nemohou být zajištěna od chvíle, kdy jsme vstoupili do Evropské unie. Představa, jak daňoví poplatníci ze Spojeného království financují zahraniční pracovníky je, upřímně řečeno, nepřijatelná.
<P>
Ale vláda si nadále pevně stojí za svým, když tvrdí, že Evropská unie je báječná věc. Není to překvapivé, nebo snad ano? Lord Mandelson stále pobírá 78 000 GBP ročně od Evropské komise a samozřejmě za to již za několik let dostane výslužné - střet zájmů, na jaký jsem kdy mohl pomyslet.
<P>
Nyní panují velké obavy, zdali z toho bude těžit xenofobní krajní pravice. To také nechceme. Naše Strana nezávislosti Spojeného království předloží v evropských volbách občanům Spojeného království nerasistický program, v němž se uvádí, že je čas prosazovat především zájmy Spojeného království. Nejme protekcionisté, ale chceme zdravý rozum. Chceme kontrolovat naše hranice a rozhodovat o tom, kdo žije, pracuje a kdo se usazuje v naší zemi.
<SPEAKER ID="064" NAME="Andreas Mölzer" AFFILIATION="NI">
(DE) Paní předsedající, na celém světě je naděje na získání dobře placeného pracovního místa velmi přitažlivá. Zejména v hospodářsky obtížných časech začíná narůstat černá ekonomika, což má samozřejmě za následek, že mnoho lidí riskuje při hledání země hojnosti své životy. Pro nás je důležité ozřejmit, že nelegální práce již nebude tolerována.
<P>
Avšak v poslední zprávě o základních lidských právech je k tomuto tématu uvedeno několik problémů. Ve zprávě se naznačuje, že porušení vstupních pravidel EU bude odměněno, neboť se přistěhovalcům dostane větší ochrany než obyvatelům Evropy, jejichž identita a sociální soulad ohrožuje masové přistěhovalectví. Nelegální přistěhovalectví bude trivializováno, pokud bude v budoucnu každý nelegální přistěhovalec považován jednoduše za osobu bez platného pracovního povolení.
<P>
Avšak nesmíme zapomínat, že migranti bez povolení k pobytu budou muset být bez výjimky deportováni. Pro nás je důležité odstranit pobídky, jako jsou například masová legalizace nebo vyhlídka na zaměstnání. Kromě toho musíme se zeměmi původu vyjednat účinné dohody o deportacích. Rovněž musí být rozšířena agentura pro ochranu hranic FRONTEX tak, aby mohla být efektivně využívána.
<SPEAKER ID="065" NAME="Marian-Jean Marinescu" AFFILIATION="PPE-DE">
(RO) Tato směrnice přispívá ke konsolidaci společné politiky v oblasti nelegálního přistěhovalectví a prostřednictvím ukládání finančních postihů zaměstnavatelům je prvním krokem vpřed v boji proti nelegálnímu práci. Avšak chtěl bych vás upozornit, že všechny členské státy mají vnitrostátní právní předpisy upravující nelegální práci a daňové a celní úniky. Používání těchto předpisů rovněž přispěje k identifikaci zaměstnávání nelegálních přistěhovalců.
<P>
To je důvod, proč jsem přesvědčen, že je pro nás důležité, abychom měli vhodnou regulaci, ale je ještě mnohem důležitější, aby členské státy zajistily přísné uplatňování této regulace. Vítám ustanovení konečného znění týkající se postihů, jež jsou odstupňovány podle počtu nelegálních zaměstnanců, a rovněž ukládání nižších pokut v případech, kdy je zaměstnavatelem fyzické osoba a zaměstnanec vykonává osobní služby nebo domácí práce a pracovní podmínky nemohou být považovány za vykořisťující.
<P>
Výsledkem jednání mezi Evropským parlamentem a Radou je ujasnění konceptu subdodavatelů, kteří mohou nést odpovědnost, a stanovení částky zpětné platby, kterou musí zaměstnatel vyplatit. Jsem pevně přesvědčen, že uplatňování této směrnice zlepší situaci v oblasti sledování preferencí Společenství při rozdělování práce.
<P>
Rovněž se domnívám, že použití této směrnice by mělo být dalším důvodem k tomu, aby členské státy odstranily omezení ze svých trhů práce, jež se týkají evropských občanů, a to s ohledem na skutečnost, že snížení počtu příležitostí pro práci nelegálních přistěhovalců vytvoří v EU nové příležitosti pro zaměstnávání jejích vlastních obyvatel.
<SPEAKER ID="066" NAME="Inger Segelström" AFFILIATION="PSE">
(SV) Na začátek bych ráda poděkovala Claudiovi a všem, kteří umožnili vznik této zprávy. V předchozích rozpravách o budoucí azylové, uprchlické a migrační politice jsme se zaměřovaly především na osoby, které zde pobývají nelegálně, na ty, kdo jsou vzdělaní a mají povolení ke vstupu, a na osoby, které jsou jednoduše chudé a přejí si zaopatřit své rodiny a chtějí mít možnost sem přijít.
<P>
Nyní klademe odpovědnost na zaměstnavatele, kteří zaměstnávají osoby bez dokladů. Nebylo by zde tolik osob bez dokladů, kdybychom stále neměli nezodpovědné zaměstnavatele, kteří je platí a vykořisťují. Podle mého je docela správné ukládat zaměstnavatelům postihy a zavést jejich informační povinnost, a pokud bude zaměstnavatel někoho vykořisťovat, zaplatí odškodnění, i když dotčená osoba odcestovala domů.
<P>
Avšak existuje jeden návrh, proti kterému bych hlasovala, kdyby se nehlasovalo ve výboru, a to, že většina zavádí méně přísná pravidla pro práci v domácnostech. To je pro mě otázka rovnosti, neboť jsou to většinou ženy, kdo pracuje v domácnostech za nízké mzdy. Tato skupina to rovněž považuje za obtížnější než ti, kteří pracují na pracovištích s několika zaměstnanci, ale považuji to za první krok.
<P>
Je mi líto, když dnes slyším zprávy, že švédská konzervativní vláda zaujímá k této zprávě negativní stanovisko, přičemž je tato zpráva zaměřena na podporu odpovědných a kriminalizaci nezodpovědných podniků, které vykořisťují zaměstnance bez dokladů.
<P>
Na závěr jsem samozřejmě rovněž znepokojena stanovisky, jež jsme ohledně této zprávy obdrželi od odborů. Doufám, že budeme schopni vyřešit tyto otázky před přijetím rozhodnutí. Stejná pravidla se musí vztahovat na všechny zaměstnavatele, například společná odpovědnost v souvislosti s pracovními smlouvami, jinak začleníme mezery a podnítíme podvádění.
<SPEAKER ID="067" NAME="Ignasi Guardans Cambó" AFFILIATION="ALDE">
(ES) Paní předsedající, nejlepším způsobem, jak zajistit kontrolovanou formu přistěhovalectví, která bude pro naši společnost únosná - únosná z hlediska ekonomiky i sociální oblasti - je boj proti nelegální práci.
<P>
To neznamená, že bychom měli bojovat proti nelegálním přistěhovalcům samotným, neboť důvody každého z nich se liší, ale raději proti jevu nelegálního přistěhovalectví, což je jediný způsob, jak odůvodnit a skutečně systemizovat řízené přistěhovalectví, zejména v dnešním světě.
<P>
To se samozřejmě nemůže uskutečnit pouze prostřednictvím těch, kteří práci hledají, ale rovněž těch, kteří ji nabízejí. Boj proti nelegálnímu přistěhovalectví není možné vést pouze ve stanicích londýnského nebo madridského metra, ale je třeba ho provádět v odděleních lidských zdrojů mnoha společností, jež zaměstnávají nelegální pracovníky, aby je mohly vykořisťovat a připravovat o jejich práva.
<P>
To je náš důvod pro bezvýhradné přivítání této směrnice. Jedná se o směrnici, která poskytuje základ povinností zaměstnavatelů a určitě i postihům, jež musí být ukládány zaměstnavatelům vykořisťujícím pracovníky bez práv za účelem svého vlastního obohacení.
<P>
Jedná se o velmi vyváženou směrnici. Zpravodaji je třeba poděkovat k dosažení spravedlivého kompromisu a správné rovnováhy v této oblasti.
<P>
Rád bych zdůraznil články zaručující práva vykořisťovaných pracovníků. Chrání pracovníky, aby mohli nahlásit situaci, v níž se sami nachází. Chrání je tím, že mohou zpětně požádat o svůj výdělek, aniž by jim to samozřejmě zakládalo právu dalšího pobytu. Avšak jakákoliv práce, která byla vykonána nelegálně, bez vnitrostátního pojištění a bez plateb, bude samozřejmě odměněna nehledě na zaměstnanecký status pracovníka pracujícího nelegálně.
<P>
Postihy jsou určitě vhodné a přiměřené. Dohoda o subdodavatelích, na kterou již odkázal ve svém projevu zpravodaj, je velmi důležitá. Má velký význam pro praxi a to je to, o čem mluvíme.
<P>
Ještě jedna závěrečná poznámka: domnívám se, že dvacetičtyřměsíční období pro provedení této směrnice je příliš dlouhé. Uvědomuji si, že to není možné změnit, ale 24 měsíců je příliš dlouho a je třeba toto období zkrátit, bude-li to možné.
<SPEAKER ID="069" NAME="Ewa Tomaszewska" AFFILIATION="UEN">
(PL) Paní předsedající, zaměstnávání státních příslušníků třetích zemí, kteří pobývají nelegálně na území Evropské unie, znemožňuje rovnou hospodářskou soutěže a zbavuje dotčené zaměstnance práva na ochranu.
<P>
Především mám na mysli bezpečnost pracovních podmínek a sociální ochranu v případě pracovního úrazu. Počet nelegálních přistěhovalců v EU se odhaduje na 4,5-8 milionů lidí, kteří často pracují v odvětvích stavebnictví, zemědělství, cestovním ruchu, ubytování a služeb. Existují případy otrocké práce za vykořisťujících podmínek a dětské práce. Nelegální práce hraje významnou úlohu při snižování zaměstnaneckých standardů.
<P>
To je důvodem, proč je právo odborů na zastupování zájmů pracovníků tak důležité. Je to zaměstnavatel, kdo rozhoduje o přijetí osoby s nelegálním pobytem, je to rovněž zaměstnavatel, kdo by měl být postižitelný za porušení právních předpisů. Pro boj proti všem aspektům nelegální práce je třeba koordinovaného úsilí všech členských zemí EU.
<SPEAKER ID="070" NAME="Mary Lou McDonald" AFFILIATION="GUE/NGL">
Paní předsedající, v době hospodářské krize existuje naléhavá potřeba chránit pracovníky před vykořisťováním a úkol zajistit, aby se podmínky evropských pracovníků systematicky nesnižovaly kvůli vykořisťování zranitelných migrujících pracovníků, je nezpochybnitelný. Odpovědnost za to nesou přímo vlády členských států a jejich orgány.
<P>
Vzhledem k tomu, že je třeba, aby členské státy přijaly opatření pro regulaci přistěhovalectví, vyjadřuji velké politování nad tím, že právním základem tohoto návrhu je boj proti nelegálnímu přistěhovalectví. Skutečný boj se vede proti zločinným vykořisťujícím zaměstnavatelům a to, co nyní potřebujeme, je agenda zaměřená na podporu pracovníků, nikoliv proti přistěhovalcům.
<P>
Politickou a hospodářskou nutností musí být zastavení vykořisťování nelegálních přistěhovalců, potrestání zločineckých zaměstnavatelů, nikoliv činění obětních beránků z pracovníků, migrantů a podobně nebo jejich kriminalizace. Použití trestněprávních postihů obsažených v tomto návrhu by nemělo náležet do pravomoci EU a mýlí se ti, kteří tvrdí, že vypovídání migrujících pracovníků je řešením vykořisťování. Tato směrnice není správně vyvážená.
<SPEAKER ID="071" NAME="Johannes Blokland" AFFILIATION="IND/DEM">
(NL) Jsou to již dva roky, co komisař Frattini odhalil plány na boj proti nelegální práci, která zajišťuje stálý příliv nelegálních přistěhovalců do Evropské unie. Tento stav je zahanbující a je třeba ho ukončit.
<P>
Paní předsedající, přesto si dovolím nesouhlasit se zpravodajem ohledně otázky, zdali se má Evropská unie zapojit do trestněprávních postupů. Nejsem příznivcem začlenění trestního práva do evropské odpovědnosti. To, co zde namísto toho potřebujeme, je otevřená metoda koordinace. Proto mě těší skutečnost, že předložený kompromisní pozměňovací návrh přistupuje k použití trestního práva velmi opatrně. Finanční postihy jsou dostatečnou pobídkou k opatrnému výběru zaměstnanců. Doufám, že inspekce podniků podnítí členské státy k tomu, aby trestní právo použily.
<SPEAKER ID="072" NAME="Philip Claeys" AFFILIATION="NI">
(NL) Je třeba přivítat, že bude přijata směrnice, která bude postihovat zaměstnavatele nelegálních přistěhovalců. Z dobrých důvodů se uvádí, že možnost získání pracovního místa v Evropské unii je přitažlivým faktorem nelegálního přistěhovalectví. Měli bychom však zachovat soudržnost a bojovat rovněž proti ostatním faktorům, které přistěhovalce lákají. Nejdůležitějším z těchto faktorů je beztrestnost nelegálních přistěhovalců do Evropy. Jsou to členské státy, kdo ve skutečnosti odměňuje nelegální přistěhovalce, konkrétními případy budiž masové legalizace ve Španělsku, Itálii a Belgii.
<P>
Pokrytectvím je rovněž takzvaná legalizace jednotlivců z humanitárních důvodů. Jen v posledním roce došlo v tak malé zemi, jako je Belgie, k nejméně 12 000 takových případů. Nelegální přistěhovalci by měli být deportováni, nikoliv legalizováni, protože každý legalizovaný nelegální přistěhovalec přitahuje mnoho nových přistěhovalců. Každý členský stát, který je legalizuje, tak činí i jménem ostatních členských států. Proto není dostatečné bojovat proti zaměstnavatelům. Musíme řešit nelegální přistěhovalectví v jeho všeobecných souvislostech.
<SPEAKER ID="073" NAME="Carlos Coelho" AFFILIATION="PPE-DE">
(PT) Paní předsedající, pane Barrot, dámy a pánové, během tohoto plenárního zasedání jsme přijali několik opatření zaměřených na vytvoření soudržné a integrované přistěhovalecké politiky. Tato společná politika musí především obsahovat legální způsoby přistěhovalectví a integrace těchto přistěhovalců do jejich hostitelských společností. Proto jsme před dvěma měsíci přijali směrnici o modré kartě a směrnici o sjednoceném postupu vyřizování žádostí o jediné povolení k pobytu a výkonu práce na území EU.
<P>
Současně musíme účinně bojovat proti nelegálnímu přistěhovalectví a všem formám s tím spojené trestné činnosti. Tato iniciativa usiluje o boj proti pobídkovým faktorům nelegálního přistěhovalectví do Evropy a o ukončení vykořisťování nelegálních pracovníků. Je důležité, aby osoby, jež se pokouší dostat do evropského prostoru za každou cenu - a někdy za to zaplatí vlastním životem - pochopily, že existuje pouze jediná možná cesta: legální přistěhovalectví se všemi s tím souvisejícími právy a možnostmi. Odhaduje se, že v Evropské unii nelegálně pobývá mezi 5 až 8 miliony přistěhovalců, významná část z nich vykonává málo kvalifikovanou, dost špatně placenou práci a v některých případech dochází k jejich závažnému vykořisťování. Blahopřeji zpravodaji, panu Favovi, a zejména mé kolegyni paní Bauerové k jejich práci a dosaženému kompromisu.
<P>
Proto souhlasím s bojem proti nelegální práci v celé Evropské unii. Účelem této směrnice je zajistit, aby měly všechny členské státy možnost uplatňovat podobné postihy za zaměstnávání nelegálních přistěhovalců a jejich účinné prosazování. V závislosti na závažnosti porušení práva bude možné ukládat tři druhy postihů: finanční, správní a trestněprávní. Zaměstnavatelé budou mít rovněž povinnost přijímat preventivní opatření a kontrolovat přistěhovalecký status těchto osob, aby zabránili zaměstnávání pracovníků pobývajících v Evropské unii nelegálně.
<SPEAKER ID="074" NAME="Wolfgang Kreissl-Dörfler" AFFILIATION="PSE">
(DE) Paní předsedající, nejprve bych chtěla poblahopřát svému kolegovi Claudiovi Favovi k této zprávě a ke skutečnosti, že bylo v rámci trojstranného setkání dosaženo dohody. Samozřejmě je vždy možné žádat víc a získat víc. Ale skutečnost, že Evropská unie uznala, že dopadeným nelegálním přistěhovalcům musí být rovněž zaručena práva a musí být chráněni před vykořisťováním, představuje významný pokrok.
<P>
To samozřejmě musí tvořit součást obecné politiky v oblasti migrace a přistěhovalectví. O tom se nikdo nepře. Avšak existuje zde jedna věc, které nerozumím. Zatímco Zelení -Jean Lambertová už zde není - nebo ti levicoví z takzvaného komunistického křídla, například Giusto Catania, tvrdí, že to nefunguje, že to zase musí vyznít do ztracena, že nic nepomůže, já bych rád řekl, že nepomůže slíbit těmto lidem žijícím v obtížných podmínkách jídlo o čtyřech chodech a pak jim neumět zajistit jejich denní chléb. To je zbabělé a neužitečné. Musím se ptát sám sebe, o co vlastně Zelení usilují, když vždy hlasují proti opatřením, která by lidem zlepšila podmínky. Toho jsme byli svědky v případě mnoha zpráv a opatření.
<P>
Kromě toho neexistuje nic, co by členským státům bránilo ve vytváření řádných kontrol, ukládání pokut a zamezení přístupu společností, které zaměstnávají nelegální přistěhovalce, k subvencím z vnitrostátních a evropských prostředků.
<P>
Chtěl bych zažít, jak členské státy uplatňují stejně přísný postup, jaký občas používají vůči nelegálním přistěhovalcům, proti neplatičům daní nebo těm, kdo pracují na černém trhu. Samozřejmě musíme mluvit k našim kolegům poslancům, abychom je vybídli k tomu, že budou požadovat, aby měli nelegální přistěhovalci zaručena stejná práva jako ta, o kterých zde bylo rozhodnuto. Ale musíme se ujistit o jedné věci. Bude-li někdo zaměstnán nelegálně, protože už nebude mít možnost ve své vlasti přežít, nebude mít jít na policii a říct, že je vykořisťován. Stejně tak i žena, která byla znásilněna, nebude mít možnost trestný čin nahlásit. Oba tito lidé budou vědět, že jakmile půjdou na úřad, budou deportováni.
<P>
To jsou důvody, proč budeme pro tuto zprávu hlasovat. Jedná se o první krok správným směrem.
<SPEAKER ID="075" NAME="Alexander Alvaro" AFFILIATION="ALDE">
(DE) Paní předsedající, pane místopředsedo Komise, jsem přesvědčen, že to, co řekl pan Kreissl-Dörfler, je pravda. Rád bych poděkoval panu Favovi za jeho zprávu a jeho vynikající práci.
<P>
Zpráva objasňuje, že obě strany zapojené do nelegální práce musí být rovnocenně odpovědné, což bude vytvářet právní rovnováhu. Nelegální práce musí být trestána a zakázána ve všech členských státech.
<P>
Zaměstnavatelé musí odpovídat za dodržování tohoto zákazu, ale je rovněž úkolem příslušných orgánů, aby sledovaly jeho dodržování a ukládaly postihy. Nejdůležitější otázkou je ochrana osob v těchto pracovních vztazích před vykořisťováním.
<P>
Stanovení právních postihů určitě představuje pokrok. Avšak orgány musí vykonávat více kontrol a stíhat osoby podezřelé ze spáchání trestných činů. Zpráva tvoří kompromis mezi Radou a Parlamentem a stanoví minimální normy.
<P>
Avšak představa členských států, které posilují nebo zeslabují své požadavky, není inspirativní. Udělali jsme první krok vpřed. Nyní musíme jít po celý zbytek cesty společně. Myslím si, že mohu říci, alespoň sám za sebe a jménem části své skupiny, pokud ne většiny, že tuto zprávu můžeme s čistým svědomím podpořit.
<SPEAKER ID="076" NAME="Kyriacos Triantaphyllides" AFFILIATION="GUE/NGL">
(EL) Paní předsedající, směrnice, kterou se zabýváme, se týká jednoho z nejzásadnějších aspektů rozvojové a hospodářské udržitelnosti našich zemí. Týká se nelegální práce, která často vede ke snižování mezd a státních příjmů, se všemi průvodními obtížemi při poskytování dávek, a omezenějšímu fungování sociálního státu. Zbavuje zaměstnance přístupu ke zdravotnímu pojištění i dalším pojištěním, k důchodům a přístupu k úřadům odpovědným za ochranu podmínek běžných na jejich pracovišti.
<P>
Naneštěstí tvoří nelegální práce součást stávajícího systému, který měl za následek globální ekonomickou krizi, jíž musíme řešit prostředky, které nás budou chránit, nikoliv jen léčit, ale také skutečnými nápravnými opatřeními, jež zajistí dlouhodobou prosperitu. Proto se domníváme, že boj proti nelegální práci nemůže být zkoumán kousek po kousku. Opatření navržená pro zajištění humánního přístupu vůči přistěhovalcům nás neuspokojila. Postarejme se o to, a proto z nich nedělejme problémy dvojnásobné.
<SPEAKER ID="077" NAME="Panayiotis Demetriou" AFFILIATION="PPE-DE">
(EL) Paní předsedající, zpravodaj Claudio Fava a stínový zpravodaj si opravdu zaslouží naše srdečné blahopřání. Podařilo se jim dosáhnout výjimečného kompromisu s Radou, samozřejmě za pomoci místopředsedy pana Barrota, jemuž rovněž blahopřeji. Konečně směrnice ukládá postihy zaměstnavatelům nelegálních přistěhovalců dospěla do fáze závěrečného schvalování. Jsem přesvědčen, že směrnice v současném znění bude efektivně sloužit cíli boje proti nelegálním přistěhovalcům. Je to poprvé, co Evropská unie odklonila svou pozornost správným směrem, a to na osoby, jež vykořisťují nelegální přistěhovalce, k zaměstnavatelům, kteří porušují právní předpisy. Konečně je zaměstnávání nelegálních přistěhovalců kriminalizováno. Jsem si jist, že trestněprávní a ostatní postihy stanovené ve směrnici budou dostatečně odrazujícím prostředkem, který pomůže omezit nepřijatelnému vykořisťování nelegálních přistěhovalců a pomůže takovému jednání zabránit. Ve směrnici je stanoveno mnoho vyvážených a realistických postihů. Věřím, že bude prokázána jejich účinnost. Nehledě na skutečnost, že se podle směrnice s nelegálními přistěhovalci zachází jako s oběťmi a je jim poskytována ochrana, je rovněž vysílán odrazující vzkaz, že už pro ně nebude tak snadné najít zaměstnání, a následkem toho nebudu nic přitažlivého na získání pracovního místa, a to ani za nevýhodných podmínek. Avšak musí být věnována zvláštní péče všem nelegálním přistěhovalců, kteří se již nacházejí v Evropské unii. V mě vlasti, na Kypru, kde je nelegální přistěhovalectví závažným problémem, byla nelegální práce kriminalizována již před nějakou dobou. Samozřejmě to nelegální práci nevymýtilo, ale omezilo ji. Avšak prostřednictvím četných postihů stanovených směrnicí a zavedením systému inspekcí zaměstnavatelů bude problém zaměstnávání nelegálních přistěhovalců a nelegální migrace obecně určitě zmírněn.
<SPEAKER ID="078" NAME="Catherine Boursier" AFFILIATION="PSE">
(FR) Paní předsedající, dámy a pánové, ráda bych poděkovala panu Favovi za vynikající práci, kterou odvedl během několika posledních měsíců při přípravě tohoto vyváženého textu.
<P>
Nejednalo se o snadný úkol a cesta skýtala četné nástrahy. Domnívám se však, že výsledky jsou velmi pozitivní, a zmíním se především o třech bodech.
<P>
Postihy uplatnitelné vůči zaměstnavatelům páchajícím trestnou činnost, zatímco jsou migranti považováni za oběti. Kromě finančních postihů jsou pro recidivisty, za obchodování s lidskými bytostmi nebo vykořisťování mladistvých osob doporučovány trestněprávní postihy. Jsem přesvědčena, že tyto trestněprávní postihy jsou zásadní a také se domnívám, že je naším úkolem zajistit provádění pravidelných kontrol, aby byla tato směrnice účinná.
<P>
Dalším pozitivním bodem, který je třeba uvést, jsou automatické platby nevyplacených mez pracovníkům. Konečně sdružení a odbory hájí zájmy pracovníků žijících v zemi nelegálně, takže ti mohou nahlásit nepoctivého zaměstnavatele bez strachu z následného trestního stíhání.
<P>
Samozřejmě, stejně jako v případě mnoha jiných textů, jsme mohli jít dále, ale mohli jsme ohrozit kompromisní postoj, když tento text již umožňuje významný pokrok v ochraně pracovníků a jejich důstojnosti?
<P>
Je třeba, abychom podporovali vyvážený pohled na otázku migrace a uznali, že migrace je v oblasti práce více než důležitá a že bude ještě důležitější vzhledem k předpokladům budoucího demografického vývoje.
<P>
V této souvislosti je proto zásadní konstatovat, že model, který chceme je ten, v jehož rámci budou pracovníci z řad přistěhovalců považováni za plně kvalifikované pracovníky požívající stejných práv jako pracovníci pocházející z členských států.
<P>
Musíme se mobilizovat, abychom tato práva ochránili, a to je důvod, proč se domnívám, že bychom měli tuto zprávu podpořit, neboť se jedná o rozhodný krok při zavádění minimálních norem a v oblasti boje proti nelegální práci a vykořisťování migrujících pracovníků.
<SPEAKER ID="079" NAME="Olle Schmidt" AFFILIATION="ALDE">
(SV) Víme, že se uvnitř hranic EU ukrývá stále více a více osob. Víme, že v dohledné době bude EU potřebovat stále více pracovníků z řad přistěhovalců. Rovněž víme, že se každý týden snaží tisíce lidí nalézt v Evropě lepší život. Mnoho z nich cestou na náš kontinent zemře. Víme, že je mnoho osob bez dokladů vykořisťováno a že žijí v zoufalých podmínkách. To není pro Evropskou unii důstojné. Univerzální hodnoty, které chce Evropská unie šířit do celého světa, zahrnují právo každého na důstojný život. Je to ostudný paradox.
<P>
Je rozumné, aby EU měla společnou politiku v oblasti azylu a migrace, ale to nesmí znamenat, že by ty země, jež chtějí stanovit přísnější kurs a různými způsoby lidi pronásledovat, měly být těmi, které rozhodují. To sníží šance na nalezení slušného života v Evropě. Současně je důležité, aby nečestní zaměstnavatelé, kteří vykořisťují osoby ve zranitelném postavení, věděli, že jim může být vyměřen trest a postihy kdekoliv v EU.
<P>
Uznávám, že zprávu je velmi obtížné vyvážit, a mohu sympatizovat s odůvodněním výhrad pana Catanii. Avšak tento kompromis je krokem správným směrem, i když mám určité mínění například o oznamovací povinnost zaměstnavatelů.
<P>
Ráda bych řekla paní Segelströmové, že ve Švédsku nemáme konzervativní vládu. Naše vláda se skládá ze čtyř stran se silnými liberálními prvky.
<SPEAKER ID="080" NAME="Maria da Assunção Esteves" AFFILIATION="PPE-DE">
(PT) Zpráva pana Favy zavádí pokrok a humánnost do oblasti imigračních právních předpisů. Dává nám morální vzpruhu, kterou jsme sami sobě dlužili od směrnice o návratu. Obecný zákaz zaměstnávání nelegálních přistěhovalců nebrání pouze místní nezákonnosti přistěhovalectví, ale především brání potenciálnímu vykořisťování a získávání prospěchu ze špatné lidské situace, což kráčí ruku v ruce s tímto druhem práce.
<P>
Prvním zásadním bodem týkajícím se Favovy zprávy je, že odmítá myšlenkový směr týkající se nelegálního přistěhovalectví, který se spokojuje se snadným, ale nepřijatelným odsouzením přistěhovalců, namísto toho, že poskytne systematickou odpověď, podle níž je odpovědnost států a zaměstnavatelů rozdělena rovným dílem. Dosud byla hlavním nedostatkem politik v oblasti přistěhovalectví nedostatečně spravedlivá reakce na strašlivou situaci nelegálních přistěhovalců, na něž dopadá zátěž právního sytému, a na jejich postavení, které se rovná spíše postavení pachatelů než obětí.
<P>
Druhým zásadním bodem týkajícím se zprávy je, že do evropské veřejné arény přináší etiku společné odpovědnosti státu a společností. Povinnost zaměstnavatelů provádět předběžný dohled kontrolou pracovníkova statusu pobytu je cenná, protože uděluje pravomoci soukromému sektoru, o což se Evropská unie příliš často nepokoušela. Vítáme tuto pravomoc, protože obrana zákonnosti a veřejné etiky není pouze věcí státu, ale všech. Zpráva tímto razí cestu nové politické metodě, kterou by měly další zprávy následovat.
<P>
Třetím - a shodou okolností nejdůležitějším - bodem je zásadní oddělení povinnosti vyplácet odměnu od problému legálního pobytu. To představuje jasné vyhlášení morálního pravidla, které stanoví, že humánnost je důležitější než pravidla právního systému a že před nimi má přednost.
<P>
Proto panu Favovi blahopřeji.
<SPEAKER ID="081" NAME="Javier Moreno Sánchez" AFFILIATION="PSE">
(ES) Paní předsedající, nejprve bych rád poděkoval zpravodaji, Claudiu Favovi, za jeho obtížnou práci při dosažení společného postoje s Radou; tento výsledek obsahuje mnohá vylepšení navržená tímto Parlamentem.
<P>
Prostřednictvím této směrnice znovu dokazujeme svůj závazek rozvíjet společnou migrační politiku založenou na globálním přístupu. Cíl této směrnice je zřejmý: boj proti mafiánským skupinám, postihování bezohledných zaměstnavatelů a ochrana vykořisťovaných přistěhovalců, kteří nepožívají žádné z forem sociální ochrany.
<P>
Chceme, aby zmizely nízké mzdy, které jsou vůči přistěhovalcům nespravedlivé a, co je důležitější, snižují průměrné mzdy, zejména v odvětvích jako jsou stavebnictví, zemědělství, domácí služby a odvětví cestovního ruchu.
<P>
Tato opatření vyžadují velkou dávku odvahy a politické vůle, protože v šedě ekonomice je mnoho investičních zájmů a obíhá v ní mnoho finančních prostředků. Zejména v obtížné době je důležitější než kdy jindy, abychom řídili migrační toky sice inteligentně a velkoryse, ale také odpovědně.
<P>
Bylo by snadné podlehnout pokušení nepokoušet se kontrolovat šedou ekonomiku. Nemůžeme se dívat jinam a nechat 8 milionů nelegálních přistěhovalců bez ochrany vůči pracovním podmínkám hraničícím s otroctvím.
<P>
Dámy a pánové, chceme-li, aby byla tato směrnice účinná, potřebujeme pečlivé inspekce a ekonomické postihy, včetně trestněprávních postihů v nejzávažnějších případech, což bude zaměstnavatele odrazovat.
<P>
Tak uspějeme při omezování trhu šedé ekonomiky a ukončíme pobídky k migraci, které vznikají z možnosti pracovat nelegálně. Musí být zřejmé, že legální zaměstnání je jedinou cestou do Evropy. Proto chceme, aby se pokročilo s globálním přístupem a, pane komisaři Barrote, žádáme Komisi, aby co nejdříve zavedla nové "modré karty" pro všechny ostatní skupiny zaměstnanců.
<SPEAKER ID="082" NAME="Marek Aleksander Czarnecki" AFFILIATION="ALDE">
(PL) Výsledkem snadného přístupu k nelegální práci je, že se v současné době v Evropské unii nachází několik milionů nelegálních přistěhovalců. Nelegální práce, velmi často za vykořisťujících podmínek, způsobuje snižování úrovně mezd v dotčených odvětvích a rovněž ohrožuje hospodářskou soutěž mezi podniky. Kromě toho nemají neregistrovaní pracovníci prospěch ze zdravotního pojištění nebo práva na důchod. Proto je zásadní vytvořit mechanismy, jež umožní vykořisťovaným pracovníkům vznést buď osobně, nebo v zastoupení třetí stranou stížnost proti zaměstnavatelům.
<P>
Rovněž vás upozorním na skutečnost, že by tato směrnice měla ve své působnosti zahrnovat pracovníky, kteří na území EU pobývají zákonně, zejména členských států, jež přistoupily mezi lety 2004 a 2007, a kteří stále podléhají přechodným ustanovením, jež omezují jejich přístup k legální práci.
<SPEAKER ID="083" NAME="Marie Panayotopoulos-Cassiotou" AFFILIATION="PPE-DE">
(EL) Paní předsedající, pane místopředsedo Komise, dnešní návrh tvoří součást celkové pokusu o nalezení řešení přistěhovalecké politiky v rámci Evropské unie, který je, jak si musíme všichni přiznat, poněkud nečestný. Nečestný proto, že usilujeme o opravu určitých aspektů této politiky prostřednictvím modrých karet, rozhodnutí o odstranění nelegálních pracovníků, dnešního rozhodnutí o trestání zaměstnavatelů nelegálních přistěhovalců, ale to jsou pouze některé aspekty problému, který se snažíme napravit.
<P>
Samozřejmě nemůžeme pochopit, jak nelegální pracovník nastoupí do práce a osoba, která ho přijme, aby pokryla jeho náklady za bydlení a život, je nakonec potrestána. Jedná se o logický rozpor, který musíme pokrýt podmínkami stanovenými v rámci slušné práce. Právní předpisy všech 27 členských států zakazují nelegální a nehlášenou práci, zejména s dvojí absurditou, kdy máme nelegální vstup do členského státu a nelegální vykořisťování. Problém je tedy složitý a dosažený kompromis obsahuje samozřejmě mnoho mezer. Jedna z takových mezer se týká zaměstnanců využívaných zejména, řekněme, z charitativních důvodů, ti samozřejmě vykonávají práci, ale současně nalézají způsob života. Co s nimi bude? Jak mohou prožít zbytek svého života v rámci nucené ilegality, protože sousední země neakceptují návrat přistěhovalců?
<SPEAKER ID="084" NAME="Donata Gottardi" AFFILIATION="PSE">
(IT) Paní předsedající, Komisaři, dámy a pánové, jak v této sněmovně všichni dobře víme, kompromisy je třeba analyzovat tím, že oddělíme klady a zápory a dosáhneme celkového rozhodnutí, které zahrne omezení a legislativní a politický kontext.
<P>
Pro oblast zaměstnanosti, prominentní prvek směrnice, o které se bude zítra hlasovat, je naše rozhodnutí ohledně mnoha aspektů pozitivní. Některé pozitivní body zahrnují vložení definice odměny, jež umožňuje srovnání s legálními pracovněprávními vztahy, snížení procesní zátěže postihů pro domácí a pečovatelskou práci a propojení a posílení ustanovení pro ochranu obětí obchodování s lidmi a vykořisťování, zejména nezletilých osob. Důležité je rovněž rozhodnutí nezohlednit ustanovení o subdodavatelích jako precedent.
<P>
Zůstávají pochybnosti ohledně odpovědnosti řetězce zaměstnavatelů a ohledně obtíží, kterým pracovníci čelí při výplatách dlužných mezd před tím, než dotčenou zemi opustí. Otázka není zcela nejasná, ale, protože tato směrnice přímo souvisí se směrnicí o návratu, je její účinnost omezena, pokud se týká situace nelegálních pracovníků a zaměstnavatelů, kteří nemohou nalézt způsob legální práce.
<P>
Moje víra v to, že rozhodneme o přijetí tohoto dokumentu v prvním čtení, se nezmenšuje, i když zdůrazním několik rizik: Riziko, že práce Parlamentu bude nadále trpět tlaky ze strany vnitrostátních vlád, a riziko, že podpoříme vnímání Evropy jakožto "zlé macechy".
<SPEAKER ID="085" NAME="Patrick Gaubert" AFFILIATION="PPE-DE">
(FR) Paní předsedající, tento návrh směrnice má klíčový význam pro boj proti nelegálnímu přistěhovalectví a je zásadní pro zavedení společní politiky v oblasti přistěhovalectví. Všichni víme, že nehlášená práce je hlavní pobídkou pro tisíce mužů a žen, kteří každodenně překračují hranice, aby nalezli slušné pracovní místo a našli způsob, jak uživit své rodiny.
<P>
Ve skutečnosti často naleznou zaměstnavatele, kteří využijí a zneužijí jejich nestálou situaci a jejich neznalost svých práv a vykořisťují je a používají jako levnou pracovní sílu. To nazýváme novodobým otroctvím.
<P>
Nesmíme zakrývat skutečnost, že se tento jev týká rovněž osob, ať již evropských občanů, nebo osob ze třetích zemí, kteří pracují a pobývají normálně, ale které spadají mimo působnost této směrnice, neboť tvoří rámec boje proti nelegálnímu přistěhovalectví.
<P>
Není třeba zde ukazovat prstem na muže a ženy, kteří se často v dobré víře stávají oběťmi sítí nečestných zaměstnavatelů. Přesným cílem tohoto textu musí být ochrana těchto zranitelných osob a zajištění dodržování jejich nejzákladnějších práv; to je přesně vyhlášený cíl a předmět dosaženého kompromisu.
<P>
Neměli bychom házet všechny zaměstnavatele do jednoho pytle a samozřejmě bychom neměli zacházet s někým, kdo zaměstnává dotčené osoby v dobré víře a věří, že zde pobývají a pracují legálně, stejným způsobem jako ty, kdo chtějí situace těchto osob zneužívat.
<P>
Je třeba, aby byl náš postoj pevný a abychom vyslali jasné poselství. Potřebujeme odvážné předpisy, které budou svědomitě uplatňovány. Přijetí tohoto textu vskutku vyšle dva jasné signály. První zaměstnavatelům, který jim sdělí, že nebude možné, aby zneužívali tuto zranitelnou pracovní sílu, a tím budou skutečně odrazeni od zaměstnávání nelegálních přistěhovalců. Druhý signál je určen tisícům možných nelegálních přistěhovalců, kteří budou odrazeni striktními pracovními podmínkami v Evropě.
<P>
Děkuji všem stínovým zpravodajům a zpravodaji a jako mnoho dalších doufám, že text brzy vstoupí v platnost jako součást boje proti nelegálnímu přistěhovalectví, a tím podpoří přistěhovalectví...
<P>
(Předsedající řečníka přerušila)
<SPEAKER ID="086" NAME="Genowefa Grabowska" AFFILIATION="PSE">
(PL) Paní předsedající, ráda bych na začátek poblahopřála zpravodaji. Jsem si vědoma, že nebylo snadné dosáhnout kompromisního řešení, které zohlední zájmy mnoha vnitrostátních trhů práce a současně ochrání přistěhovalce před vykořisťováním. Pan Fava si jistě pochvalu zaslouží.
<P>
Cestovala jsem do Itálie, do Figgie, ihned poté, co byly objeveny takzvané pracovní tábory. V nich žili a pracovali občané Unie a nelegální přistěhovalci v děsivých podmínkách. Stále si pamatuji na podmínky, v nichž žili a pracovali. Vskutku často umírali kvůli hladu a krutému nehumánnímu zacházení. Vřele vítám tuto směrnici, protože alespoň postaví pracovní vztahy na civilizovaný základ. Jedná se o vítězství nad chamtivými zaměstnavateli, kteří usilují o svůj zisk, levnou a často bezplatnou pracovní sílu a kteří vykořisťují nelegální přistěhovalce.
<P>
Aby tato směrnice vstoupila v platnost, musí ji provést všechny členské státy. Paradoxně je podle jejich vnitrostátního práva nelegální práce považována za trestné jednání a trestný čin. Avšak tyto právní předpisy nefungují. Pro uplatňování této směrnice proto musíme vyvinout veškeré úsilí. Musí vstoupit v platnost veškeré nezbytné právní mechanismy, aby už nikdy nemohlo dojít k dalším takovým nešťastným případům.
<P>
Chtěla bych se nyní obrátit na poslance této sněmovny za Spojené království a požádat je, aby sdělili svým zaměstnavatelům, že nelegální zaměstnávání přistěhovalců je trestný čin. Nestěžujte si, že Unie...
<P>
(Předsedající řečnici přerušila)
<SPEAKER ID="087" NAME="Jörg Leichtfried" AFFILIATION="PSE">
(DE) Paní předsedající, nejdůležitějším výsledkem této zprávy je, že budou postihováni nejen nelegálně zaměstnaní státní příslušníci třetích zemí, ale i jejich zaměstnavatelé. Musíme mít na paměti - a jedná se o skutečný zločin - že jsou tito lidé vykořisťováni dokonce i v pokrokových svazech států, jako je Evropa. Někdo na nich slušně vydělává. Nemají žádná práva na zdravotní péči nebo důchody a žijí ve stálém strachu před dopadením a odesláním zpět do své vlasti.
<P>
Proto jsem přesvědčen, že dalším velmi důležitým bodem je možnost budoucího postihu zaměstnavatelů, kteří vykořisťují nelegální přistěhovalce. Opatření, jako jsou pokuty, povinnost uhradit náklady deportace, zastavení veřejného financování nebo veřejných podpor či dokonce dočasné nebo trvalé uzavření podniku, jsou podle mne naléhavě potřebná, aby se tato situace změnila. Pravidelné a účinné inspekce vykonávané jednotlivými členskými státy jsou, společně s možností vyžadovat, aby byly daně a příspěvky na sociální zabezpečením placeny zpětně, v tomto ohledu rovněž zásadní.
<P>
Evropa, kde jsou někteří lidé vykořisťováni jinými lidmi, není skutečnou sociální Evropou. Myslím si tedy, že tato směrnice představuje krok správným směrem. Rád bych poděkoval zpravodaji za jeho vynikající práci. Avšak nesmí se za žádných okolností o poslední krok, který v tomto ohledu učiníme.
<SPEAKER ID="088" NAME="Daciana Octavia Sârbu" AFFILIATION="PSE">
(RO) Domnívám se, že tento legislativní návrh bude vítaný v době, kdy pracovníci ze třetích zemí tvoří nezanedbatelné procento pracovní síly Evropské unie, což činí z nelegální migrace znepokojivou záležitost. Proto bych ráda zdůraznila, že je třeba stanovit právní rámec, který nám umožní srozumitelněji definovat postihy, jež mají být ukládány zaměstnavatelům přistěhovalců ze třetích zemí, kteří nelegálně pobývají v Evropské unii, a současně se domnívám, že nelegální práce je na evropské úrovni alarmujícím problémem a vykořisťování přistěhovalecké pracovní síly je skutečností.
<P>
Rovněž je třeba, abychom věděli, že někteří zaměstnavatelé zvyšují svůj zisk zaměstnáváním přistěhovalců bez dokladů, čímž se vyhýbají platbám příspěvků na zdravotní pojištění nebo daní. Musíme zajistit, že takové chování bude patřičně potrestáno.
<P>
Proto musí každý jednotlivý stát přijmout opatření pro boj proti nelegální práci, pro poskytnutí větší ochrany přistěhovalcům a pro organizaci pravidelných inspekcí, zejména v podnikatelských odvětvích, kde se předpokládá zaměstnávání nelegálních přistěhovalců. Rovněž chceme kontrolovaný přístup na evropský pracovní trh a dodržování práv přistěhovalců. Proto žádáme členské státy, aby přijaly veškerá opatření nezbytná k zajištění účinnější spolupráce a usnadnění výměny informací mezi zúčastněnými vnitrostátními orgány.
<SPEAKER ID="089" NAME="Yannick Vaugrenard" AFFILIATION="PSE">
(FR) Paní předsedající, nejprve bych ráda poblahopřála panu Favovi za jeho vynikající práci, která umožní přijetí směrnice stanovící postihy zaměstnavatelů nelegálních přistěhovalců.
<P>
Ráda bych vás však upozornila na složitost současného stavu. Je třeba, abychom navrhli právní předpisy, které budou této složitosti odpovídat.
<P>
V celé Evropské unii jsou ti, kteří zadávají objednávky, rozčleněni do kaskády subkontraktů a využívají subdodavatelů z členských států, aniž by věděli, pracují-li tito zaměstnanci legálně. Byl předložen pozměňovací návrh, aby kontrolovali soulad situace svých zaměstnanců s právními předpisy. Proč nebyl dosud zahrnut?
<P>
Rovněž je požadováno, aby byl hlavní dodavatel odpovědný za vyplácení mezd, ale pouze tehdy, pokud je jim známo, že subdodavatelé zaměstnávají nelegální přistěhovalce. Ale nenajdete nikoho, kdo zadává objednávku a spontánně uzná svou vinu.
<P>
Konečně i ta nejlepší směrnice na světě může být účinná pouze tehdy, doprovázejí-li ji skutečné kontrolní mechanismy. Tyto kontroly bychom mohli zlepšit, pokud bychom v každé evropské zemi měli více inspektorů práce s širší působností.
<P>
Je zásadní, abychom co nejdříve navrhli přísnější právní arzenál, aby byli zadavatelé objednávek prohlášeni za plně odpovědné v případech pochybení svých subdodavatelů.
<P>
Neměli bychom zavírat oči před známými praktikami v určitých hospodářských odvětvích, která se podílejí na aktivitách organizovaných sítí s nelegálním přistěhovalectvím.
<SPEAKER ID="090" NAME="Richard Falbr" AFFILIATION="PSE">
(CS) Vážená paní předsedající, v souvislosti s projednávanou zprávou bych chtěl upozornit na velmi naléhavý problém, který se objevil v souvislosti se současnou krizí. V některých zemích dochází - a moje země je jednou z nich - k masovému propouštění agenturních pracovníků, kteří k nám přišli většinou z východoevropských a asijských zemí. Stanou se z nich ilegálové. Po propuštění se ocitají bez prostředků, a tak se stávají hračkou v rukou tzv. podnikatelů, kteří je využívají ještě horším způsobem, než činily agentury. Současně chci znovu a v tomto plénu již po několikáté upozornit na naprosto nedostatečné personální vybavení úřadů inspekcí práce v mnoha našich členských zemích. Bez vybudování důkladně připravené a vybavené sítě inspektorů, kteří rozumí pracovnímu právu a znají evropské směrnice, žádné změny nedosáhneme.
<P>
Zatímco se na půdě evropských institucí dohodly určité standardy pro business, členské státy obvykle spustí pokřik, jakmile se o něco podobného pokusíte, byť jen v minimální míře, na poli sociálního zákonodárství. Odvolávky na tradice, subsidiaritu a podobně působí v situaci, ve které jsou na území Evropské unie vystaveni pracující bezuzdnému vykořisťování, směšně a pokrytecky. Proto vítám jakoukoliv snahu o pronásledování a postih těch, kteří zaměstnávají nelegální migranty, a kolegovi Favovi děkuji.
<SPEAKER ID="091" NAME="Corina Creţu" AFFILIATION="PSE">
(RO) Nelegální práce se soustředí v určitých odvětvích, kde je předpokládána práce nekvalifikované povahy, například ve stavebnictví, zemědělství, úklidových službách, ubytovacích službách a cateringu. V těchto odvětvích se nelegální práce využívá až v alarmujícím rozsahu. Zejména v době krize je pro zaměstnavatele pokušením pokusit se obejít zákon a uchýlit se k nelegálním pracovníkům, aby si udrželi zisk nebo prostě jen na trhu přežili.
<P>
Dokument, který máme dnes před sebou představuje krok k omezení výskytu nelegální práce, která způsobuje tolik negativních dopadů z fiskálního a sociálního hlediska. Myšlenka, abychom trestali nelegální práci státních příslušníků třetích zemí, je správná, ale nesmíme zapomínat, že stejně trpí I naši spoluobčané z méně rozvinutých členských států Evropské unie. I Rumuni čelí v Evropské unii častému zneužívání ze strany zaměstnavatelů.
<P>
Pokud se týká znění zprávy, ráda bych viděla přísnější postihy určené k trestání zprostředkovatelů na pracovním trhu.
<SPEAKER ID="092" NAME="Sebastiano Sanzarello" LANGUAGE="IT">
Paní předsedající, dámy a pánové, myslím si, že o tomto tématu jednáme ve velmi citlivé době.
<P>
Mezinárodní hospodářská krize vedla, nebo vede, země nacházející se v nejhlubší krizi k využívání nelegální práce, což se téměř vždy týká nelegálních přistěhovalců, zejména v určitých odvětvích, mezi nimiž se uvádí stavebnictví, zemědělství a další. To podněcuje nelegální přistěhovalectví, jehož důsledkem jsou neštěstí, jichž jsme svědky. Není překvapující, že nelegální přistěhovalectví v obrovské míře narůstá, a dnes odpoledne a zítra se budeme v této sněmovně zabývat problémy Lambedusy a dalších pohraničních zemí.
<P>
Toto opatření tedy přichází v pravou chvíli. Proto jsem přesvědčen, že postihy stanovené pro zaměstnavatele je budou určitě dále odrazovat, neboť již existují postihy za nelegální práci, zřejmé tu, jíž se účastní nelegální přistěhovalci. Tyto postihy budou dále odrazovat zaměstnavatele od najímání pracovníků.
<P>
Slyšeli jsme, že 8 milionů osob s nelegálním pobytem vykonává nelegální práci; musíme předpokládat, že jakmile tato opatření vstoupí v platnost, ocitne se 8 milionů nelegálních přistěhovalců na ulici, a my s nimi budeme muset nějakým způsobem jednat. Myslím, že se jedná o problém, který musíme začít poznávat, protože jinak osoby, které žijí nelegálně, ale přesto žijí, nahlásí jako nelegály jejich zaměstnavatelé, kteří je již nebudou mít možnost ubytovávat, a pak budeme mít obrovský problém 8 milionů osob v Evropě, jež budeme muset vypovědět a budeme jim muset pomoci. Jsem přesvědčen, že se jedná o téma, které je třeba řešit v předstihu - už končím, vidím, že jsem překročil lhůtu. Musíme se pozorně věnovat problému námezdních pracovníků, zejména v zemědělství, a musíme omezit byrokracii, abychom usnadnili jejich začlenění a přijetí.
<SPEAKER ID="093" NAME="Zuzana Roithová" AFFILIATION="PPE-DE">
(CS) Paní předsedkyně, nelegální práce se netýká jen pěti až deseti milionů lidí, ale zejména těch, kteří je zaměstnávají. Na rozdíl od autora zprávy se domnívám, že problém se netýká jen nelegálních přistěhovalců ze třetích zemí, ale také mnoha milionů občanů Evropské unie, kteří pracují příležitostně v řadě oborů za plat, ze kterého neodvádějí daně, a jejich zaměstnavatel zase neodvádí pojištění. Růst práce na černo tak citelně narušuje hospodářskou soutěž. Účinným lékem, který je jen v rukou členských států, by bylo snížení daňové zátěže lidské práce. Ale podporuji také tento návrh Komise na harmonizaci sankcí pro zaměstnavatele, protože věřím, že důsledné sankce postihující hlavně recidivující zaměstnavatele omezí dostupnost nelegální práce a tím i míru ilegálního přistěhovalectví a také sníží rozsah sociálního vyloučení, někdy až vykořisťování, občanů třetích zemí. Ovšem zavést povinnost pro zaměstnavatele, aby si ověřili pravost povolení k pobytu, považuji za problematickou.
<SPEAKER ID="094" NAME="Janusz Onyszkiewicz" AFFILIATION="ALDE">
(PL) Paní předsedající, rád bych se vrátil k postihům vůči zaměstnavatelům, jejichž subdodavatelé zaměstnávají nelegální pracovníky. Toto ustanovení mne velmi znepokojuje, protože zaměstnavatel nemá žádnou možnost kontroly subdodavatele, zaměstnává-li takové osoby, či nikoliv. I kdyby zaměstnavatel pojal podezření, že se tak děje, co by měl učinit? Měl by věc nahlásit policii nebo ukončit smlouvu? Bude-li smlouva ukončena, existuje pro něj nebezpečí, že bude předvolán před soud, aby odůvodnil podmínky ukončení smlouvy. Zaměstnavatel by neměl být v situaci, kdy poskytuje příslušné důkazy. Proto bych znovu rád zdůraznil své závažné obavy týkající se tohoto ustanovení. Může se snadno stát neužitečným. Nebo se může stát, že bude použito k nespravedlivému a bezdůvodnému postihování zaměstnavatelů.
<SPEAKER ID="095" NAME="Colm Burke" AFFILIATION="PPE-DE">
Paní předsedající, tuto zprávu vítám, protože potřebujeme zdůraznit a řešit problém zaměstnavatelů vykořisťujících nelegální přistěhovalce. Obdržel jsem protesty voličů, takže jednání v této souvislosti vítám.
<P>
Existuje mnoho škodlivých následků, včetně vykořisťování přistěhovalců prostřednictvím podhodnocených mezd nebo nejsou, v některých případech, placeni vůbec. To vytváří negativní tlaky na mzdy pracovníků s legálním pobytem a narušuje hospodářskou soutěž mezi společnostmi, které dodržují pracovněprávní předpisy, a osobami, které to dávají na odiv.
<P>
Závěrem, pokud usilujeme o vymýcení těchto nelegálních praktik v našich členských státech, musím objasnit, že se nejedná pouze o otázku práv pracovníků, nýbrž také o otázku týkající se hospodářské soutěže.
<SPEAKER ID="096" NAME="Genowefa Grabowska" AFFILIATION="PSE">
(PL) Paní předsedající, ráda bych dokončila poznámku, kterou jsem učinila ve svém hlavním vystoupení, a vysvětlila, že bych si přála sdělit kolegům poslancům ze Spojeného království, kteří si stěžují, že je tato směrnice intervenionistická a zasahuje do vnitřních záležitostí členských států. Spíše než by byla intervencionistická, dává věci do pořádku.
<P>
Chtěla bych říct poslancům Evropského parlamentu ze Spojeného království, kteří si stěžovali, že by se měli obrátit na zaměstnavatele ve své zemi, aby zajistili dodržování přistěhovalců a aby osoby nelegálně pobývající na území Spojeného království nebyly zaměstnávány. Pak se budeme moci všichni shodnout, že to je dobrá směrnice.
<SPEAKER ID="097" NAME="Czesław Adam Siekierski" AFFILIATION="PPE-DE">
(PL) Bylo řečeno, že přistěhovalectví může být jedním ze způsobů, jak zmírnit negativní dopady demografické krize. Je velmi důležité vybízet občany třetích zemí, aby přicházeli na území Unie a získali zde práci. Zajímají nás však pouze legální pobyt a legální zaměstnání. Nelegální zahraniční pracovníci představují rozpočtové ztráty a narušení zdravé hospodářské soutěže mezi podniky. Nejvíce z práce nelegálních přistěhovalců profitují zaměstnavatelé. Přistěhovalci mohou snadno poskytnout levnou pracovní sílu. Státní příslušníci třetích zemí jsou nejčastěji vykonávají nejtěžší a nejhůře placená zaměstnání. Protože se nachází v obtížné situaci, jsou připraveni udělat cokoliv, o co je zaměstnavatelé požádají. Ti často jejich zoufalství využívají. Nejen, že jsou tito lidé špatně placeni, ale pracují rovněž bez sociální ochrany a zdravotního pojištění a neustále nad nimi visí hrozba vypovězení ze země, kde pobývají. Unie by měla zjednodušit podmínky zaměstnávání přistěhovalců a my bychom tak měli jednat. Myslím tím například práci v Polsku, kterou vykonávají občané Ukrajiny.
<SPEAKER ID="098" NAME="Jacques Barrot" LANGUAGE="FR">
Paní předsedající, domnívám se, že se jedná o velmi zajímavou rozpravu, za kterou bych chtěl poděkovat všem řečníkům a která dokládá, že zde v Parlamentu panuje široká shoda ohledně nezbytného zaměření se na zaměstnavatele, kteří zaměstnávají a velmi často vykořisťují nelegální přistěhovalce.
<P>
Rád bych Parlament upozornil na to, že posouzení dopadů provedené Komisí ukázalo, že sávající postihy nezaručují dodržování shody s předpisy. Směrnice tento stav zlepšuje tím, že členským státům ukládá povinnost zavést rovnocenné tresty a zajistit jejich účinné uplatňování. Na začátku zasedání jsem rovněž zdůraznil, že Komise bude kontrolovat inspekce, které budou muset členské státy provádět.
<P>
Rovněž bych rád ještě jednou poděkoval panu Favovi a Parlamentu za to, že se jim podařilo dosáhnout kompromisu. Jeví se mi to jako správný první krok.
<P>
Rovněž bych rád upozornil, že tato směrnice tvoří součást rámce společné přistěhovalecké politiky Evropské unie. Musíme samozřejmě bojovat proti nelegálnímu přistěhovalectví a obchodování s lidskými bytostmi. To je téma, o kterém dnes jednáme, ale musíme rovněž zdůraznit přínosy legálního přistěhovalectví. Kromě dvou návrhů předložených v říjnu 2007, o modré kartě pro vysoce kvalifikované migrující pracovníky a o jediném povolen, týkajících se práv migrantů, předloží Komise na jaře 2009 další návrhy směrnic o nelegálním přistěhovalectví zaměřené na stanovení společných pravidel pro sezonní pracovníky, kteří jsou obecně méně kvalifikovaní, pro osoby převáděné v rámci svých společností a pro placené učně.
<P>
Rád bych dodal, že Komise v souladu se svým závazkem Evropskému parlamentu a v rámci příprav a uplatňování Stockholmského programu, projedná, bude-li třeba vytvořit právní předpisy pro další skupiny migrujících pracovníků.
<P>
Tady to je. Domníval jsem se, že je třeba zasadit tuto směrnici do obecného kontextu paktu o přistěhovalectví a azylu. Chtěl bych je předložit Parlamentu, abych ukázal, že se vaše přání splní. Děkuji vám rovněž za kvalitu této rozpravy.
<SPEAKER ID="099" NAME="Claudio Fava" LANGUAGE="IT">
Paní předsedající, dámy a pánové, vítám komisařovy poznámky a naděje. Parlament to,myslím, vyjádřil jasně - a nejen dnes - že opatření týkající se nelegálního přistěhovalectví jsou potřebná a potřeby v oblasti přistěhovalectví je třeba řešit v rámci celkového kontextu, který neusiluje pouze o vytváření postihů proti nelegálnímu přistěhovalectví.
<P>
V tomto ohledu máme zpoždění a samozřejmě nejme šťastni, že Smlouvy neopravňují tento Parlament k tomu, aby se zapojil do postupu spolurozhodování s Radou v otázce nelegálního přistěhovalectví. Právní základ, který nás nyní omezuje v tom, abychom hovořili pouze o právních předpisech týkajících se boje proti nezákonnému přistěhovalectví, je něco, co i já pokládám ze velmi frustrující, ale je to právní rámec, který musíme dodržovat.
<P>
Proto jsem přesvědčen, že naše dnešní zpráva poskytuje správné články, které opravdu chrání práva zahraničních pracovníků, I když se jedná o nelegální přistěhovalce. Mám tím na mysli dočasná povolení k pobytu pro nezletilé osoby, které jsou vykořisťovány. Mám na mysli mzdu: je zde konečně výslovně stanoveno, že odměna nesmí být nižší než uznává zákon v případě všech evropských občanů. Mám na mysli úlohu evropských odborů, které mohou prvně hájit a zastupovat zahraniční pracovníky, i nelegální, ve správních a občanskoprávních věcech.
<P>
To jsou podle mě všechno důvody, proč může hovořit o znovu získaných právech, kroku vpřed, a nikoliv zpět a směrnici, která se zabývá obtížným a citlivým tématem, ale se smyslem pro vyváženost, kterou tento parlament pečlivě sleduje.
<SPEAKER ID="100" NAME="Předsedající">
Rozprava je ukončena.
<P>
Hlasování se uskuteční ve středu 4. února 2009.
<P>
Pásemná prohlášení (článek 142)
<SPEAKER ID="997" NAME="Carl Lang  " LANGUAGE="FR">
Tato zpráva je prospěšná z různých důvodů.
<P>
Prvním je, že se zaměřuje na informativnost: uvádí alarmující skutečnosti nárůstu nelegálního přistěhovalectví v Evropě, přistěhovalectví se odhaduje, podle vlastních údajů Komise, na 4,5 až 8 milionů osob. Rovněž uvádí ta hospodářská odvětví, kde se nelegální práce ponejvíce soustředí, zejména stavebnictví, zemědělství, úklid, ubytování a catering.
<P>
Druhým záslužným důvodem je, že zintenzivňuje boj proti nehlášené práci, zejména možností finančních a trestněprávních postihů zaměstnavatelů nelegálních pracovníků.
<P>
Naneštěstí má zpráva mnoho omezení. Neuvádí se v ní nic o opatřeních, která mají být přijata pro zastavení těchto přerušovaných toků nelegálního přistěhovalectví. Rovněž nepojednává o znovuzavedení kontrol na vnitřních hranicích.
<P>
V době sociální a hospodářské krize a velkého nárůstu nezaměstnanosti, je prvním požadavkem zemí Unie ochrana jejích pracovních míst. Proto je zásadní zavést vnitrostátní a evropské politiky sociální ochrany. Pracovní místa ve Francii musí být vyhrazena pro Francouze a pracovní místa v Evropě pro Evropany. Uplatňování zásad vnitrostátních preferencí a ochrany je klíčovou podmínkou hospodářské a sociální obnovy zemí Evropské unie.
<SPEAKER ID="101" NAME="Rareş-Lucian Niculescu  " LANGUAGE="RO">
Nikdo nepochybuje o užitečnosti nebo aktuálnosti opatření na potrestání opatření zaměřených na potrestání osob zaměstnávajících nelegální přistěhovalce. Země, kterou zastupuji, není příliš náchylná k těmto konkrétním obavám, protože se stále jedná spíše o tranzitní zemi nelegálního přistěhovalectví.
<P>
Současně potřebujeme znát budoucí rizika, kterým budeme vystaveni. Pokud se týká této zprávy, vítám návrh na odstranění povinného kontrolního procenta, jež chtěla zavést Komise. Toto procento je přemrštěné a mohlo by mít za následek pouze vytváření byrokracie a obrovských veřejných výdajů, aniž by mělo nějaký skutečný dopad.
<SPEAKER ID="102" NAME="Maria Petre  " LANGUAGE="RO">
Především bych ráda poblahopřála zpravodaji za kvalitní práci, kterou odvedl. Všichni víme, že mezi 4,5 až 8 miliony nelegálních přistěhovalců pracují v Evropské unii v odvětvích, jako jsou stavebnictví, zemědělství a cestovní ruch.
<P>
Vítám skutečnost, že směrnice stanoví trestněprávní postihy zaměstnavatelů vinných opakovanými trestnými činy, zaměstnávajících velký počet osob s nelegálním statusem, pokud je zaměstnanec obětí obchodování s lidmi a zaměstnavateli je tato skutečnost známa, nebo pokud je zaměstnanec nezletilý.
<P>
Členské státy musí rovněž vytvořit mechanismus, který umožní nelegálním přistěhovalcům podat stížnost, pokud jsou, například, oběťmi vykořisťování.
<P>
Musíme myslet na to, že tito lidé s nelegálním pobytem opustili svou zemi původu, aby zajistili svým rodinám lepší budoucnost. Na stále rostoucí počet dětí není brán ohled: některé jsou bez dohledu a jiné zůstávají v péči prarodičů a sousedů nebo v ústavech.
<P>
Když tyto děti své rodiče doprovází, musíme jim dát v Evropské unii šanci na přístup ke vzdělávacímu systému a sociální ochraně, I když zde pobývají nelegálně.
<SPEAKER ID="103" NAME="Nicolae Vlad Popa  " LANGUAGE="RO">
Zpráva sestavená panem Claudiem Favou tvoří součást souboru opatření zaměřených na boj proti nelegálnímu přistěhovalectví tím, že odrazuje společnosti od zaměstnávání těchto osob. Naneštěstí zpravodaj příliš zdůrazňuje opatření zaměřená na trestání zaměstnavatelů a podporuje rozšíření práv nelegálních přistěhovalců.
<P>
Je velmi důležité zachovat rovnováhu týkající se postihů, které mohou být ukládány zaměstnavatelům, o což jsem se pokoušel prostřednictvím pozměňovacích návrhů, které jsem předložil, abych zdůraznil ty části zprávy, kde jsou postihy zaměstnavatelů příliš tvrdé a jejichž výklad by mohl být nejednoznačný, což by mohlo vést k jejich zneužívání.
<P>
Současně se musí zvláštní pozornost zaměřit na humanitární situaci těchto přistěhovalců. Proto je nanejvýš důležité vyzvat členské státy k ukládání trestněprávních postihů v závažných případech, například tehdy, pokud zaměstnavatel ví, že je zaměstnanec obětí obchodování s lidmi. Kromě toho ověřovací a oznamovací povinnost uložená zaměstnavatelům tak, jak je uvedena ve zprávě, hraje správnou úlohu při ukládání odpovědnosti zaměstnavatelům s ohledem na tento naléhavý problém, jemuž se stále častěji čelíme v EU.
<SPEAKER ID="104" NAME="Bogusław Rogalski  " LANGUAGE="PL">
Členské státy by měly mnohem více spolupracovat v boji proti nelegálnímu přistěhovalectví tím, že na úrovni členských států a Evropské unie posílí opatření proti nelegální práci. Jedním z hlavních faktorů, který pobízí nelegální přistěhovalce k cestě do EU, je možnost získání zaměstnání bez legalizace jejich právního statusu. Opatření proti nelegálnímu přistěhovalectví a pobytu by měla sloužit jako odrazující prostředek.
<P>
Avšak směrnice o boji proti nelegálnímu přistěhovalectví by měla být uplatňována, aniž by byly dotčeny vnitrostátní právní předpisy zakazující nelegální zaměstnávání státních příslušníků třetích zemí s legálním pobytem na území členských států, ale kteří pracují v podmínkách porušujících jejich status osob s povolením k pobytu.
<P>
Mělo by se rovněž projednat snížení finančních postihů zaměstnavatelů státních příslušníků třetích osob v případech, kdy je zaměstnavatel fyzickou osobou.
<P>
Společné definice, metody a normy v oblasti boje proti nelegálnímu přistěhovalectví jsou sine qua non v procesu vytváření společné evropské politiky v oblasti přistěhovalectví.
<SPEAKER ID="105" NAME="Andrzej Jan Szejna  " AFFILIATION="PSE">
písemně. - (PL) Dámy a pánové, rád bych nejprve poděkoval všem, kteří se na návrhu této směrnice podíleli.
<P>
Statistika o počtu nelegálních pracovníků v Unii je alarmující. Pro boj proti nelegálnímu přistěhovalectví je bezpochyby potřebná úzká spolupráce. Řešení nelegální práce je prioritou evropské strategie v oblasti přistěhovalectví.
<P>
Tento návrh směrnice nechává prostor pro některé další požadavky. Její působnost by mohla být širší a týkat se občanů s legálním pobytem na území Evropské unie, ale pracujících za velmi špatných podmínek. Rovněž by bylo přínosné rozšířit definici zaměstnavatelů tak, aby zahrnovala agentury zprostředkovávající sezonní práci a podniky pro dočasnou práci. I přes uvedené nedostatky si tento projekt bez diskuse zaslouží pochvalu.
<P>
Je pravda, že jsou zaměstnavatelé odpovědní za nelegální práci. Směrnicí se zavádí doplňkové administrativní povinnosti zaměstnavatelů a za nesplnění těchto povinností stanoví různé postihy. To však neznamená, že by se směrnice týkala pouze postihů zaměstnavatelů.
<P>
Chtěl bych velmi jasně sdělit, že naším primárním cílem je odstranit situace vykořisťování v práci. Musí být znemožněno, aby byli lidé zaměstnáváni za nedůstojných a nehumánních podmínek, kdy nemají svá práva a základní sociální výhody. Jsem přesvědčen, že dotčená směrnice je zásadní pro minimální harmonizaci ustanovení o zákazu nelegální práce. Jsem rovněž přesvědčen, že členské státy budou tato ustanovení účinně uplatňovat.
