<CHAPTER ID="008">
Vysvětlení hlasování
<P>
Ústní vysvětlení hlasování
<SPEAKER ID="137" NAME="Siiri Oviir" AFFILIATION="ALDE">
(ET) Vážený pane předsedající, rozhodnutí týkající se zavedení nástroje pružnosti jsou důkazem úspěchu mezinárodní spolupráce a znovu představují záruku toho, že orgány Evropské unie považují za nezbytně nutné financovat druhou část plánu obnovy pro evropské hospodářství. Další pozitivním aspektem v tomto usnesení byla skutečnost, že jsme byli schopni najít nevyčerpané finanční prostředky v plánu obnovy hospodářství pro projekty týkající se energetiky, což jsme později potvrdili v rozpočtu. Hlasovala jsem pro toto usnesení.
<SPEAKER ID="139" NAME="Siiri Oviir" AFFILIATION="ALDE">
(ET) Také jsem podpořila tuto zprávu, tedy přijetí této zprávy, protože výsledek, k němuž dospěl dohodovací výbor - dohodovací výbor nepostupuje příliš přímořaře a rychle - byl pozitivní: realizovat plán obnovy pro evropské hospodářství, tedy realizovat uvedené cíle tohoto plánu. Další pozitivní věcí bylo, že jsme podpořili předchozí rozhodnutí v pozdějším hlasování o rozpočtu, a tím jsme vyčlenili stranou 2,4 miliardy EUR pro zmíněné účely. Tuto zprávu jsem podpořila.
<SPEAKER ID="141" NAME="Chris Davies" AFFILIATION="ALDE">
Vážená paní předsedající, Nick Griffin z Britské národní strany naznačil, že mé hlasování je ovlivněno komerčními zájmy. Rád bych zde objasnil, že jsem hrdým zastáncem nízkouhlíkových technologií, které bojují proti změně klimatu. Nikdy jsem nikoho nepožádal ani o penci a ani jsem za svou práci žádnou nedostal; dělám to, protože tomu věřím. Veškeré akcie, které jsem kdy vlastnil, byly vždy uvedeny v prohlášení o finančních zájmech a nikdy mi nezabránily v tom, abych kritizoval některé projekty související s větrnou energií.
<P>
Otevřenost a transparentnost vždy byly typickými znaky mého politického života a než se Nick Griffin pokusí pošpinit pověst některého ze zdejších poslanců, měl by nejprve vysvětlit, proč strana, v jejímž čele stojí, dvakrát nepředložila svou účetní uzávěrku britské volební komisi včas. Jeho účetní říkají, že tato účetní uzávěrka nepodává pravdivý a poctivý obraz záležitostí jeho strany. Mnoho lidí má podezření, že peníze členů jeho strany byly použity pro osobní zisk. Pokud to pan Griffin popírá, pak by možná měl předložit takovou účetní uzávěrku, kterou by jeho vlastní auditoři schválili.
<SPEAKER ID="142" NAME="Ashley Fox" AFFILIATION="ECR">
Vážená paní předsedající, pokud mi dovolíte chybně ocitovat Johna Dunninga, anglického poslance parlamentu z 18. století, rozpočet Evropské unie se navýšil, neustále se navyšuje a měl by být snížen.
<P>
Hlasoval jsem proti usnesení o rozpočtu, protože překračuje hranici 1% hrubého domácího produktu. To je hranice, kterou bychom překročit neměli. Musíme si uvědomit, že každé euro, které utratíme, jde z kapes našich daňových poplatníků. Měli bychom s jejich penězi nakládat prozíravě a tohle není prozíravý rozpočet.
<SPEAKER ID="143" NAME="Syed Kamall" AFFILIATION="ECR">
Vážená paní předsedající, já jsem, jako můj předchozí kolega, také hlasoval proti tomuto rozpočtu. Je zajímavé, jak často hovoříme o společných evropských hodnotách a o solidaritě s občany. A přesto v situaci, kdy mnoho skupin a rodin bojuje se současnou hospodářskou situací, snaží se zaplatit své účty, přičemž někteří z nich i ztratili práci, mnozí přijali snížení platu, je dle mého názoru přímo nestydaté, že hlasujeme o navýšení rozpočtu, který nebere vůbec v potaz současnou hospodářskou situaci.
<P>
Potřebujeme rozumné finance, musíme ukázat, že rozumíme obavám našich voličů a musíme s penězi daňových poplatníků nakládat opatrně. Pouze tak můžeme podnítit růst, který tak zoufale potřebují občané ve všech zemích Evropské unie. Proto jsem hlasoval proti tomuto rozpočtu.
<P>
Rád bych každému popřál veselé Vánoce a šťastný nový rok.
<SPEAKER ID="145" NAME="Laima Liucija Andrikien" AFFILIATION="PPE">
Paní předsedající, hlasovala jsem pro toto usnesení, protože Bělorusové zde dnes ukázali, jak jsou angažováni v Evropské unii.
<P>
Navzdory mnoha slibům na běloruské straně, byly zatím provedeny pouze drobné změny. Nejnověji jsme od opozice slyšeli, že prezident má v úmyslu podepsat výnos, který omezí přístup k volným informacím na internetu.
<P>
Evropská unie musí podpořit Bělorusko, aby je přitáhla blíže Evropě, ale nejdříve ze všeho musíme zapojit občany této země.
<P>
Vypadá to, že se nyní snažíme zapojit běloruské orgány tím, že pozastavíme zákaz cestování, ale tyto zákazy jsou zde stále platné pro obyčejné lidi z Běloruska. Pro většinu Bělorusů představuje 60 EUR za schengenské vízum příliš mnoho peněz. Přitom cena pro ruské občany za totéž vízum je poloviční. Evropské unii by se nic nestalo, kdyby občané Běloruska uhradili pouze náklady na vízum, které nečiní víc než 5 EUR.
<SPEAKER ID="146" NAME="Předsedající">
Ocenila bych, kdyby se pan Brok a pan Saryusz-Wolski odešli bavit někam jinam. Pane Broku, mohl byste si tuto konverzaci vyřídit mimo tuto sněmovnu?
<P>
Mohl byste si tuto konverzaci vyřídit jinde než ve sněmovně?
<P>
Ven!
<P>
Pane Broku, opusťte prosím tuto sněmovnu a běžte se bavit jinam.
<P>
Pane Predo, pokud si přejete ústně vysvětlit své hlasování o Bělorusku, umožním vám to nyní. Je to to, co chcete?
<SPEAKER ID="147" NAME="Cristian Dan Preda" AFFILIATION="PPE">
(RO) Chtěl jsem vysvětlit, proč jsem hlasoval pro návrh, který předložil pan Schulz. Jelikož jsem si nemyslel, že takový návrh přijde, nezažádal jsem o to předem, ale chtěl bych odůvodnit své hlasování pro první návrh pana Schulze týkající se...
<P>
(Předsedající řečníka přerušil)
<SPEAKER ID="148" NAME="Předsedající">
Je mi líto, ale to není možné. Myslela jsem si, že chcete mluvit o Bělorusku.
<SPEAKER ID="150" NAME="Laima Liucija Andrikien" AFFILIATION="PPE">
Paní předsedající, já jsem hlasovala pro toto usnesená, protože situace v Kongu je otřesná. Každý měsíc jsou v této zemi zabity desítky tisíc lidí kvůli násilí ozbrojených skupin. Konžské ozbrojené síly jsou často samy v centru takových zločinů, používají leckdy nikým neomezenou sílu, a oběťmi takového násilí jsou obvykle civilisté. Situace žen je šokující; hlavním problémem v této zemi je sexuální násilí. Jsou nahlášena znásilnění, kterých se dopustily téměř všechny bojující skupiny, včetně konžské armády.
<P>
Vítáme zapojení Evropské unie v Kongu. Účast evropských vojenských složek přispělo k prevenci situace podobné té ve Rwandě. Policejní mise EU je obzvláště důležitá, protože hlavním problémem, jemuž Kongo čelí, je beztrestnost a nedostatek kapacit pro trestní stíhání. Nicméně na to, bychom dosáhli důležitého pokroku, musíme více zapojit mezinárodní společenství. Proto je zapotřebí, aby bylo podniknuto více kroků prostřednictvím mise MONUC a aby bylo OSN poskytnuto více zdrojů.
<SPEAKER ID="151" NAME="Nirj Deva" AFFILIATION="ECR">
Paní předsedající, nyní, když nás čekají vánoční prázdniny a pečení krocani nebo cokoli jiného, co tradičně jíme o svátcích, musíme si zároveň uvědomit, že v Demokratické republice Kongo ve stejnou dobu umírají lidé.
<P>
Téměř pět milionů lidí zde bylo zabito od roku 1999 a odhaduje se, že 45 000 - což je přibližně počet obyvatelů jednoho malého anglického města -, 45 000 lidí je zde zabito každý měsíc. Když oslavujeme Vánoce, měli bychom o tom přemýšlet a klást si otázku, zda my a tito lidé z Demokratické republiky Kongo pořád žijeme na stejné planetě.
<P>
Po více než dvacet dlouhých let se Organizace spojených národů statečně snažila situaci stabilizovat, ale měla k dispozici pouze 20 000 vojáků. Jak by proboha mohla udržet mír pouze s 20 000 vojáky?
<P>
Musíme OSN pomoci podniknout účinné kroky a zatknout ty, kteří se chovají beztrestně a znásilňují a zabíjejí ženy a děti. Tohle už musí jednou provždy skončit.
<SPEAKER ID="153" NAME="Simon Busuttil" AFFILIATION="PPE">
Vážená paní předsedající, jménem skupiny PPE bych rád řekl, že PPE hlasovala proti tomuto usnesení nikoli proto, že by nepodporovala transparentnost nebo přístup k dokumentům, ale proto, že předložila své vlastní usnesení - o němž jsme nakonec nehlasovali -, které podle našeho názoru nabídlo vyrovnanější přístup k tomuto velmi citlivému tématu.
<P>
Musíme být opatrní, když projednáváme otázku přístupu k dokumentaci a transparentnosti, abychom to nepřehnali a neodhalili dokumentaci a postupy do takové míry, která by byla pro systém nerealizovatelná. Pokud zcela zpřístupníme tajná a uzavřená jednání, také bychom mohli skončit tak, že tím ohrozíme právě tato jednání a samotný systém, na němž stojíme.
<P>
Písemná vysvětlení hlasování
<SPEAKER ID="998" NAME="Andrew Henry William Brons  " AFFILIATION="NI">
písemně. - Hlasoval jsem pro tuto zprávu velmi neochotně. Ačkoli se především zabývala přerozdělením existujících finančních prostředků, bude zahrnovat dotace při použití nástroje pružnosti. Avšak hlavním účelem bylo uhradit prostředky Bulharsku a jiným zemím, která byly nuceny proti svému přesvědčení vyřadit z provozu funkční jaderné reaktory. Evropská unie slíbila finanční prostředky a tento slib musel být dodržen.
<SPEAKER ID="997" NAME="David Casa  " AFFILIATION="PPE">
písemně. - Ačkoli oboje má svůj význam, domnívám se, že řádné a správné odstavení této elektrárny je obzvláště důležité. Proto jsem se rozhodl zpravodaje podpořit a hlasovat pro tuto zprávu.
<SPEAKER ID="996" NAME="Diogo Feio  " LANGUAGE="PT">
Návrh usnesení, o kterém zde diskutujeme, se týká evropského financování odstavení jaderné elektrárny Kozloduj v Bulharsku na období 2010-2013 a uplatnění nástroje pružnosti za tímto účelem, tedy dodržení závazku, který jsme dali Bulharsku během procesu jeho přistoupení.
<P>
Tento návrh se také týká dalšího financování druhé části plánu evropské hospodářské obnovy v oblasti energií v rámci nástroje pružnosti, jelikož tento plán doposud nebyl dostatečně financován.
<P>
Nepopírám, že jaderná energie může tvořit součást vyrovnaného evropského energetického koše a že její využití může snížit naši závislost na externích zdrojích v této oblasti, ale domnívám se, že se Evropská unie nemůže vyhnout úsilí uzavřít tuto zastaralou jadernou elektrárnu, aby také zajistila, že projekty hospodářské obnovy budou financovány tak, jak si zaslouží.
<P>
Bezpečnost životního prostředí vyplývající z odstavené jaderné elektrárny Kozloduj a větší investice do energetických projektů jsou oba dobré důvody k tomu, aby byl využit nástroj pružnosti.
<SPEAKER ID="995" NAME="José Manuel Fernandes  " LANGUAGE="PT">
Na dohodovacím jednání dne 18. listopadu 2009 byl nástroj pružnosti uvolněn, aby v roce 2010 financoval odstavení jaderné elektrárny do výše 75 milionů EUR. Ostře odsuzuji skutečnost, že Komise představila tyto finanční požadavky teprve v pozměňovacím dopise č. 2/2010 po prvním čtení v Parlamentu, jinými slovy poté, co Parlament stanovil své priority.
<P>
Tato situace vytvořila dodatečný tlak na podpoložku 1a, což výrazně ovlivnilo rychlost jednání o rozpočtu pro rok 2010 a ohrozilo politické priority Evropského parlamentu. Nicméně jednou pronesené sliby musejí být splněny, jako je tomu v případě protokolu yýkajícího se podmínek pro přistoupení Bulharska k Evropské unii, který obsahuje závazek EU, že bude financovat odstavení elektrárny Kozloduj. Dodatečnými finančními závazky v období 2011-2013, v hodnotě celkem 225 milionů EUR, se musí zabývat střednědobý přezkum víceletého finančního rámce. Dalším financováním elektrárny Kozloduj v období 2011-2013 by nemělo být dotčeno financování stávajících víceletých programů a činností. Hlasoval jsem tudíž pro tento návrh.
<SPEAKER ID="994" NAME="Jean-Luc Mélenchon  " AFFILIATION="GUE/NGL">
písemně. - (FR) Využití tohoto fondu je založeno na logice energetického zaměření plánu evropské hospodářské obnovy. Z toho důvodu se zdržím hlasování.
<SPEAKER ID="992" NAME="David Casa  " AFFILIATION="PPE">
písemně. - Plán obnovy je jednou z odpovědí Komise na hospodářskou krizi, která v posledních letech sužuje Evropu. Jeho cílem je obnovit obchod a získat zpět důvěru spotřebitelů a především zajistit, aby byly poskytovány půjčky. Je třeba být flexibilní a umožnit, aby byly finanční prostředky v případě nutnosti přidělovány z různých rozpočtů. Z toho důvodu musím podpořit názory zpravodaje a hlasovat pro tento návrh.
<SPEAKER ID="991" NAME="José Manuel Fernandes  " LANGUAGE="PT">
Plán evropské hospodářské obnovy, jemuž bylo v Parlamentu v březnu roku 2009 přiděleno celkem 5 miliard EUR, je rozdělen mezi transevropské projekty v oblasti energetiky a projekty pro rozvoj vysokorychlostního internetu ve venkovských oblastech. Je to důležitý nástroj pro boj s hospodářskou krizí, pro osvěžení hospodářství a také vytvoření nových pracovních míst. Během dohadovacího jednání 18. listopadu bylo dosaženo dohody mezi Parlamentem, Radou a Komisí o poskytnutí finančních prostředků ve výši 2,4 miliardy EUR pro druhý rok (2010) plánu evropské hospodářské obnovy. Tyto finanční prostředky, na energetické projekty a projekty zavedení vysokorychlostního internetu, vyžadují přezkum víceletého finančního rámce pro období 2007-2013.
<P>
Financování plánu by nemělo být odkládáno na pozdější roky, a já proto vítám dohodu, které se nám podařilo dosáhnout. Také bych rád poukázal na to, že současný víceletý finanční rámec nesplňuje finanční požadavky Evropské unie. Z toho důvodu by Komise měla rychle předložit návrh střednědobého přezkumu tohoto finančního rámce. Také schvaluji rozšíření víceletého finančního rámce 2007-2013 na roky 2015-2016. Proto jsem hlasoval pro tento návrh.
<SPEAKER ID="990" NAME="Ilda Figueiredo" AFFILIATION="GUE/NGL">
písemně. - (PT) I kdyby se finanční prostředky, které zde byly uvolněny, dobře využily, stále zdaleka nestačí na naplnění finančních potřeb venkovských oblastí. Zemědělství v zemích Evropské unie má mnoho jiných potřeb a zemědělci, kteří obdělávají půdu, volají po zemědělské politice, která bude podporovat výrobu, zaručí jim slušné živobytí a zabrání probíhající desertifikaci venkovských oblastí.
<P>
Z toho důvodu nestačí pouze říct, že prosazujeme solidaritu v oblasti zdrojů energie a podporujeme vysokorychlostní internet na venkově, pokud skutečně chceme přispět k oživení evropského hospodářství.
<P>
Jak jsme doporučovali, je zapotřebí důkladného přezkumu politik Společenství a výrazné navýšení financování rozpočtu.
<P>
Proto jsme se zdrželi hlasování.
<SPEAKER ID="989" NAME="Jean-Luc Mélenchon  " AFFILIATION="GUE/NGL">
písemně. - (FR) Energetické zaměření plánu evropské hospodářské obnovy zahrnuje několik pozoruhodných návrhů. Mezi nimi je vytvoření zvláštního fondu 2020, navýšení státních požadavků týkajících se vlivu zboží na životní prostředí a pobídka k budování energeticky účinných staveb. Pokud jde o odstavení jaderné elektrárny první generace Kozloduj v Bulharsku, tím je splněn jeden naléhavý požadavek. Avšak stejně tak pozoruhodná je skutečnost, že EU plánuje neposkytnout naprosto žádnou pomoc projektu, který by nás vzdálil od jaderné energie.
<P>
Očividně, ačkoli jde o naléhavou záležitost, není Evropská unie pevně odhodlána vzdát se maximální produktivity. Jak by také mohla, když je zavázána dát nejvyšší prioritu zásadám liberalismu, který je v tomto plánu obnovy glorifikován? Z tohoto důvodu jsem se rozhodl v této části zdržet hlasování.
<SPEAKER ID="987" NAME="Liam Aylward  " AFFILIATION="ALDE">
písemně. - (GA) Podpořil jsem rozpočet Evropské unie pro finanční rok 2010. Obzvláště jsem uvítal dohodu s Radou, která poskytne další prostředky v hodnotě 300 milionů EUR zemědělcům zaměřeným na produkci mléčných výrobků. Jedním z požadavků, který Parlament přednesl při jednáních o rozpočtu pro rok 2010, bylo, aby byly uvolněny finanční prostředky ve výši 300 milionů EUR na pomoc při řešení krize v oblasti mlékařské výroby. Ačkoli Komise s návrhem původně souhlasila, chtěla uvolnit pouze finanční prostředky ve výši 280 milionů EUR.
<P>
Tyto prostředky představují značnou pomoc zemědělcům zaměřeným na produkci mléčných výrobků, kterých se velmi negativně dotkly nízké ceny v průběhu léta a kteří mají problém s likviditou. Také vítám podporu poskytnutou v rozpočtu pro pořádání Speciálních olympijských her a na jejich žádost týkající se finančních prostředků pro Evropské speciální olympijské hry ve Varšavě v roce 2010 a pro Světové speciální olympijské hry v Aténách v roce 2011. Celkem bylo Speciálním olympijským hrám přiděleno 6 milionů EUR s možností uvolnění dalších finančních prostředků v roce 2011.
<SPEAKER ID="986" NAME="Françoise Castex  " LANGUAGE="FR">
Hlasoval jsem bez nadšení pro evropský rozpočet pro finanční rok 2010, abych neohrozil financování druhé části plánu evropské hospodářské obnovy (infrastruktura v oblasti energetiky a vysokorychlostní internet), vytvoření nové evropské iniciativy na podporu mikroúvěrů (až do výše 25 milionů EUR v roce 2010) nebo naléhavou pomoc odvětví mlékárenské výroby (dalších 300 milionů EUR). Rád bych poukázal na to, že já a moji francouzští kolegové socialisté tehdy v roce 2006 hlasovali proti finanční perspektivě pro období 2007-2013. Tehdy jsme kritizovali snížený rozpočet, který kvůli svým nedostatkům neumožní vývoj dalekosáhlých inovativních projektů. Dnes se naše analýza potvrdila: tento rozpočet nám neumožňuje bojovat proti krizi a odráží nepřítomnost evropského politického plánu. Ačkoli nepředvídatelná hospodářská krize, které nyní Evropa čelí, vyžaduje silnou, společnou reakci Evropské unie, Rada a Evropská komise se rozhodly umožnit členským státům, aby si vytvořily své vlastní plány obnovy. S rozpočtem, jako je tento, není možné obnovit trvající růst a úspěšně bojovat proti změně klimatu.
<SPEAKER ID="985" NAME="Vasilica Viorica Dăncilă  " AFFILIATION="S&amp;D">
písemně. - (RO) Výsledek hlasování o rozpočtu pro rok 2010 představuje důležitý krok v navrhování a uplatňování společných norem a opatření nutných k regulaci oblastí energetiky, technologií, zemědělství a infrastruktury. Poskytuje řádnou podporu v situaci, kdy hospodářství jednotlivých členských zemí čelí krizi. Vítám přidělení 300 milionů EUR, ačkoli původně bylo uvolněno pouze 280 milionů, jako okamžité pomoci pro zemědělce zaměřené na výrobu mléčných výrobků, kteří se musejí potýkat s poklesem cen, což vede k nejistotě. Věřím, že tento krok pomůže vyřešit příčiny, ale především následky, které vedly k tomuto výraznému propadu cen na trhu s mléčnými výrobky, ke kterému dochází na pozadí současné hospodářské krize.
<SPEAKER ID="984" NAME="Marielle De Sarnez  " LANGUAGE="FR">
Rozpočet EU na rok 2010 byl právě přijat. S tímto rozpočtem v hodnotě 2,4 miliardy EUR budeme schopni financovat druhou a poslední část plánu evropské hospodářské obnovy, což jsou dobré zprávy. Bohužel jednání o financování evropského programu na podporu mikroúvěrů - obzvláště užitečný a nezbytný nástroj pro oživení hospodářského růstu - Rada zdržuje.
<P>
Podobně i skutečnost, že Rada zamítla pozměňující návrh Parlamentu, který navrhoval zvýšit pomoc poskytovanou lidem v nouzi, v době nepředvídatelné hospodářské a sociální krize, je skutečně politováníhodná, zvláště když rok 2010 byl vyhlášen "Evropským rokem pro boj proti chudobě a sociálnímu vyloučení”.
<P>
Na druhé straně oznámení Evropské rady z minulého pátku o ochotě Evropské unie a jejích členských států přispět k financování a rychlému využití 2,4 miliard EUR ročně od roku 2011 do roku 2012 na pomoc rozvojovým zemím v boji se změnami klimatu je krok správným směrem. Nicméně pokud chce Rada být konzistentní a odpovědná, musí připustit akutní potřebu střednědobého přezkumu finančního rámce na období 2007-2013. Bez toho by tyto dobré zprávy nebyly ničím jiným než pokusem se zviditelnit.
<SPEAKER ID="983" NAME="Göran Färm, Anna Hedh, Olle Ludvigsson and Åsa Westlund  " AFFILIATION="S&amp;D">
písemně. - (SV) My švédští sociální demokraté jsme se rozhodli dnes hlasovat pro druhou část financování plánu evropské hospodářské obnovy. Tento plán je důležitým krokem v našem společném úsilí pomoci Evropské unii zotavit se z finanční a hospodářské krize. Nicméně velká část plánu obnovy zahrnuje investice do technologií pro zachycování a ukládání uhlíku. Jsme nakloněni dalšímu výzkumu v této oblasti, ale domníváme se, že bychom se neměli tolik zaměřovat na tyto technologie, dokud nebude zachycování a ukládání uhlíku srovnáno s jinými existujícími metodami snižování uhlíkových emisí. Takové srovnání by nám umožnilo investovat do takových zdrojů EU, které by byly v boji proti změně klimatu nejúčinnější.
<P>
Podporujeme závazek daný rozpočtem a hlasovali jsme pro všechny části s výjimkou požadavku na zavedení trvalé podpory pro odvětví mlékárenské výroby, kde jsme hlasovali proti.
<SPEAKER ID="982" NAME="Diogo Feio  " LANGUAGE="PT">
Jak jsem již řekl, domnívám se, že pokud diskutujeme o přidělování finančních prostředků různým sektorům v evropském hospodářství, je nezbytné, abychom zohlednili zvláštní podmínky krize, kterou v současné době zažíváme. Především se domnívám, že je nezbytné přidělit finanční prostředky realizaci plánu evropské hospodářské obnovy, zvláště pak s ohledem na přijetí opatření na podporu hospodářského růstu, konkurenceschopnosti, soudržnosti a ochrany pracovních míst.
<P>
Znovu opakuji, že přidělování nezbytných finančních prostředků, aby malé a středně velké podniky, které krize postihla nejvíce, mohly získat podporu na překonání této krize, je nezbytné a strukturální fondy a fondy soudržnosti jsou nezbytně důležité pro národní hospodářský rozvoj.
<P>
Nicméně lituji toho, že na vytvoření fondu pro odvětví mlékárenské výroby bylo uvolněno pouhých 300 milionů EUR, což já považuji za nedostatečné. Tato závažná krize, kterou toto odvětví nyní zažívá, by ospravedlnila přidělení většího množství finančních prostředků, jež by pomohly výrobcům překonat obtíže, které je postihly.
<SPEAKER ID="981" NAME="José Manuel Fernandes  " LANGUAGE="PT">
Je to rozpočet, který pomůže bojovat proti nezaměstnanosti a nastartovat hospodářství. Parlament upřednostňuje plán evropské hospodářské obnovy, který v nadcházejícím roce bude financován 2,4 miliardy EUR. Vítám skutečnost, že byla přidělena dodatečná podpora ve výši 300 milionů EUR odvětví mlékárenské výroby, ale přimlouvám se za to, že by měl být vytvořen samostatný rozpočtový okruh k zavedení stálého fondu pro toto odvětví. Rovněž považuji za velmi důležité, aby byl přezkoumán současný víceletý finanční rámec 2007-2013 s cílem rozšířit jej na rozpočtové roky 2015 až 2016, jak jsme navrhli v tomto rozpočtu. Chtěl bych zdůraznit, že boj proti změně klimatu je jednou z priorit EU, kterou tento rozpočet dostatečně neřeší. Také bych rád poukázal na to, že pro Evropskou unii hraje klíčovou roli energetická bezpečnost, a já proto vítám podpis projektu Nabucco. Rozpočty pro Parlament a další orgány, které byly předloženy k druhému čtení, jsou ve stejném stavu, v jakém byly námi schváleny v prvním čtení. V rámci okruhu 5 máme rozmezí 72 milionů EUR, které bude použito přednostně pro financování dalších výdajů, jež se přímo vztahují k tomu, že v platnost vsoupila Lisabonská smlouva. Hlasoval jsem tudíž pro tento návrh.
<SPEAKER ID="980" NAME="Ilda Figueiredo" AFFILIATION="GUE/NGL">
písemně. - (PT) Hlasovali jsme proti této zprávě, která "vítá celkovou dohodu o rozpočtu pro rok 2010", protože toto je rozpočet Společenství, který již odráží priority stanovené v Lisabonské smlouvě pro Evropskou unii, která se stává čím dál více neoliberální a militaristická a méně a méně se zabývá hospodářskou a sociální soudržností.
<P>
Uprostřed hospodářské a sociální krize, která má hrozné důsledky na zaměstnanost a životní podmínky lidí, je nepřijatelné, aby bylo v návrhu rozpočtu Společenství vyhrazeno na platby o 11 miliard méně, než bylo plánováno ve finančním výhledu.
<P>
Nicméně vítáme skutečnost, že některé z námi předložených návrhů byly přijaty, jmenovitě:
<P>
vytvoření rozpočtového okruhu pro kroky v oblasti textilního a obuvnického průmyslu s ohledem na vytvoření programu Společenství pro tento průmysl;
<P>
vytvoření dalšího okruhu na podporu přeměny pracovních míst bez stability na pracovní místa s právy.
<P>
Cílem těchto návrhů je zaprvé přitáhnout pozornost k závažné krizi, kterou teď textilní průmysl zažívá a kterou částečně způsobil prudký nárůst dovozu ze třetích zemí, a zadruhé pomoci bojovat proti rychlému nárůstu nestability pracovních míst, nezaměstnanosti a chudoby.
<SPEAKER ID="979" NAME="Lidia Joanna Geringer de Oedenberg  " LANGUAGE="PL">
Vážená paní předsedající, v průběhu dohodovacího procesu jsme se shodli na míře výdajů, která je pro Parlament uspokojivá a dostatečná pro realizace těch nejdůležitějších cílů Unie pro příští rok. Obzvláště významné jsou dohody týkající se prostředků pro realizaci plánu evropské hospodářské obnovy, včetně projektů v oblasti energetiky, pro něž Unie vyhradila 1 980 milionů EUR. Částka ve výši 420 milionů EUR byla uvolněna pro zlepšování dostupnosti vysokorychlostního internetu, což přispěje k realizaci zásad Lisabonské strategie. Byly provedeny výrazné změny na poslední chvíli plánovaných administrativních výdajů v souvislosti se vstupem Lisabonské smlouvy v platnost.
<P>
Ustanovení Evropské rady jedním z orgánů Evropské unie stejně jako založení úřadu předsedy Evropské rady a Evropské služby pro vnější činnost s sebou nesou důsledky pro rozpočet Unie. Výdaje spojené s Evropskou radou a jejím předsedou jsou odhadovány na 23,5 milionů EUR a k jejich uhrazení poslouží úspory z roku 2009, kdežto výdaje na službu pro vnější činnost mohou překročit dokonce oněch 72 milionů EUR, které nyní tvoří rezervu rozpočtu na rok 2010. Rozprava o výdajích v roce 2010 tedy dneškem nekončí. Finanční prostředky v rezervě se mohou ukázat nedostatečné a pak bude nezbytné rozpočet upravit. Je proto nezbytně nutné apelovat na členské státy, aby byly zodpovědné a daly k dispozici prostředky potřebné pro to, aby Unie mohla splnit své nové závazky, které vznikly na základě Lisabonské smlouvy.
<SPEAKER ID="978" NAME="Sylvie Guillaume  " LANGUAGE="FR">
Pro rozpočet na rok 2010 jsem hlasovala nepříliš ochotně, protože nám neposkytuje prostředky pro boj s výzvami, kterým musíme čelit, nejen v souvislosti se závažnou hospodářskou a sociální krizí, ale také s ohledem na boj proti změnám klimatu. Mým hlavním cílem při hlasování bylo dát prioritu podpoře plánu evropské hospodářské obnovy, zavedení nové inicativy týkající se mikroúvěrů (25 milionů EUR v roce 2010) a naléhavé pomoci odvětví mlékárenské výroby (300 milionů EUR). V budoucnu je to právě efektivnost rozpočtového rámce EU, kterou budeme muset přezkoumat, abychom se vybavili společnými zdroji pro budoucí kroky, které jsou skutečně v souladu s reformami.
<SPEAKER ID="977" NAME="Jörg Leichtfried  " AFFILIATION="S&amp;D">
písemně. - (DE) Hlasuji pro tuto zprávu o rozpočtu EU pro rok 2010. Jsem obzvláště potěšen, že ačkoli se jedná o poslední rozpočet projednaný na základě smlouvy z Nice a ačkoli na tomto základě nemá Evropský parlament žádnou rozhodovací pravomoc v oblasti zemědělských výdajů, podařilo se nám vyjednat rozpočtovou položku ve výši 300 milionů EUR na podporu zemědělců zaměřených na produkci mléčných výrobků.
<SPEAKER ID="976" NAME="Petru Constantin Luhan  " LANGUAGE="RO">
Rozpočet EU na rok 2010 respektuje předchozí závazky předpokládané na evropské úrovni týkající se plánu evropské hospodářské obnovy. Ačkoli to byl pro nás skutečně obtížný úkol najít nezbytné zdroje, abychom mohli vyřešit problémy, které zavilina krize, a pokračovat v rozvojových projektech, které již Evropská unie má, domnívám se, že tento rozpočet dalece pokrývá obě oblasti. Například závazky přislíbené předsedou Evropské komise na konci roku 2008 byly zachovány a byla zavedena inovativní opatření, jako je Přípravná akce - Erasmus pro mladé podnikatele. Tento rozpočet umožní Rumunsku, aby pokračovalo v čerpání finanční podpory, kterou mu poskytují strukturální fondy a fond soudržnosti. Navíc jsou vytvořeny dobré vyhlídky pro řešení problému s hranicemi ve východní části Evropské unie a také s oblastí mořské pánve Černého moře vzhledem k tomu, že byly uvolněny prostředky na přípravné akce zaměřené na sledování životního prostředí v oblasti pánve Černého moře a na společný evropský rámcový program pro rozvoj tohoto regionu. Navíc máme v úmyslu, navzdory tomu, že procházíme obtížným obdobím, zaměřit svou pozornost na turismus jako zdroj rozvoje, jak je zdůrazněno přidělením prostředků z rozpočtu na trvale udržitelný a sociální turismus.
<SPEAKER ID="975" NAME="Jean-Luc Mélenchon  " AFFILIATION="GUE/NGL">
písemně. - (FR) Rozpočet Evropské unie je odrazem jeho politik: je neoliberální a netečný k zájmu většiny. Krize kapitalistického systému a krize životního prostředí - následek fanatické posedlosti maximální produktivitou, která jde ruku v ruce s nekonečnou honbou za ziskem - na to nemají žádný vliv. Evropská unie i nadále uplatňuje neoliberální dogmata hlava nehlava, aniž by věnoval sebemenší pozornost důkazům o jejich hospodářské neúčinnosti, sociální škodlivosti a dopadu na životní prostředí.
<P>
Teprve včera Parlament odhlasoval pomoc, která bude poskytnuta v rámci Evropského fondu pro přizpůsobení se globalizaci. Tento fond je jasnou a prostou ukázkou toho, jak se pokřivený názor socialistů uplatňuje na nesmyslném přesunu velkých skupin, jako je Ford, Nokia nebo Dell. A to je pouze jeden příklad. Co můžeme říct o plánu evropské hospodářské obnovy, který obhajuje volný obchod, pružnou pracovní dobu a maximální produktivitu? Ne, tato Evropa rozhodně není řešením, ale problémem. Hlasování pro tento rozpočet by bylo v protikladu k obecnému zájmu Evropy.
<SPEAKER ID="974" NAME="Nuno Melo  " LANGUAGE="PT">
Zpráva přijatá dnes je vysoce důležitá z několika důvodů, především z toho důvodů, že uvolňuje 2,5 miliardy EUR pro plán evropské hospodářské obnovy. Částka 300 milionů EUR byla také přidělena textilnímu odvětví, což Parlament požadoval již dlouhou dobu. Tento rozpočet také zahrnuje několik řádek podpory určené pro zhodnocení stavu klíčových odvětví hospodářství, jako je textilní a obuvnický průmysl a odvětví rybolovu, na podporu obnovy rybářské flotily, které jsou také velice významnými odvětvími pro mou zemi. Pilotní projekty na zastavení dezertifikace a za zachování pracovních míst jsou v této době hospodářské krize také vysoce důležité. Také by mělo být řečeno, že toto byl poslední rozpočet EU v rámci smlouvy z Nice. Podle Lisabonské smlouvy jsou pravomoci Parlamentu rozšířeny na celý rozpočet.
<SPEAKER ID="973" NAME="Willy Meyer  " LANGUAGE="ES">
Tento rozpočet nepomůže vyřešit hospodářské, sociální a environmentální problémy, jimž Evropská unie čelí a které ještě zhoršila krize.
<P>
Také nebere v potaz narůstající sociální a regionální nerovnosti, nezaměstnanost a chudobu. Rozpočet Evropské unie musí sloužit k tomu, aby efektivně upřednostňoval konvergentní politiky založené na sociálním pokroku, zachování a podporu potenciálu každého členského státu, udržitelné využívání přírodních zdrojů a ochranu životního prostředí, to vše s cílem dosáhnout opravdové hospodářské a sociální soudržnosti.
<P>
Celá moje skupina se shoduje v odmítnutí myšlenky využití rozpočtu Společenství na podporu ještě militarističtější a neoliberálnější Evropské unie. Proto jsme proti navýšení vojenských výdajů obsažených v rozpočtu. V této souvislosti bychom rádi zdůraznili potřebu demokratické kontroly výdajů vztahujících se k společné zahraniční a bezpečnostní politice. To je velká šedá zóna mimo rámec kontroly, jíž rozpočtové výdaje podléhají.
<SPEAKER ID="972" NAME="Andreas Mölzer  " AFFILIATION="NI">
písemně. - (DE) V době hospodářské krize, kdy jsou evropští občané vystaveni vlnám propouštění a krácení sociálních služeb, musí šetřit i Evropská unie. V dobách obtížné hospodářské situace jsou samozřejmě nezbytná opatření na oživení ekonomiky, ale je otázka, zda toho lze dosáhnout pomocí nástrojů, jako je plán evropské hospodářské obnovy. Již v minulosti se ukázalo, že řada vychvalovaných programů EU jsou ve skutečnosti pouhými papírovými tygry. Ukázalo se navíc i to, že řada dotací EU vybízí ke zneužití nejrůznějšího druhu. To znamená, že těžce vydělané peníze daňových poplatníků již roky mizí různými záhadnými kanály pryč. Namísto toho, abychom pokračovali v nafukování rozpočtu EU, je zapotřebí rozsáhlého vracení systému dotací na vnitrostáních úroveň. Z tohoto důvodu odmítám tento návrh rozpočtu.
<SPEAKER ID="971" NAME="Aldo Patriciello  " LANGUAGE="IT">
Vážený pane předsedající, dámy a pánové, vítám vynikající práci zpravodaje, kterému se podařilo zajistit financování plánu evropské hospodářské obnovy ve výši 1,98 miliard EUR, čímž z něj udělal základní cíl rozpočtu pro rok 2010.
<P>
Jsem si jist, že nový plán poskytne nový impuls hospodářskému růstu, konkurenceschopnosti, soudržnosti a ochraně pracovních míst v Evropě a zároveň prokáže, že rozpočet Evropské unie je nástrojem, jehož cílem je upřednostňovat evropské občany a který dokáže adekvátně reagovat, aby napomohl překonat současnou hospodářskou krizi, která zachvátila náš kontinent.
<P>
Je nyní na Evropské komisi, aby zajistila, že všechny projekty, které mají být financovány v rámci plánu obnovy, budou plně v souladu se současnými právními předpisy EU týkajícími se životního prostředí. Společné prohlášení vyzývající k zjednodušení a zacílenějšímu využívání strukturálních fondů a fondu soudržnosti, které mají pomoci překonat dopad hospodářské krize, by také mělo být vítáno.
<P>
Přidělení 300 milionů EUR na překonání krize v odvětví mlékárenské výroby je také velmi účinné. To představuje navíc 20 milionů EUR v porovnání s doporučením Rady, které lze jen uvítat.
<SPEAKER ID="970" NAME="Marit Paulsen, Olle Schmidt a Cecilia Wikström  " LANGUAGE="SV">
Domníváme se, že zemědělská politika musí být deregulována a založena na principech trhu, pokud má přinášet užitek spotřebitelům a venkovskému obyvatelstvu. Důkladná reforma společné zemědělské politiky je tudíž nezbytná.
<P>
Všechny formy dotací na vývoz a výrobu v zemědělství by měly být zrušeny co nejdříve, nejpozději však do roku 2015. Zrušení zemědělských dotací EU a USA je také naprosto nezbytné, pokud máme bojovat proti globální chudobě a hladu. Během stejné doby by také měly být postupně zrušeny veškeré obchodní překážky související se zemědělskou výrobou a rybařením, aby byl umožněn volný obchod s potravinami.
<P>
Součást rozpočtu EU pro rok 2010, která se týká zemědělství, spadá pod okruh 2 - "Zachování a správa přírodních zdrojů" - a tvoří to, co známe pod názvem blok 3. Tento blok obsahuje intervenční a podpůrná opatření, proti kterým protestujeme, včetně různých opatření týkajících se hromadění zásob- jako je tomu u alkoholu - a rozsáhlou podporu EU pro vinařský průmysl. Také zahrnuje podporu EU mléka a ovoce ve školách. To je samo o sobě důležité, ale my se domníváme, že tyto záležitosti by se měly řešit na vnitrostátní úrovni. Rovněž tento blok obsahuje důležité iniciativy týkající se blahobytu zvířat a kontrol přepravy zvířat, například, které bychom v zásadě přivítali. Nicméně vzhledem k tomu, že nás postup hlasování nutí zaujmout stanovisko k této skupině pozměňovacích návrhů jako celku, rozhodli jsme se zdržet se hlasování o bloku 3.
<SPEAKER ID="969" NAME="Paulo Rangel  " LANGUAGE="PT">
Jelikož se je Parlament vědom přání evropských občanů, aby byla Evropa bezpečnější, vítá navýšení v podkapitole 3a o svobodě, bezpečnosti a spravedlnosti v porovnání s rozpočtem na tok 2009. Zdůrazňuje význam dalšího financování prostřednictvím rozpočtu Evropské unie určeného na zvládnutí legálního přistěhovalectví a začlenění občanů třetích zemí a zároveň na vyřešení nelegálního přistěhovalectví.
<P>
Poukazuje na to, že tyto politiky musí být vždy začleněny na pozadí respektování Charty základních práv EU. Stejně tak důležitý je i nárůst ve financování ochrany hranic, včetně Evropských fondů pro uprchlíky, který usnadní solidaritu mezi členskými státy. Uznává, že všechny země Evropské unie čelí narůstajícím změnám ve vztahu k politikám podle tohoto okruhu, a vyzývá členské státy, aby využily navýšení finančních prostředků na svobodu, bezpečnost a spravedlnost v porovnání s rozpočtem na rok 2009, aby mohly společně čelit těmto i novým výzvám, které se mohou objevit, tím, že budou podporovat společnou přistěhovaleckou politiku, která je co nejvíce otevřená, ale pramení z naprostého respektování lidských práv.
<SPEAKER ID="968" NAME="Daciana Octavia Sârbu  " AFFILIATION="S&amp;D">
písemně. - Vítám výsledek tohoto hlasování o rozpočtu pro rok 2010. Zajistí, že finanční prostředky poputují nejrůznějším významným projektům, a poskytne mnohem větší podporu, především v souvislosti s hospodářskými obtížemi, jimž Evropská unie stále čelí. Zvláštní význam má také 300 milionů EUR, které budou přiděleny odvětví mlékárenské výroby vzhledem k nynější krizi. Rada konečně souhlasila s žádostí Evropského parlamentu o tuto částku, i když předtím navrhovala 280 milionů EUR. Výrazná výše finančních prostředků je také uvolněna pro druhou část plánu evropské hospodářské obnovy - 2,4 miliardy EUR -, která zahrnují nezbytně důležitou podporu pro energetické projekty (včetně obnovitelné energie) a infrastrukturu a 420 milionů EUR na zajištění vysokorychlostního internetu ve venkovských oblastech. Rozpočet proto umožní výrazný rozvoj v oblasti energetiky, infrastruktury a technologií a poskytne nezbytně nutnou pomoc v současné hospodářské situaci.
<SPEAKER ID="967" NAME="Nuno Teixeira  " LANGUAGE="PT">
Hlasování o evropském rozpočtu je každoročním institucionálním mezníkem, jehož prostřednictvím se potvrzuje oddanost programům Společenství a zdůrazňuje se role Parlamentu. Vítám závěry druhé fáze financování Evropského plánu hospodářské obnovy pro roky 2009 a 2010, jelikož hospodářská obnova a obnova zaměstnanosti jsou pro skupinu Evropské lidové strany (Křesťanských demokratů) otázkami mimořádného významu. Potvrzení nového nástroje programu financování ukazuje, jaká priorita je přisouzena cílům Lisabonské strategie a důležité roli, kterou hrají malé a střední podniky ve vytváření pracovních míst. Musím vyjádřit své znepokojení ohledně škrtů v rozpočtových položkách pro strukturní fond a fond soudržnosti, které jsou životně důležité pro hospodářskou obnovu a územní soudržnost, obzvláště v nejvzdálenějších územích, jako je Madeira.
<P>
Myslím si, že je nezbytné, abychom se i nadále snažili o to, aby politika soudržnosti byla flexibilnější, s ohledem na současnou nízkou úroveň realizace programů, které jsou financovány z fondů společenství. Kromě toho projekty, které mají strategické cíle, poskytují přidanou hodnotu a podporují konkurenceschopnost v dlouhodobém měřítku, by měly být i nadále podporovány. Ze všech těchto důvodů jsem hlasoval pro tuto zprávu, která je vyvrcholením technicky zapeklitého procesu, který byl složitý na vyjednání.
<SPEAKER ID="966" NAME="Silvia-Adriana Ţicău  " AFFILIATION="S&amp;D">
písemně. - (RO) Hlasovala jsem pro návrh souhrnného rozpočtu Evropské unie na rozpočtový rok 2010 ve znění upraveném Radou (všechny oddíly) o pozměňovacích k návrhu souhrnného rozpočtu Evropské unie na rok 2010. Rozpočet Evropské unie na rok 2010 poskytuje značné částky na závazky dané prostřednictvím evropského plánu hospodářské obnovy, jako jsou rozvodné sítě (1 175 miliónů EUR), evropskou síť větrných elektráren na moři (208 miliónů EUR) a zachytávání a geologické skladování oxidu uhličitého (523,2 miliónu) EUR. Evropskému parlamentu se rovněž podařilo navýšit částky vyčleněné na bezpečnost dopravy, společný podnik SESAR, činnosti k podpoře evropských politik v oblastech dopravy a práv cestujících, na program Inteligentní energie v Evropě, který je součástí rámcového programu pro inovaci, a na společný podnik Čisté nebe. Kromě toho částky vyčleněné na zemědělství zahrnují navýšení o 14 miliard EUR na propagování rozvoje venkova a 300 miliónů EUR na podporu producentů mléčných výrobků, kteří byli obzvláště silně zasaženi hospodářskou a finanční krizí. Kvůli hospodářské a finanční krizi se nyní evropští občané nejvíce bojí toho, že přijdou o práci. Jsem toho názoru, že v roce 2010 by měla být obzvláštní pozornost věnována programům na školení mladých podnikatelů a na podporu zakládání jejich vlastních společností.
<SPEAKER ID="965" NAME="Artur Zasada  " LANGUAGE="PL">
Dnes jsme přijali evropský rozpočet na rok 2010, který dosahuje téměř 123 miliard EUR. Každý rozpočet je svého druhu kompromisem. Mnoho z nás si je patrně vědomo jeho nedostatků, ale stojí za to zdůraznit, že průměrný evropský občan přijetím tohoto dokumentu jenom získá. Kromě toho Evropská unie posiluje svou energetickou bezpečnost a spoléhá se na rozvoj podniků, a to konkrétně mikropodniků. Těší mě, že 20 miliónů EUR bylo vyhrazeno na strategii pro Baltské moře. Je pravda, že rezervní finanční prostředky budou uvolněny teprve tehdy, až Evropská komise představí písemné návrhy na jejich využívání. Věřím však, že k tomuto dojde co nejdříve. Obzvláště mě těší, že byly do rozpočtu zahrnuty tři projekty, které jsou důležité pro moji zemi. Mám na mysli podporu Paralympijských her, které se budou konat ve Varšavě a v Aténách, grantů pro mladé lidi ze zemí, které jsou zahrnuty do programu evropské politiky sousedství, a ustanovení Bronisława Geremeka profesorem evropské civilizace na College of Europe v Natolinu.
<SPEAKER ID="963" NAME="Diogo Feio  " LANGUAGE="PT">
Otevřenost evropských orgánů a transparentnost jejich postupů jsou zárukami toho, že občanská společnost a veřejný názor v členských státech nejsou jen dobře informovány, ale že jsou rovněž integrální a informovanou součástí jejich rozhodovacího procesu. Ačkoli se lidé cítí poněkud odtržení od Evropy, v neposlední řadě proto, že proces, který vedl k vstoupení Lisabonské smlouvy v platnost, byl problémový, ne vždy jasný a často kritizovaný, evropské orgány musejí vytrvat a cele se zavázat k tomu, že včas zpřístupní co nejvyšší možné množství dokumentu, čímž pomohou zavřít propast.
<P>
Musím však ostře odsoudit skutečnost, že levice v Parlamentu využila po vstoupení smlouvy v platnost nutného pokroku v právním rámci, který reguluje přístup k dokumentům, k tomu, aby zaujala populistické stanovisko odmítání skutečné potřeby utajení v některých oblastech evropského konání a chtěla se vyzdvihnout do role absolutního vítěze v transparentnosti.
<P>
Takto citlivé záležitosti se obejdou bez uměle vyvolaných a populistických roztržek; zaslouží si, aby byly brány vážně, zodpovědně a s co nejširším veřejným konsensem. Lituji skutečnosti, že to nebylo možné.
<SPEAKER ID="962" NAME="Sylvie Guillaume  " LANGUAGE="FR">
Usnesení, které předložil můj kolega pan Cashman, jsem plně podpořil, abych apeloval na Komisi a Radu, aby přezkoumaly pravidla přístupu k evropským institucionální dokumentům v souladu s ustanoveními o transparentnosti, ustanovenými v Lisabonské smlouvě. Tato otázka je klíčová pro zajišťování demokratického a zodpovědného fungování našich institucí a musí pomoci obnovit důvěru evropských občanů v Evropu.
<SPEAKER ID="961" NAME="Elisabeth Köstinger, Hella Ranner, Richard Seeber and Ernst Strasser  " AFFILIATION="PPE">
písemně. - (DE) Při hlasování ve čtvrtek 17. prosince 2009 jsme hlasovali proti usnesení pana Cashmana o zlepšení právního rámce přístupu k dokumentům po vstupu Lisabonské smlouvy v platnost (Nařízení (ES) č. 1049/2001) z následujících důvodů: toto usnesení odkazuje ke skutečnostem, které nemají vůbec nic společného s tématem transparentnosti a výzvami ke změnám, jejichž následky by nebyly konstruktivním příspěvkem ke zlepšení transparentnosti.
<P>
Rádi bychom zdůraznili, že velmi podporujeme transparentnost a veřejný přístup k dokumentům. Těchto důležitých cílů však nebude dosaženo tím, že budou splněny požadavky pana Cashmana, ale pouze vypořádáváním se s touto otázkou zodpovědně, jak je zdůrazněno v usnesení k tomuto tématu, které vypracovali Renate Sommerová, Simon Busuttil a Manfred Weber ze skupiny Evropské lidové strany (Křesťanských demokratů).
<SPEAKER ID="960" NAME="Véronique Mathieu  " AFFILIATION="PPE">
písemně. - (FR) Je zásadně důležité, abychom učinili Evropskou akci transparentnější a umožnili co možná nejširší přístup k evropským institucionálním dokumentům, abychom pomohli evropským občanům lépe pochopit, jak Unie funguje. V tomto bodě však musíme být ostražití a mít se na pozoru před jakoukoli podobou demagogie. Kvůli tomu, aby Evropská akce byla účinnější, musejí být na tuto svatosvatou zásadu transparentnosti uvalena určitá omezení. Riziko toho, že umožníme maximální transparentnost, je, že se tu budou odehrávat neplodné rozpravy, jelikož poslanci se budou bát otevřeně hovořit o citlivých tématech. Vyjednávání již z podstaty své definice vyžadují diskrétní prostředí. Bez něj se tyto rozpravy budou konat v neformálních prostředích, na hony vzdálené oficiálních schůzkám, a konečný výsledek bude opačný než ten, kterého se snažíme dosáhnout. Proto říkám ano větší transparentnosti, a v této souvislosti také vítám vstoupení Lisabonské smlouvy v platnost. Ta umožní, aby byly tyto změny zavedeny do praxe, což se ovšem nesmí dít na úkor rozumného evropského rozhodování.
<SPEAKER ID="959" NAME="Nuno Melo  " LANGUAGE="PT">
Vstoupení Lisabonské smlouvy v platnost znamená, že je nezbytně nutné zavést zlepšení v právním rámci, který reguluje přístup k dokumentům. Taková zlepšení musejí zabezpečovat práva všech občanů Unie. Jelikož je Unie oblastí svobody, bezpečnosti a spravedlnosti, jak ustanovuje preambule Listiny základních práv, je vítána jakákoli snaha, která vede ke zvýšení transparentnosti v přístupu institucionálním dokumentům Evropské unie. Je však rovněž velice důležité zhodnotit, do jaké míry může být naprostá svoboda přístupu ke všem dokumentům škodlivá pro správné fungování těchto institucí. Je proto zásadně důležité najít v této oblasti rovnováhu.
<SPEAKER ID="958" NAME="Frédérique Ries  " AFFILIATION="ALDE">
písemně. - (FR) Hlasoval jsem rezolutně ve prospěch ambiciózního usnesení Evropského parlamentu o přístupu občanů k dokumentům. Učinil jsem tak, protože je důležité neustále připomínat lidem, že transparentnost je klíčem k demokracii, protože cesta k získání přístupu k informacím Evropské unie je stále plná nástrah pro průměrné občany a rovněž proto, že vstoupení Lisabonské smlouvy v platnost prvního prosince značně mění celou situaci. Právo na přístup občanů k evropským institucionálním dokumentům, ať už v jakékoli podobě, je nyní obsaženo v článku 42 Listiny základních práv. Občané jsou svědky toho, že jejich práva jsou zahrnována do právních stanovisek Rady a závazky jsou na oplátku rozšiřovány do všech evropských institucí.
<P>
Toto hlasování rovněž korunuje veškerou práci, již odvedla má politická skupina, která byla po celou dobu na čele tohoto boje. V této věci přijímal Parlament před devíti měsíci zprávu pana Cappata a apeloval na to, aby byly činnosti Rady transparentnější, otevřenější a demokratičtější. Tato instituce skutečně má morální povinnosti zveřejňovat svá rozhodnutí a své rozpravy; je to docela jednoduše demokratický požadavek, který musí pro své občany povinně splňovat.
<SPEAKER ID="957" NAME="Axel Voss  " LANGUAGE="DE">
Transparentnost je důležitá a její důležitost v době globalizace ještě vzrůstá. Proto podporuji snahy o zavedení vyšší míry transparentnosti na úrovni Evropské unie. Je však nezbytné, abychom udrželi rovnováhu. Usnesení, které nám bylo představeno, dalece překračuje míru transparentnosti, kterou občané vyžadují, a z tohoto důvodu jsem hlasoval proti. Tento návrh usnesení nedokáže najít rovnováhu mezi nezbytnou transparentností a rozumnou činností administrativy a poslanců na úrovni Evropské unii. V současné verzi již není možné zajistit důvěrnost psaného slova, soukromí občanů již nemůže být zaručeno, když jsou kladeny otázky, ochrana dat je zpochybňována a následky pro naši bezpečnost a pro politiku finančních trhů Evropské centrální banky již nemohou být předvídány. Navíc by toto usnesení znamenalo zvýšení úrovně byrokracie pro administrativu a poslance, což je naprosto v porovnání s jeho cílem naprosto nepřiměřené.
<SPEAKER ID="955" NAME="Louis Grech  " AFFILIATION="S&amp;D">
písemně. - Maltézská delegace ve skupině S&D bude hlasovat ve prospěch návrhu usnesení o zásadě subsidiarity v podobě, v jaké bylo představeno panem Maurem, panem Busuttilem a panem Weberem. Tato delegace je však toho názoru, že širší konsenzus a silnější většina v tomto návrhu by Evropě vyslalo silnější signál. V tomto ohledu by proto bylo přínosnější, aby byl podpořen návrh na odklad - v konkrétním časovém rámci, jelikož díky tomu by zde byla lepší možnost, aby bylo dosaženo širšího konsenzu.
<SPEAKER ID="954" NAME="Jean-Luc Mélenchon  " AFFILIATION="GUE/NGL">
písemně. - (FR) Je povinností všech evropských institucí - jak vnitrostátních, tak i těch, které spadají pod Společenství -, aby zastupovaly všechny evropské občany bez rozdílu. Sekularismus je jedinou zásadou, jejímž prostřednictvím mohou tyto instituce umožnit všem občanům přístup k veřejným službám podle jejich vlastního přesvědčení. Je to naše společné myšlenkové dědictví a ochraňuje zásadu občanského míru, kolem níž je Evropská unie je postavena.
<P>
Z tohoto důvodu je naprosto nezbytně nutné, aby se Itálie podřídila rozsudku ve sporu Lautsi versus Itálie, který byl vynesen Evropským soudem pro lidská práva. Jak zdůrazňuje Soud, zobrazování náboženských symbolů musí být ve všech veřejných budovách v rámci Evropské unie zakázáno. Je nejvyšší čas, aby byly krucifixy, které byly do tříd zavedeny za Mussoliniho, odstraněny z prostředí státních škol.
<SPEAKER ID="953" NAME="Edward Scicluna  " AFFILIATION="S&amp;D">
písemně. - Maltézská delegace ve skupině S&D bude hlasovat ve prospěch návrhu usnesení o zásadě subsidiarity v podobě, v jaké bylo představeno panem Maurem, panem Busuttilem a panem Weberem. Tato delegace je však toho názoru, že širší konsenzus a silnější většina v tomto návrhu by Evropě vyslaly silnější signál. V tomto ohledu by proto bylo přínosnější, aby byl podpořen návrh na odklad - v konkrétním časovém rámci, jelikož díky tomu by zde byla lepší možnost, aby bylo dosaženo širšího konsenzu.
<SPEAKER ID="951" NAME="Diogo Feio  " LANGUAGE="PT">
Bělorusku bylo oprávněně přiřknuto nelichotivé přízvisko poslední sovětské republiky v Evropě. Navzdory pokroku, který byl učiněn v některých ohledech politického, sociálního a hospodářského života této země, je jasné, že žádná z reforem, které zde byly provedeny, zatím není dostatečným důvodem proto, aby byl tento zavrženíhodný popis odmítnut.
<P>
V Bělorusku jsou volby nesvobodné, není zde svoboda projevu, shromažďování nebo demonstrace a útlak ze strany úřadů se zvyšuje.
<P>
Evropské unii hrozí, že podlehne tendenci ustupovat této diktatuře, jako se to stalo v případě Kuby. Jsem toho názoru, že by byla chyba, kdyby k tomu došlo, a neobjasňuje to skutečnost, že hodnoty demokracie a svobody nejsou nejen předmětem vyjednávání, ale nejsou ani oddělitelné od žádných dohod, které budou s Běloruskem uzavřeny. Evropská unie proto musí udržovat a posilovat své kontakty s demokratickou opozicí v Bělorusku, aby zůstala věrná těm, kterým Parlament udělil Sacharovovu cenu za jejich boj za demokratizaci této země.
<SPEAKER ID="950" NAME="Nuno Melo  " LANGUAGE="PT">
Evropská unie nemůže být územím, které se zabývá čistě a pouze záležitostmi těch zemí, ze kterých se skládá. Musí být rovněž hybnou silou v procesu demokratizace těch zemí, které se objevily poté, co se rozpadl bývalý Sovětský svaz. Jakákoli opatření, jejichž cílem je zlepšit podmínky v těchto zemích, jsou velice důležitá. Takový je kontext myšlenky stojící za návrhem usnesení, který vyzývá k tomu, aby byla přijata opatření na podporu Běloruska, přičemž tato opatření musejí být doprovázena jasnými znameními demokratických reforem ze strany této země, stejně jako úctou k lidským právům a právního státu. Účast Běloruska ve Východním partnerství je důležitým krokem tímto směrem, zbývá toho však ještě mnoho, co musí být učiněno, pokud jde o svobody a zabezpečení v rámci Běloruska.
<SPEAKER ID="949" NAME="Andreas Mölzer  " AFFILIATION="NI">
písemně. - (DE) Hlasoval jsem pro společné usnesení o Bělorusku, protože podává vyrovnaný přehled o dané situaci a zdůrazňuje jak pozitivní aspekty a pokrok, kterého bylo dosaženo, tak i demokratické nedostatky, které v mnoha oblastech panují. Z mého pohledu je obzvláště důležité, aby bylo zajištěno, že běloruská vláda zaručí svobodu projevu a svobodu shromažďování a sdružování, jak nejrychleji to je možné, což by umožnilo opozičním stranám efektivně fungovat.
<SPEAKER ID="948" NAME="Wojciech Michał Olejniczak" AFFILIATION="S&amp;D">
písemně. - (PL) Usnesení o Bělorusku je důležitým signálem, který vyslala Evropská unie i celá Evropa. Měli bychom ukázat jak demokratické opozici, tak i běloruským orgánům, a to nejen prostřednictvím takovýchto usnesení, že nesouhlasíme s tím, jak se v této zemi porušují lidská práva, ani s tím, že je zde zakázáno registrovat politické skupiny, nevládní organizace a nezávislá média.
<P>
Evropský parlament nemůže souhlasit s praktikováním trestu smrti, a Bělorusko je jedinou zemí v celé Evropě, která tohoto druhu trestu využívá. Nesmíme zmírňovat sankce, které jsou uvalovány na Bělorusko, pokud zde nedochází ke znatelnému pokroku směrem k demokratizaci této země. Evropská unie nesmí přivírat oči před donebevolajícími omezeními v oblastech svobody projevu, úcty k lidským a občanským právům a nevládním organizacím. Evropský parlament, který se skládá ze sedmadvaceti poslanců ze sedmadvaceti členských států, je výrazem demokracie a spolupráce.
<P>
Jediná opatření, která můžeme a také budeme podporovat, jsou opatření demokratická, protože ta jsou základem Evropské unie. Z naší strany nemůže existovat souhlas s jinými druhy opatření. Doufám, že usnesení o Bělorusku je jedním z mnoha kroků, které učiníme. Občané Běloruska, stejně jako celá Evropa, to od nás očekávají.
<SPEAKER ID="947" NAME="Justas Vincas Paleckis  " AFFILIATION="S&amp;D">
písemně. - (LT) Hlasoval jsem pro usnesení o Bělorusku s určitými pochybami, protože v Evropském parlamentu jsou dokumenty o Bělorusku přijímány až příliš často, a tudíž jsou znehodnocovány. Aby došlo k základnímu zlepšení ve vztazích mezi Evropskou unií, jejími členy a Běloruskem, Běloruko se musí vydat po cestě vedoucí směrem k reformám a demokratizaci. Taková změna by usnadnila rozvíjení všech druhů vazeb k tomuto státu. V Litvě produktivně spolupracuje třicet devět měst a regionů s městy a regiony běloruskými, a to tak, že si vyměňují zkušenosti a účastní se společných projektů. I já toto usnesení schvaluji, protože apeluje na Evropskou unii, aby věnovala více pozornosti konkrétním projektům, které se shodují se zájmy partnerských zemí. V tomto usnesení jsme poblahopřáli Bělorusku, Ukrajině a Litvě, které se staly prvními státy, které předložily třístranné projekty Evropské komisi a členským státům Evropské komise pro program východního partnerství. Toto je seznam konkrétních projektů v oblastech hraniční kontroly, energetiky, tranzitu, historického dědictví a sociální a energetické bezpečnosti.
<SPEAKER ID="945" NAME="Anne Delvaux  " AFFILIATION="PPE">
písemně. - (FR) Vítám hlasování o tomto usnesení. Dnes, navzdory konferenci v Gomě o míru, stabilitě a rozvoji a navzdory dosažení dohody o klidu zbraní v lednu 2008, na východě Demokratické republiky Kongo stále dochází k násilným bojům, které vedou k páchání nejhorších možných zvěrstev vůči civilnímu obyvatelstvu, obzvláště vůči ženám, dětem a starším lidem. Sexuální násilí se šíří a je dnes pácháno již nejen válčícími stranami, ale i civilisty. Je nutno naléhavě udělat cokoli, co zajistí ochranu obyvatelstva v době, kdy přítomnost řady vojáků mise MONUC v terénu už neznamená, že je kdykoli možné tento růst násilí zastavit. Konžské orgány v nedávné době prokázaly své odhodlání k zastavené beztrestnosti. Tato politika nulové tolerance však nesmí být pouze ambiciózní - bez výjimky všichni pachatelé těchto zvěrstev se budou muset zpovídat ze svých činů -, musí být rovněž uplatňována v praxi. Jakožto poslanci Evropské parlamentu máme povinnost zdůraznit, že je nezbytné ctít tyto mezinárodní závazky, jako jsou lidská práva a rovnost mužů a žen, aby byla zachována důstojnost žen a nevinnost nesčetných konžských dětí.
<SPEAKER ID="944" NAME="Diogo Feio  " LANGUAGE="PT">
Od té doby, co padl kleptokratický režim, jemuž vládl Mobutu Sese Seko, se Demokratická republika Kongo (dříve Belgické Kongo a ještě dříve Zair) zmítá v nepokojích a nanejvýš brutálním násilí, které jsou zodpovědné za miliony mrtvých.
<P>
Především východ země je obzvláště silně zasažen touto morovou ranou, která nezná hranic a která získala mnohem spíše etnický než národní profil. Nejhorší zvěrstva se opakují v takové míře, že je nemožné na ně včas reagovat, a mezinárodní společenství, a zejména jednotky OSN, neprokázaly schopnost se s nimi vypořádat, a to navzdory všem civilním i vojenským snahám, které byly až dosud vyvinuty.
<P>
Skutečnost, že některé africké země jsou se zdají být neovladatelné a ústřední vlády ztratily nad částmi svých území kontrolu, je bohužel fenomén, který teprve bude muset být odstraněn. Často mají souvislost s nelegální těžbou a drancováním surovin, ať už ze strany povstaleckých jednotek, nebo pravidelných vojsk a jejich vůdců. I kdyby měly tyto jevy svůj původ v evropském procesu dekolonizace a ve způsobu, jakým se vytvářely hranice, nic z toho nemůže zprostit africké vůdce a osoby pověřené rozhodováním jejich zodpovědnosti nebo odstranit apel na občanské společnosti v takových zemí k tomu, aby převzaly rozhodující kontrolu nad svými vlastními osudy.
<SPEAKER ID="943" NAME="Sylvie Guillaume  " LANGUAGE="FR">
Hlasovala jsem pro usnesení, které odsuzuje závažné etnické násilí, ke kterému dochází v poslední době v Kongu a které způsobilo odsunutí téměř 44 000 opuštěných a naprosto nemajetných lidí. Obzvláště mě znepokojuje problém sexuálního násilí, které je využíváno jako válečná zbraň. Jde o nepřijatelný zločin, který nesmí zůstat nepotrestán a proti kterému se Evropská unie musí rozhodně postavit. Musíme zajistit, aby ti členové konžské armády, kteří jsou zodpovědní za takováto porušování lidských práv, byli skutečně předáni spravedlnosti.
<SPEAKER ID="942" NAME="Nuno Melo  " LANGUAGE="PT">
Evropská unie nemůže nečinně přihlížet všemožným ozbrojeným konfliktům, ke kterým do různé míry dochází po celém světě. Násilí v Demokratické republice Kongo je konfliktem, který se vleče už mnoho let a který může za miliony lidí, kteří zemřeli, byli odsunuti nebo přišli o svoje domovy. Z tohoto důvodu je velice důležité vyzvat všechny strany tohoto konfliktu k ukončení válečného stavu, aby lidé z těchto regionů mohli znovu žít v ovzduší míru. Je životně důležité, abychom podpořili mise Spojených národů na tomto území, abychom zmírnili utrpení celého obyvatelstva, obzvláště starších lidí, žen a dětí.
<SPEAKER ID="941" NAME="Willy Meyer  " LANGUAGE="ES">
Ozbrojený konflikt, který zuří v této oblasti, může být překonán jen formou politického řešení. Veškeré zásahy sousedních a ostatních zemí musí z tohoto důvodu přestat. Diplomatické řešení, které bude vyjednáno mezi zúčastněnými stranami, je nutné k tomu, aby byl konflikt v Demokratické republice Kongo (DRK) ukončen. Takové řešení musí být plně v souladu s Chartou Organizace spojených národů a Všeobecnou deklarací lidských práv
<P>
Bezpečnostní rada OSN by měla přezkoumat mandát mise MONUC: Její mandát, jak je stanoven v kapitole VII, by měl být odstraněn, aby nedocházelo k posilování konžských ozbrojených sil, a tudíž k ohrožení mírové mise OSN. Vyzýváme k tomu, aby byly skončeny mise EUPOL a EUSEC do Demokratické republiky Kongo. Tyto mise negativně přispěly ke zvýšení míry násilí a ke zhoršení situace v této zemi, protože disponují vyškolenými bezpečnostními silami, které začaly páchat zločiny proti svému vlastnímu civilnímu obyvatelstvu.
<P>
Usnesení OSN o embargu na dodávky zbraní do Demokratické republiky Kongo musejí být realizována. Chtěli bychom ohlásit, že některé členské státy Evropské unie toto embargo porušují. Společné usnesení předložené ostatními politickými skupinami se o těchto základních bodech nezmiňuje, a proto jsem hlasoval proti němu.
<SPEAKER ID="940" NAME="Andreas Mölzer  " AFFILIATION="NI">
písemně. - (DE) Tento společný návrh usnesení o Demokratické republice Kongo odráží komplikovanou situaci v této africké zemi. Navzdory velkému množství lidských zdrojů a finančních prostředků, které poskytnulo mezinárodní společenství, dosud nebylo možné vnést do této oblasti mír a stabilitu. Naopak, vojáci OSN čelí obviněním z toho, že přecházejí na druhou stranu a pomáhají celou situaci ještě zhoršovat. Je důležité, aby toto téma bylo vyřešeno.
<P>
Poskytnutí obrovské částky více než sedmi miliard EUR pro misi OSN, včetně humanitární pomoci, může být ospravedlněno jen tím, že se objasní, k čemu přesně byly tyto finanční prostředky využity. Jelikož toto usnesení výslovně nevyzývá k tomu, aby byla tato záležitost objasněna, zdržel jsem se hlasování.
<SPEAKER ID="939" NAME="Bart Staes  " AFFILIATION="Verts/ALE">
písemně. - (NL) Krveprolití, zločiny proti lidskosti, verbování dětských vojáků a akty sexuálního násilí páchané na ženách a dívkách, které jsou v Demokratické republice Kongo stále na denním pořádku, nás nemohou nechat chladnými. Je třeba vyvinout další snahy o to, aby byly ukončeny činnosti cizích ozbrojených skupin na východě Demokratické republiky Kongo. Mezinárodní společenství nemůže jen bezmocně přihlížet. Musí zajistit, aby dohody o klidu zbraní z března roku 2009 byly účinně a v dobré víře dodržovány. Dvě nedávné zprávy od vysokého komisaře OSN pro lidská práva ukazují, že humanitární situace se znatelně zhoršuje.
<P>
MONUC hraje životně důležitou roli, ale jeho mandát a pravidla účasti musejí být realizovány odhodlaně a natrvalo, aby byla efektivněji zajišťována bezpečnost obyvatelstva. Přítomnost mise MONUC je i nadále nezbytná. Je třeba vyvinout veškeré úsilí k tomu, aby jí bylo umožněno v úplnosti vykonávat svůj mandát, aby mohla chránit ty, kteří jsou v ohrožení. Rada musí hrát hlavní roli a zajistit, aby Bezpečnostní rada OSN podporovala MONUC tím, že posílí její provozní kapacitu a poskytne lepší definici jejích priorit, kterých je momentálně 41.
