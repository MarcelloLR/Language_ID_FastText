<CHAPTER ID="007">
Vysvětlení hlasování
<P>
Ústní vysvětlení hlasování
<SPEAKER ID="113" NAME="Clemente Mastella" AFFILIATION="PPE">
(IT) Pane předsedající, dámy a pánové, rámcová dohoda, kterou jsme právě schválili, významně posiluje úlohu Evropského parlamentu - úlohu, jejíž význam vzrostl díky tomu, že vstoupila v platnost Lisabonská smlouva.
<P>
Pane předsedo Barroso, dali jsme vám svou důvěru a očekáváme od vás respektování našich větších výsadních práv.
<P>
Za naprosto základní považujeme zejména větší spolupráci, která by měla vést k navázání pravidelného dialogu mezi oběma institucemi. Vycházíme při tom z toho, k čemu jste se v této sněmovně zavázal, z vaší vůle institucionalizovat pravidelný dialog o zásadních otázkách klíčového významu a o důležitých legislativních návrzích, z vašeho závazku, že ke každému legislativnímu podnětu bude do tří měsíců od jeho přijetí předložena zpráva o konkrétních návazných opatřeních.
<P>
Pane předsedající, naše instituce budou stát před úkolem uskutečnit na základě zvláštního partnerství provedení tzv. demokratické metody, jejímž cílem je definování, provedení a především ochrana toho, co je skutečným zájmem Evropy. Pro Komisi, ale i pro nás, přímé zastupitele občanů této naší Evropy, z toho vyplývá větší odpovědnost.
<P>
Pane předsedající, všechny tyto cíle si od nás všech žádají větší úsilí: jak od Komise, tak od Parlamentu a od vnitrostátních parlamentů a vlád. To je Evropa, kterou od nás občané požadují, a to je Evropa, kterou jim musíme být schopni v následujících pěti let zajistit.
<SPEAKER ID="114" NAME="Bernd Posselt" AFFILIATION="PPE">
(DE) Pane předsedající, hlasoval jsem pro Komisi a podporuji také rámcovou dohodu, která představuje historický krok vpřed. Přesto jsem však hlasoval proti usnesení, protože jsme je dostali do rukou teprve včera už v podobě dokončeného znění, a nemohli jsme je proto vážně prodebatovat, a protože čert je v detailu. Z tohoto důvodu bych rád řekl, že mám výhrady proti formulacím na řadě míst, například pokud jde o práva každého poslance na kladení otázek nebo riziko tiché aliance mezi Komisí a Parlamentem ohledně témat jednání, když bude Komise zasedat na Konferenci předsedů.
<P>
Žádám proto, aby v rámci projednávání konečného znění byly provedeny ještě některé opravy. Bylo zde správně řečeno, že Parlament má nyní větší moc. S Komisí však potřebujeme těsnější partnerství, nikoli tichou alianci. Potřebujeme větší, nikoli menší demokracii, neboť právě proto, že máme nyní větší moc, potřebujeme tady v Parlamentu také větší demokracii.
<SPEAKER ID="115" NAME="Daniel Hannan" AFFILIATION="ECR">
(FR) Pane předsedající, nikdo v této sněmovně si ve skutečnosti nemyslí, že z 500 milionů Evropanů by právě těchto 27 kandidátů mělo ty nejlepší předpoklady k tomu, aby se stali evropskými komisaři. Komise vykonává mimořádné pravomoci. Je evropským výkonným orgánem, ale zároveň zahajuje legislativní postup. Kdo jsou však ti, které se chystáme pověřit výkonem těchto pravomocí? Řada kompromisních kandidátů, kteří byli jmenováni vnitrostátními vládami jako projev díku za prokázané služby nebo docela jednoduše kvůli udržení rivalů v bezpečné vzdálenosti.
<P>
Vezměme si jako příklad kandidáta z mé vlastní země, baronku Ashtonovou. Bylo nám řečeno, že francouzská vláda je proti ní, protože neumí francouzsky. To je ovšem, pane předsedající, zdaleka nejmenší z jejích nedostatků! Baronka Ashtonová si nikdy nedělala starosti s tím, jestli bude zvolena na základě všeobecného hlasování. Jak může Evropská unie poučovat Írán nebo Kubu o demokracii, když žena, která řídí její vnější službu, je sama nevoleným veřejným činitelem? Baronka Ashtonová a její federalističtí přátelé se k nám staví jako k antievropanům. Kdyby však ona a její přátelé z Hnutí za jaderné odzbrojení (CND) svůj boj vyhráli, byl by náš kontinent ještě i nyní rozdělen a stovky milionů Evropanů by žili pod útlakem marxistické tyranie. Žádný skutečný Evropan...
<P>
(Předsedající řečníka přerušil)
<SPEAKER ID="117" NAME="Viktor Uspaskich" AFFILIATION="ALDE">
(LT) I já bych samozřejmě rád přivítal novou Komisi a poblahopřál jí a jejím novým členům, chtěl bych nicméně upozornit na některé skutečnosti, které nebyly projednávány ani v politických skupinách ani na schůzích Parlamentu, plenárních zasedáních; jmenování samotných členů. Ve své politické skupině jsem řekl, že do Komise by měli být jmenováni přinejmenším ti kandidáti, kteří mají dvoutřetinovou podporu svých vnitrostátních parlamentů. To je jedna věc.
<P>
Tou druhou věcí, která nebyla projednávána a která, jak se domnívám, je velmi důležitá, je to, že by nová Komise měla věnovat zvláštní pozornost ochraně evropských obchodníků před dovozem ze zemí, které nesdílejí námi zastávané hodnoty. Hodnoty, jako je životní prostředí, sociální záruky a koneckonců i demokratické instituce. Právě na to je třeba dávat peníze, protože dovoz tohoto druhu zvyšuje ceny našich služeb a našeho zboží a ztěžuje našim obchodníkům možnost konkurovat...
<SPEAKER ID="118" NAME="Daniel Hannan" AFFILIATION="ECR">
(FR) Pane předsedající, baronka Ashtonová a její federalističtí přátelé se k nám staví jako k antievropanům. Kdyby však ona a její přátelé z Hnutí za jaderné odzbrojení (CND) svůj boj vyhráli, byl by náš kontinent ještě i nyní rozdělen a stovky milionů Evropanů by žili pod útlakem marxistické tyranie. Žádný opravdový Evropan a žádný opravdový demokrat nemůže s čistým svědomím tyto kandidáty podporovat. Pokud je tato sněmovna volí pouze pro jejich podporu evropské integrace, vynáší sama nad sebou svůj ortel.
<SPEAKER ID="120" NAME="Iva Zanicchi" AFFILIATION="PPE">
(IT) Pane předsedající, dámy a pánové, velice ráda jsem dala svůj hlas ve prospěch tohoto nového kolegia komisařů. Velice ráda, protože vidím, že se jedná o muže a ženy vysokých odborných kvalit, kteří mají jasné a definované programy. Dovolíte-li, ze všeho nejdříve bych chtěla popřát úspěšnou práci panu Tajanimu, protože je to nedocenitelný muž, který se svým přispěním bude schopen velmi zasadit ve prospěch evropského průmyslu.
<P>
Jako místopředsedkyně Výboru pro rozvoj musí konečně zdůraznit skvělý dojem, který učinila nominovaná komisařka paní Georgievová. Je to opravdu odhodlaná a schopná žena, která bude vynikajícím protějškem Výboru pro rozvoj. Přeji jim všem hodně úspěchů v jejich práci.
<SPEAKER ID="121" NAME="Peter Jahr" AFFILIATION="PPE">
(DE) Pane předsedající, s ohledem na veliké výzvy, před nimiž Evropa stojí, je důležité a je to velmi potěšující skutečností, že máme akceschopnou Komisi. Chceme-li dosáhnout úspěchu, má navíc zcela zásadní význam i spolupráce mezi Parlamentem a Komisí chápaná jako spolupráce dvou rovnocenných partnerů a postavená na důvěře. Dohoda, která dnes bude přijata, se pro to stane důležitým základem.
<P>
Parlament má nyní plné spolurozhodovací pravomoci, a má tedy ve všech oblastech rovné postavení jako Komise a Rada. V tomto smyslu budeme s Komisí intensivně spolupracovat - s důvěrou, avšak nikoli nekriticky. Právě dohoda SWIFT dokládá, že o žádných otázkách již bez Parlamentu nelze rozhodovat. Očekávám, že se budeme v této sněmovně schopni ještě jednou k diskusi o dohodě SWIFT vrátit.
<SPEAKER ID="122" NAME="Alfredo Antoniozzi" AFFILIATION="PPE">
(IT) Pane předsedající, dámy a pánové, hlasoval jsem pro Barrosovu Komisi, protože jsem si jist, že bude schopna odpovídat na výzvy, před které nás chtě nechtě staví hospodářská a finanční krize, s patřičnou odvahou a odhodlaností.
<P>
Věřím navíc, že bude věnována nezbytná pozornost i některým z témat, která jsou mému srdci obzvláště blízká. Mám na mysli zejména regionální politiku, která nabývá zásadního významu ve chvíli, kdy hovoříme o růstu a rozvoji našich zemí, a která nesmí být v žádném případě dotčena škrty vyplývajícími z reformy rozpočtu Evropské unie.
<P>
Věřím také, že bude poskytnuta podpora na řešení bytové krize, v níž se nacházejí naši spoluobčané a jejíž míra je často znepokojivě vysoká, zejména v rozsáhlých městských aglomeracích. Věřím proto, že mezi prioritami nové Komise budou opět finanční nástroje specificky zaměřené na sociální bydlení a další bytové politiky, a přeji této nové Komisi hodně zdaru v její práci.
<SPEAKER ID="123" NAME="Ryszard Czarnecki" AFFILIATION="ECR">
(PL) Pane předsedající, před několika měsíci jsem na základě svého plného přesvědčení hlasoval pro to, aby se pan Barroso stal šéfem Evropské komise. Jiná alternativa upřímně řečeno ani nebyla. Pan Verhofstadt, liberální alternativa, a pan Juncker, federalistická alternativa, nebyli přijatelní. Dnes však jako člověk, který podpořil pana Barrosa, musím s politováním říci, že Komise, kterou představil, má velmi mnoho personálních nedostatků. Nemohu podpořit, a stejně tak ani žádný z mých kolegů, Komisi, jejímž členem je komisařka, které se upřímně řečeno teprve učí svou práci. Kdyby byla studentkou mezinárodních vztahů a vyjádřila se při ústním zkoušení způsobem, jakým se vyjádřila zde na slyšeních, byla by pravděpodobně od zkoušky vyhozena. V Polsku by nesložila žádnou zkoušku. Nemohu podpořit Komisi, ve které je dánská komisařka, která chce zavírat uhelné doly, včetně dolů v mé zemi. To je další důvod toho, proč jsem se zdržel hlasování. Podle mého mínění se nad touto Komisí vznáší řada otazníků a my tuto Komisi budeme velmi pozorně sledovat.
<SPEAKER ID="124" NAME="Joe Higgins" AFFILIATION="GUE/NGL">
Pane předsedající, hlasoval jsem proti jmenování nové Komise EU, protože bude opět jen pokračovat ve stejné pravicové, neoliberální hospodářské politice, v té, která již přinesla své výsledky v podobě katastrofální krize kapitalistických ekonomik v mnoha státech EU. Tato - údajně nová - Komise EU nebude nakonec nic jiného než staré zvětralé víno stejně staré neoliberální barrosovské značky.
<P>
Tyto liberalizační, neregulační a privatizační politiky - které jsou ovšem prováděny, řekněme si to jasně, na rozkaz evropských vysokých obchodních kruhů - mají katastrofální důsledky pro život pracujícího lidu v podobě masové nezaměstnanosti a hrubých útoků na jeho životní úroveň. Ve svém postoji ke krizi v Řecku a Irsku se vedení Komise EU shodlo na tom, že platit bude pracující třída, kdežto bankéři a spekulanti se z toho zachrání s padákem. Evropští pracující a chudí lidé v celé Evropě musí mobilizovat své síly proti těmto katastrofálním politikám a spojit se v boji za skutečně demokratickou a socialistickou Evropu, a to znamená postavit se proti politikám této nové Komise EU.
<SPEAKER ID="125" NAME="Frank Vanhecke" AFFILIATION="NI">
(NL) Vzhledem k velmi omezenému času, který je mi vyměřen, mohu samozřejmě vybrat jen několik málo z těch velmi mnoha důvodů, které nás vedly k tomu, že jsme této Evropské komisi nedaly svou podporu. Jedním z těchto důvodů je například skutečnost, že současná Evropská komise se stejně jako dříve nadále ubírá po cestě vedoucí k přistoupení neevropského, islamistického Turecka do Evropské unie, přestože se proti tomu staví velká většina Evropanů, kteří až doposud nedostali příležitost, aby k této záležitosti vyjádřili své stanovisko.
<P>
Dalším důvodem je skutečnost, že tato Evropská komise vystupuje i nadále ve prospěch další vlny přistěhovalectví, jež otevře cestu milionům a z dlouhodobého hlediska desítkám milionů přistěhovalců na kontinent, na kterému jsou i beztak nyní desítky milionů nezaměstnaných. Dalším důvodem je skutečnost, že jak již vyšlo najevo během slyšení, není ani jeden jediný z nových evropských komisařů připraven jakkoli řešit otázku demokratického deficitu.
<P>
To jsou dostatečné důvody k tomu, abychom hlasovali proti této nové Evropské komisi.
<SPEAKER ID="126" NAME="Francesco Enrico Speroni" AFFILIATION="EFD">
(IT) Pane předsedající, dámy a pánové, nedostali jsme od Komise žádné definitivní a uspokojivé odpovědi týkající se boje proti nelegálnímu přistěhovalectví do Evropské unie. To samo by už stačilo k tomu, abychom odmítli schválit její práci a její program.
<P>
Je tu ještě další skutečnost. Komise a především její předseda prokázali značnou zdráhavost, pokud jde o přijímání zákonodárných podnětů ze strany Parlamentu. Nemá to příliš daleko k porušení demokratických pravidel, takový se přinejmenším vnucuje dojem. My, poslanci Parlamentu, jsme jediní přímo volení zástupci lidu a není-li respektováno naše právo iniciativy či je přinejmenším snaha o jeho zlehčování - a to i přesto, že podle nové Lisabonské smlouvy jsou pro to v článku 225 smluv stanoveny sankce - není možné při hlasování projevit panu Barrosovi a jeho komisařům důvěru.
<SPEAKER ID="127" NAME="Syed Kamall" AFFILIATION="ECR">
Pane předsedající, když si prohlédnete galerii kandidátů, které jsme tu dnes měli možnost vidět, myslím, že většina z nás zde ve sněmovně bez ohledu na politiku, kterou zastávají, by řekla, že někteří byli dobří, někteří by bývali mohli být velmi, velmi dobří, někteří byli špatní a někteří byli naprosto nemožní. Někteří z nich však bohužel dosud nezodpověděli všechny otázky ohledně jejich minulosti. Jako poslanci Evropského parlamentu však nemůžeme hlasovat o jednotlivých komisařích, a máme tedy na výběr, jestli budeme hlasovat pro všechny en bloc anebo je odmítneme. To je velmi nešťastná a politováníhodná situace, a z tohoto důvodu jsem se hlasování zdržel.
<P>
Slyšeli jsme zde pana Barrosa mluvit o Evropě, která reaguje na krizi. Jestliže chceme skutečně reagovat na krizi, musíme se postarat o to, abychom nehromadili další a další nepatřičná regulační opatření. Musíme se postarat o to, abychom ke každé směrnici a ke každému nařízení měli náležité posouzení dopadů. Jako příklad může posloužit směrnice o správcích alternativních investičních fondů, která povede ke snížení objemu peněz přístupných evropským podnikatelům, která vyžene tvůrce bohatství z Evropské unie a která povede ke snížení investic do rozvojových zemí. Kéž by se nám podařilo snížit množství regulačních opatření, která projdou touto sněmovnou!
<SPEAKER ID="128" NAME="Nirj Deva" AFFILIATION="ECR">
Pane předsedající, lidé na jihovýchodě Anglie mne zvolili, aby reformoval EU. Blokové hlasování o volbě všech 27 komisařů prostřednictvím jediného hlasu, to je jako obvykle: žádná reforma, žádná transparentnost, žádná odpovědnost, žádné průkazné potvrzení. Pan Barroso má moji osobní důvěru a stejně tak i někteří další komisaři, se kterými jsem měl v minulosti už něco do činění. To ale neznamená, že budu hlasovat o důvěře pro celé kolegium komisařů. Každý komisař má v politické historii své jedinečné místo. Žádná jiná osoba v takzvané demokracii nemá právo zahajovat legislativní postup, přijímat legislativu a tutéž legislativu pak vykonávat, a to bez toho, aby ji samotnou přitom individuálně někdo volil. To je, pane předsedající, naprosto nepřijatelné, a musel jsem se proto při vší lítosti zdržet hlasování.
<SPEAKER ID="129" NAME="Philip Claeys" AFFILIATION="NI">
(NL) Hlasoval jsem proti nové Komisi, protože nevidím jedinou známku toho, že by tato nová Komise chtěla začít pracovat na zmenšení propasti mezi průměrným Evropanem a evropskými institucemi, zejména pak Evropskou komisí.
<P>
Poslechl jsem si tehdy nominovaného komisaře pro rozšíření během jeho slyšení ve Výboru pro zahraniční věci, kdy mj. názorně demonstroval vysoký stupeň pohotovosti, pokud jde o výtky týkající se přistoupení neevropského Turecka a jejich zametání pod koberec, které se děje už pět let.
<P>
Nová Komise chce rovněž zvyšovat hospodářskou imigraci, ještě více chce uplatňovat patronační přístup a ještě více se vměšovat, což je s ohledem na Lisabonskou smlouvu nepochybně velmi neradostný stav věcí, který skýtá jen pramálo slibné vyhlídky.
<SPEAKER ID="130" NAME="Gerard Batten" AFFILIATION="EFD">
Pane předsedající, hlasoval jsem proti Komisi, protože nechci, aby mi vládla jakákoliv Evropská komise v jakémkoliv složení, existují však i zvláštní důvody k tomu, proč hlasovat právě proti této. Řada jejích členů byly členy komunistické strany nebo s ní byli spojeni. Patří mezi ně například pan Barroso, pan Ševčofič, pan Fülle, pan Piebalgs a pan Potočnik, abych uvedl jen některé z nich. Baronka Ashtonová byla pokladnicí Hnutí za jaderné odzbrojení, které bylo o něco lepší než organizace komunistické fronty, část jeho prostředků nicméně pocházela ze Sovětského svazu.
<P>
Nehodí se na to, aby nesla odpovědnost za zahraniční bezpečnostní a obrannou politiku. Urozená baronka pracovala na tom, aby podrývala obrannou politiku své vlastní země v době, kdy jsme stáli před nejhorší hrozbou - jadernou hrozbou - ze strany našich nepřátel. Komise je v podstatě novou vládou Evropské unie. Evropa jde jak náměsíčná a čeká ji pohroma. Vládnou nám nyní komunisté, kolaboranti a zrádci.
<SPEAKER ID="131" NAME="Seán Kelly" AFFILIATION="PPE">
Pane předsedající, s potěšením jsem dnes hlasoval ve prospěch této Komise, protože si myslím, že za daných okolností a pravidel této sněmovny to tak bylo správné. Nějakou Komisi jsme potřebovali a jednu teď máme.
<P>
Řada kolegů zde však poznamenala - a správně poznamenala - že by to byl lepší systém, kdyby byli komisaři voleni každý zvlášť podle svých zásluh a nikoliv en bloc. Kdybyste stavěli fotbalové mužstvo, které by vás mělo reprezentovat, taky byste si přece nevybírali všechny hráče najednou. Vybírali byste zvlášť každého hráče podle jeho zásluh, aby byl výsledek co nejlepší. Myslím, že o nastolení takové situace bychom se měli snažit i my a reformovat pravidla tak, aby bylo zaručeno, abychom až budeme příště volit Komisi, volili zvlášť každého komisaře podle zásluh. Jednotlivé země by to přinutilo k tomu, aby vyslaly co nejlepší kandidáty, a kandidáty, aby podávali maximální výkon. Domnívám se, že by tak vznikl lepší tým. Do té doby se však budu v průběhu příštích pěti let těšit na co možná nejtěsnější spolupráci s Komisí.
<SPEAKER ID="132" NAME="Paul Rübig" AFFILIATION="PPE">
(DE) Pane předsedající! Těší mne, že v Parlamentu dnes bylo dosaženo takové jednoty. Požadavek silné Evropy vyslovili mnozí. V jednotě je síla, a těší mne proto, když vidím tak příznivý výsledek hlasování o nové Komisi. Koneckonců pouze akceschopná Evropa může být i Evropou sociální. Komise učinila v tomto směru jasné předsevzetí, protože rozdávat můžeme vposled jen z toho, co bylo předtím vytvořeno. Je proto důležité, abychom se v Evropě zabývali odborným výcvikem a vzděláváním a zaměřili se na infrastrukturu a výzkum.
<P>
Udělat z bohatých chudé je poměrně jednoduché. Mnohem inteligentnějším, podnětnějším a náročnějším úkolem je udělat z chudých bohaté. To by mělo být i nadále cílem Evropy.
<P>
Písemná vysvětlení hlasování
<SPEAKER ID="135" NAME="Zigmantas Balčytis  " AFFILIATION="S&amp;D">
písemně. - Lisabonská smlouva dala meziinstitucionálním vztahům mezi Parlamentem a Komisí nový směr. My, poslanci Evropského parlamentu, posíláme Komisi jasný signál o tom, že Evropský parlament už nikdy nebude pouhým pozorovatelem, nýbrž rovnocenným hráčem, který se bude podílet na utváření evropské politiky. Politická opatření na úrovni Společenství postrádají soudržnost a nastane-li nějaká neočekávaná situace, zanechávají Evropu ve stavu naprosté neakceschopnosti. Když pak taková situace skutečně nastane, nejsme na ni schopni účinným a koordinovaným způsobem reagovat. Předseda Komise se zavázal, že s Evropským parlamentem bude budovat otevřený, transparentní a konstruktivní vztah, který umožní společné vytyčování jasných a uskutečnitelných politických cílů a zajistí kvalitní legislativu. Nastal čas, aby si pan Barroso na své sliby vzpomněl a zajistil, aby se požadavky Evropského parlamentu jednoznačně promítly v rámcové dohodě.
<SPEAKER ID="999" NAME="Vilija Blinkevičiūt " AFFILIATION="S&amp;D">
písemně. - (LT) Podporuji tuto rámcovou dohodu, neboť pro zlepšování stability Evropské unie a zvýšení účinnosti její práce je spolupráce mezi Evropským parlamentem a Evropskou komisí mimořádně důležitá. Jak stojí ve zprávě, jakmile byl jednou legislativní podnět předložen Evropskému parlamentu, musí Evropská komise ve lhůtě jednoho měsíce odpovědět a do jednoho roku musí připravit příslušný předpis Evropské unie. Pokud Evropská unie odmítne požadovaný akt připravit, musí pro své rozhodnutí uvést dostatek důvodů. Dosud mohla dávat podnět k právním předpisům Evropské unie pouze Evropská komise, Lisabonská smlouva však přiznává právo vytvářet právní předpisy Evropské unie i poslanecké většině v Evropském parlamentu. Při řešení každého požadavku legislativní iniciativy vycházejícího z podnětů občanů spolu budou Parlament a Komise v počáteční fázi úzce spolupracovat. Při podepisování mezinárodních dohod se budou účastnit diskusí i odborníci Evropského parlamentu. Dohoda bude Parlamentu přiznávat právo účastnit se některých mezinárodních rozhovorů Evropské unie jako pozorovatel a rovněž právo, aby získal více informací o mezinárodních smlouvách.
<SPEAKER ID="136" NAME="Andrew Henry William Brons  " AFFILIATION="NI">
písemně. - Souhlasíme s těmi částmi návrhu, ve kterých je stanoveno, že Parlament a Rada mají rovné postavení, pokud jde o přístup na schůze a k informacím; že mezi předsedou Komise a předsedou Parlamentu bude probíhat pravidelný dialog; že občanské iniciativy budou předmětem spolupráce; že u právních předpisů bude prováděno posouzení jejich dopadů; a že se bude využívat "měkkého zákona" (spíše než sankčního zákona?); nesouhlasíme naopak s: opětovným schválením a posílením závazných lhůt pro provádění směrnic; a s oslavnou rétorikou v souvislosti s Evropskou unií a jejími představiteli.
<SPEAKER ID="998" NAME="Maria Da Graça Carvalho  " LANGUAGE="PT">
Vítám návrh usnesení, který byl dnes schválen a který se týká nové politické rámcové dohody, jíž se budou řídit institucionální vztahy mezi Evropskou komisí a Evropským parlamentem a která posílí pravomoci Parlamentu, jež mu uděluje Lisabonská smlouva.
<P>
Záruka toho, že Komise bude uplatňovat základní zásadu rovného postavení Parlamentu a Rady, je jedním z aspektů významných pro novou institucionální rovnováhu, která je předmětem této dohody.
<P>
Chci rovněž zdůraznit význam pravidelného dialogu mezi Komisí a Parlamentem v rámci zpřístupněných schůzí Konference předsedů, Konference předsedů výborů a kolegia komisařů.
<P>
K transparentnějšímu vedení exekutivy přispěje dále také zavedení nové "hodiny vyhrazené pro otázky", během níž se budou plenárních zasedání účastnit členové Komise.
<SPEAKER ID="137" NAME="Edite Estrela  " LANGUAGE="PT">
Hlasovala jsem pro usnesení Evropského parlamentu o revidované rámcové dohodě mezi Evropským parlamentem a Komisí pro příští volební období, protože se jedná o dohodu velmi důležitou, a to nejen pro svůj symbolický význam - spočívající v tom, že tato dohoda vysílá jasný signál o tom, že obě evropské instituce, Parlament a Komise, jsou odhodlány společně pracovat na uskutečňování evropského projektu - ale i kvůli jejímu obsahu, protože tato dohoda určuje povinnosti zúčastněných stran, které se tak mohou lépe postavit výzvám budoucnosti a řešit problémy občanů.
<SPEAKER ID="138" NAME="Diogo Feio  " LANGUAGE="PT">
Často se stávalo, že Evropský parlament byl Komisí nebo Radou postaven takříkajíc před hotovou věc a odkázán tak do role toho, kdo pouze ratifikuje již přijatá rozhodnutí. Tato situace, proti níž se tato sněmovna ohrazovala, vedla k vytvoření nerovnováhy ve vztazích mezi těmito třemi hlavními evropskými institucemi. Je velmi důležité, aby Parlamentu, který se v procesu rozhodování stává vzhledem ke svým právům stále více a více partnerem Rady, věnovala Komise stejnou pozornost, jakou popřává Radě.
<P>
Upřímně věřím, že revidovaná rámcová smlouva mezi Evropským parlamentem a Komisí nepřispěje pouze ke zbroušení ostrých hran, ale urychlí postupy, povede k těsnější spolupráci, napomůže rychlejší a efektivnější výměně informací a umožní tak, aby se hlas zvolených zastupitelů členských států ozýval v pravý čas a v pravý čas byl také brán v úvahu. Vzhledem ke způsobu, jakým tato dohoda byla připravována, se domnívám, že to bude možné.
<P>
Z těchto důvodů je iniciativa předsedy Evropské komise vedená snahou o vybudování zvláštního partnerství mezi Parlamentem a institucí, které předsedá, zcela oprávněná. Věřím, že nebude pouze vzkvétat, ale že přinese i své plody.
<SPEAKER ID="139" NAME="José Manuel Fernandes  " LANGUAGE="PT">
Vzhledem k závazkům vyplývajícím z Lisabonské smlouvy, které se týkají fungování orgánů Evropské unie a posilování společné odpovědnosti v procesu rozhodování, se stalo naprostou nezbytností, aby došlo k vytvoření souboru postupů, které zajistí a zaručí zdravou a efektivní výměnu informací a hledisek týkajících se strategií konsolidace a dalšího rozvoje evropské integrace. Možnost systematického pořádání pracovních schůzí, které by se konaly vždy předtím, než jeden nebo druhý orgán vytvoří určité legislativní či regulační materiály, nepochybně napomůže vzájemné spolupráci, sladění přístupů, projektů a hledisek a právě tak i zlepšení návrhů rozhodnutí. Vyhneme se tímto způsobem administrativním a byrokratickým postupům, zejména v souvislosti s vracením a opravováním usnesení, čímž zároveň předejdeme i riziku nadbytečného množství návrhů a protinávrhů.
<P>
Je to dohoda, která posiluje spolupráci mezi evropskými institucemi a která zaručuje, že Komise bude uplatňovat základní zásadu rovného postavení Parlamentu a Rady. Z těchto důvodů je zcela nezbytné, aby provádění této rámcové dohody proběhlo rychle, a důležité je také uznat potřebu pravidelného hodnocení, aby se zvyšovala účinnost a účelnost této institucionální spolupráce.
<SPEAKER ID="140" NAME="Robert Goebbels  " LANGUAGE="FR">
Hlasování o rámcové dohodě mezi Evropským parlamentem a Komisí jsem se zdržel. Parlament jako jeden z legislativních orgánů by měl upustit od pokusů o získávání stále větších pravomocí na úkor Komise. Smlouvu v celém jejím rozsahu, ale nic víc než smlouvu: tímto způsobem Parlament připravuje Komisi o její právo iniciativy. Jak to řekl předseda Buzek: "Právě jsme pokročili o jeden krok dále směrem k tomu, aby poslanci měli právo zákonodárné iniciativy." Až k tomu jednoho dne skutečně dojde a poslanci budou mít možnost podávat legislativní návrhy, najde si každá lobistická skupina svého poslance, který bude sloužit jejím zájmům. Chci zachovat osvědčenou a prověřenou metodu Společenství - která počítá s Komisí jako strážcem a posuzovatelem společných evropských zájmů - z níž vyplývá výlučné právo legislativní iniciativy. Zvyšování počtu schůzí orgánů Komise a Parlamentu nepředstavuje způsob, jak dospět k účinnější evropské politice.
<SPEAKER ID="141" NAME="Ian Hudghton  " LANGUAGE="FR">
Hlasoval jsem pro rámcovou dohodu mezi Evropským parlamentem a Komisí. Poté, co vstoupila v platnost Lisabonská smlouva, má nyní tato sněmovna větší pravomoci a tomu se musí přizpůsobit náš pracovní poměr s Komisí. V nové dohodě vítám zejména oddíl, který předsedovi Komise ukládá, aby se Parlamentu v plné míře odpovídal, pakliže tato sněmovna vysloví nedůvěru některému z komisařů. Hlasoval jsem dnes sice pro novou Komisi, ale nesouhlasím se systémem všechno nebo nic, kdy je Parlament nucen schválit nebo zamítnout Komisi jako celek. Vítaný je každý postup, která nám ve větší míře umožní posuzovat jednotlivé komisaře.
<SPEAKER ID="142" NAME="Elisabeth Köstinger  " LANGUAGE="DE">
Svým schválením neudělil Evropský parlament nové Komisi povolenku na cokoliv, nýbrž jí v tomto hlasování vyslovil svou důvěru. Máme nicméně Komisi, která je zcela práceschopná, a lze tedy konečně začít společně pracovat. Poté, co vstoupila v platnost Lisabonská smlouva, byla úloha Evropského parlamentu upevněna a posílena, a když byla dnes přijata rámcová dohoda o vztazích mezi Evropským parlamentem a Komisí, bylo postavení Evropského parlamentu jako rovnocenného partnera Komise řádně potvrzeno, což výslovně vítám. Vytvořili jsme tak dobrý základ budoucí spolupráce a jako rovnocenný partner budeme na tomto dialogu důrazně trvat. Bude to pravděpodobně navíc i ve vlastním zájmu samotné Komise, aby s Evropským parlamentem počítala v počáteční fázi zákonodárných iniciativ, má-li být zajištěn efektivní postup, což je v zájmu evropského lidu a aktivní demokracie.
<SPEAKER ID="143" NAME="Jean-Luc Mélenchon  " LANGUAGE="FR">
Poslanci Evropského parlamentu jsou voleni na základě všeobecného hlasování, a jsou to proto zástupci evropské veřejnosti. Je tudíž k neuvěření, že Konference předsedů by se měla spokojit s rolí prosebníků, kteří žádají o přístup ke stejným informacím, jaké dostávají Komise a Rada, nebo o možnost účasti na některých jejich schůzích, když ony samy jsou přitom zvány na parlamentní schůze! Jak je možné, že Parlament neprosazuje svou zastupitelskou úlohu a nepožaduje, aby Komise jeho iniciativy zcela samozřejmě přijímala? Proč Parlament přistupuje na to, že mu Komise může zamítnout, aby některému z komisařů vyslovil svou nedůvěru, přestože to požaduje? Jak je možné, že Parlament nemůže vydat závazné stanovisko, když Komise začne fungovat jiným způsobem?
<P>
Jak je možné, že Parlament nepožaduje pro předsedy svých delegací více než status pouhého pozorovatele, když ho reprezentují na mezinárodních konferencích? To, že Lisabonská smlouva staví Parlament do role pátého kola u vozu, je jedna věc. Že jeho poslanci vyjadřují s touto pantomimou svůj souhlas, je věc jiná. S ohledem na důstojnost mandátu, který mi svěřil francouzský lid, budu hlasovat proti tomuto rozhodnutí.
<SPEAKER ID="144" NAME="Nuno Melo  " LANGUAGE="PT">
Poté, co vstoupila v platnost Lisabonská smlouva, bylo nutné sjednat novou rámcovou dohodu, kterou by se řídily vztahy mezi Evropským parlamentem a Komisí. Návrh usnesení, který dnes schválila převážná většina poslanců, odráží tuto novou a nesmírně důležitou úlohu, kterou bude Evropský parlament zastávat. Duch Lisabonské smlouvy je v tomto dokumentu zcela zřetelně přítomný: Parlament získává odpovědnost v nových oblastech, Parlament a Rada mají rovné postavení a v různých záležitostech jsou Parlamentu přiznána nová výsadní práva. Z tohoto hlediska je schválený návrh výrazem prohloubení konstitučního procesu EU a je to prohloubení správným směrem.
<SPEAKER ID="145" NAME="Andreas Mölzer  " LANGUAGE="DE">
Návrh usnesení o revidované rámcové dohodě mezi Evropským parlamentem a Komisí pro příští volební období obsahuje několik rozumných východisek. Jedním z nich je požadavek záruky, že Komise bude v budoucnu uplatňovat zásadu rovného postavení Parlamentu a Rady, a rovněž stanovení konkrétních termínů, které musí Komise dodržovat v souvislosti s předkládáním zákonodárných iniciativ.
<P>
Avšak výzva adresovaná předsedovi Komise, aby jednotlivé členy Komise na žádost Parlamentu vyzval k odstoupení, je nepřijatelná a nesmyslná. Smysl by to mělo pouze v případě, kdyby bylo při volbě Komise možné dávat hlasy jednotlivým kandidátům, což ovšem v současnosti možné není. Z tohoto důvodu jsem hlasoval proti návrhu usnesení.
<SPEAKER ID="146" NAME="Birgit Schnieber-Jastram  " LANGUAGE="DE">
V rámcové dohodě mi chybí poukaz na kontrolní mechanismy Evropského parlamentu a v příslušných oddílech dohody též jasná formulace týkající se zásad dělby moci. Rozhodla jsem se proto zdržet se hlasování.
<SPEAKER ID="147" NAME="Nuno Teixeira  " LANGUAGE="PT">
Lisabonská smlouva ztělesňuje novou institucionální rovnováhu, v níž je Evropskému parlamentu v poměru k ostatním orgánům přiznán podstatně lepší status. Cílem rámcové dohody je uspořádat každodenní vztahy mezi Parlamentem a Komisí v rámci partnerství, které je nyní vázáno silnějším poutem a je přizpůsobeno novým aspektům Lisabonské smlouvy, přičemž jeho východiskem jsou přísliby, které vyslovil nedávno zvolený předseda Komise, pan José Manuel Durão Barroso, a dále též jeho návrh "Zvláštní partnerství mezi Evropským parlamentem a Komisí". Požadavek, aby se Komise zavázala odpovídat na všechny žádosti o legislativní iniciativy v krátké časové lhůtě, je třeba uvítat, protože je odrazem vzrůstajícího významu Evropského parlamentu jako spoluzákonodárného orgánu, obzvláště pak v oblastech, jako je regionální politika. Za velmi pozitivní považuji také to, že součástí dohody je záruka, že Komise bude uplatňovat základní zásadu rovného postavení Parlamentu a Rady, a rovněž vyšší míra meziinstitucionální spolupráce při přípravě a provádění legislativního programu a ročního pracovního programu. Z těchto důvodů a především proto, že posiluje úlohu Evropského parlamentu a probouzí Evropskou unii k novému životu, jsem hlasoval pro tento návrh.
<SPEAKER ID="148" NAME="Róża, Gräfin von Thun Und Hohenstein  " LANGUAGE="PL">
Nová rámcová dohoda mezi Evropským parlamentem a Komisí obsahuje několik důležitých bodů. Zaprvé je to zásada rovného postavení Parlamentu a Rady, která posiluje demokratické záruky Evropské unie. Zadruhé dává Parlamentu dodatečné pravomoci, které mu umožňují monitorovat legislativní iniciativy Komise a které Parlamentu zajistí větší vliv na tvorbu zákonů.
<P>
Součástí dohody byla rovněž učiněna doložka o povinném uveřejňování srovnávacích tabulek, k čemuž jsem vyzývala ve své zprávě o hodnocení vnitřních trhů, a závazných lhůtách pro provádění směrnic, které by nemělo trvat déle než dva roky. Díky tomu je zde vyhlídka, že plán na vybudování společného trhu bude dokončen rychleji. Tato dohoda také posiluje přístup Společenství a zlepšuje fungování obou institucí. Ukládá jim rovněž, aby fungovaly způsobem, který zajistí, že Evropská unie bude skutečným společenstvím.
<SPEAKER ID="997" NAME="Silvia-Adriana Ţicău  " LANGUAGE="RO">
Hlasovala jsem pro usnesení Evropského parlamentu o revidované rámcové dohodě mezi Evropským parlamentem a Komisí pro příští volební období a domnívám se, že tato dohoda má zásadní význam pro spolupráci mezi Evropským parlamentem a budoucí Evropskou komisí. Evropské instituce musí zajistit, aby "metoda Společenství" byla používána účinným způsobem ve prospěch občanů Evropy. V souladu s ustanoveními Lisabonské smlouvy, která nastoluje novou institucionální rovnováhu, může Evropský parlament požádat Komisi o předložení legislativních návrhů a Komise musí příslušný legislativní návrh předložit do jednoho roku od podání žádosti ze strany Parlamentu. Rozšíření pravomocí Parlamentu, meziinstitucionální spolupráce a snaha o tvorbu jednodušších právních předpisů EU zajistí, že legislativní proces EU bude fungovat lépe a že občané budou do navrhování evropských právních předpisů zapojeni aktivnějším a bezprostřednějším způsobem. Komise musí regulovat postupy a podmínky stanovené v Lisabonské smlouvě, což umožní, aby občané EU mohli od Komise žádat předkládání legislativních návrhů týkajících se problémů, jejichž řešení považují za nezbytné.
<SPEAKER ID="996" NAME="Anna Záborská  " LANGUAGE="FR">
Únorová plenární schůze roku 2010 je dnes svědkem počátku institucionální spolupráce, která bude pokračovat dalších pět let. Přestože Parlament zahájil své vnitřní fungování hned po evropských volbách a rychle se rozhodl v otázce rozdělení zodpovědných míst a svých vnitřních pravidel, provedení ujednání meziinstitucionální spolupráce mezi Radou a Komisí ve světle Lisabonské smlouvy nám zabralo více času. Současně probíhající proces nominace budoucích komisařů nepochybně usnadnil zavedení práva legislativní iniciativy, které od této chvíle Evropskému parlamentu náleží. Od této chvíle také Komise musí podávat podle článku 225 Smlouvy o fungování EU do tří měsíců od přijetí zprávy o legislativní iniciativě zprávu o praktických návazných opatřeních, která v souvislosti s daným požadavkem legislativní iniciativy učinila. Pokud se pro něj v Evropském parlamentu vysloví prostá většina poslanců, musí Komise předložit legislativní návrh nejpozději do jednoho roku nebo tento návrh musí zahrnout do svého pracovního programu na následující rok. Obracím se na všechny lidi dobré vůle, aby práci Parlamentu pozorně sledovali, protože je jasné, že poslanci Evropského parlamentu budou tohoto ustanovení využívat hlavně na poli obecné sociální etiky.
<SPEAKER ID="150" NAME="Andrew Henry William Brons  " AFFILIATION="NI">
písemně. - Někoho by snad mohlo překvapovat, že budeme podporovat návrh usnesení, jehož autorem je skupina GUE/NGL. V některých bodech její kritiky Evropské unie se s touto skupinou sice shodneme, avšak náš názor na to, co by mělo EU nahradit, by se zásadně lišil. Naprosto rozdílné jsou i naše ideologie. Jsme nacionalisté, kteří si cení suverenity národního státu. Oni jsou internacionalisté. Věříme v systém, který je založen na soukromém podnikání, který je do určité míry regulován a ve kterém je určitý podíl vlastnictví veřejných statků, kdežto oni budou pravděpodobně hájit mnohem větší podíl státního vlastnictví. Souhlasíme s: odmítnutím neoliberální hospodářské politiky; potřebou větší sociální spravedlnosti (i když v tomto bodě by se asi naše definice rozcházely); a s kritikou vyhýbavých, nesoudržných a nepatřičných odpovědí některých komisařů. Ve výsledku jsme však připraveni podpořit jakékoli návrhy, budou-li pro nás přijatelné.
<SPEAKER ID="151" NAME="Carlo Casini  " LANGUAGE="IT">
Svým rozhodným hlasem ve prospěch návrhu chci dodat ještě větší sílu slovům, která zde pronesl pan předseda Barroso; slovům, ve kterých se zmínil o tom, že během příštích pěti let půjde o budování jednotnější a silnější Evropy.
<P>
Svůj projev zahájil připomenutím základních hodnot evropské jednoty, z nichž tou nejdůležitější je lidská důstojnost. Z celého srdce souhlasím, problém je však v tom, že slovo "důstojnost" začalo být vykládáno dvojznačně a používá se nejen v zájmu zaručení života a lidské důstojnosti, nýbrž i v zájmu diskriminace a poškozování těch nejzranitelnějších členů společnosti, a dokonce i k ospravedlňování smrti. Věřím proto, že Komise bude v průběhu příštích pěti let pracovat způsobem, který slovu "důstojnost" vrátí jeho jednoznačný a pravý význam.
<P>
Má symbolický význam, že 15. prosince minulého roku, v době, kdy vrcholilo úsilí o vytvoření nové Komise, vzneslo 500 000 evropských občanů prostřednictvím hromadné petice žádost, aby naše instituce na základě rovné důstojnosti každé lidské bytosti vyložily a v každém svém rozhodnutí uplatňovaly Listinu základních práv.
<SPEAKER ID="152" NAME="Diogo Feio  " AFFILIATION="PPE">
písemně. - (PT) Hlasoval jsem pro nominovanou Komisi, protože jsem si vědom toho, jak zásadní úlohu zastává ve struktuře Evropy jako celku, a jejího vzrůstajícího významu, který jako tvůrce legislativních návrhů získala. Jako Portugalec nemohu popřít svou radost z toho, že náročná pozice předsedy Komise byla svěřena opět mému krajanu Josému Manuelovi Durãovi Barrosovi muži, který tuto úlohu v předchozí době zastával nepopiratelně výtečným způsobem.
<P>
Při vědomí všech obtíží, které s sebou přinesla nedávná doba, avšak s nadějí, že Evropskou unii a evropský projekt čekají lepší časy, přeji jemu i jeho spolupracovníkům hodně úspěchů.
<SPEAKER ID="153" NAME="José Manuel Fernandes  " LANGUAGE="PT">
S ohledem na zásady subsidiarity, zastoupení a rovných práv všech členských států chci zdůraznit, že společný podíl členů Evropské komise na odpovědnosti a pravomocích má velký význam. V souvislosti s neustále se prohlubující spoluprácí mezi členskými státy a se zvýšenou důležitostí toho, aby Evropská unie byla schopna zasahovat do celosvětového dění, by bylo nepochopitelné, kdyby se jednotlivá strategická rozhodnutí a předsevzetí měla štěpit mezi různé evropské orgány.
<P>
Všem novým komisařům byly v Evropském parlamentu kladeny otázky a před publikem, které zde našli, mohli vyslovit svá očekávání a představit své plány v příslušných oblastech, jež spadají do jejich pravomoci, s důrazem na význam sdílení odpovědnosti prostřednictvím interakce mezi různými resorty a pravomocemi, z nichž sestává Evropská komise. Tento přístup není dokladem žádné neschopnosti ani nepoukazuje k autoritativními jednání, nýbrž posiluje atmosféru spolurozhodování, jíž napomáhá kooperativní vedení, samo podporující účinný a užitečný dialog v zájmu konsolidace Evropské unie. Z tohoto důvodu jsem hlasoval proti návrhu usnesení.
<SPEAKER ID="995" NAME="João Ferreira  " LANGUAGE="PT">
Usnesení, jež předložila Skupina konfederace Evropské sjednocené levice a Severské zelené levice se dotýká důležitých aspektů našeho hodnocení kolegia komisařů, kteří byli představeni tomuto parlamentu, a shrnuje rovněž některé z podstatných důvodů, které nás vedly k hlasování proti této Komisi: program, který představil předseda Komise - program přirozeně blízký i komisařům, kteří jej během slyšení zde na půdě Parlamentu hájili bez jakýchkoli výhrad - a který představuje pokračování neúspěšné neoliberální politiky předchozí Komise; a skutečnost, že tento sbor byl vybrán právě s ohledem na to, aby prováděl tento program založený na strategii, jež nepovede k nezbytným změnám v politické orientaci ve smyslu zjednání větší sociální spravedlnosti, vytváření pracovních míst a vymýcení chudoby, nýbrž obsahuje nebezpečné prvky, které tyto závažné problémy ještě vyostří. Směrnice, kterých se chce Komise podle svých návrhů držet, dávají tedy Evropě, za kterou bojujeme - Evropě spravedlnosti a sociálního pokroku, hospodářské a sociální soudržnosti, spolupráce mezi suverénními a rovnoprávnými státy a Evropě, která prosazuje mír - celkem vzato jen slabé vyhlídky na uskutečnění.
<SPEAKER ID="154" NAME="Nuno Melo  " LANGUAGE="PT">
Po několika týdnech, kdy se konala slyšení za účasti nových komisařů, už nyní asi nebude nejvhodnější doba na to, abychom uváděli v pochybnost kvalitu kolegia komisařů, kteří v průběhu mnoha hodin strávených v různých výborech již stačili přednést velmi užitečná objasnění týkající se politik, jejichž přijetí se chystá. Nyní je na čase zajistit EU právoplatnou Komisi, která bude schopna reagovat na tíživé události poslední doby.
<SPEAKER ID="155" NAME="Nuno Teixeira  " LANGUAGE="PT">
Parlament a Komise budou stát před klíčovými problémy Evropské unie, tj. před otázkou, jak prostřednictvím obnovy hospodářství a zaměstnanosti dosáhnout obratu krize, před otázkou vyvážení veřejných financí členských států a před otázkou sjednání finančního rámce na období po roce 2013, kde bych chtěl zdůraznit důležitost politiky soudržnosti.
<P>
Měl jsem příležitost, abych se komisaře nominovaného pro regionální politiku, pana Johannese Hahna, zeptal na to, jestli má zájem o vytvoření zvláštního programu trvalé finanční podpory ve prospěch nejvzdálenějších regionů.
<P>
Předal jsem mu rovněž návrh pružnějšího systému posuzování způsobilosti k čerpání prostředků strukturálních fondů pro "přechodové" regiony, tj. pro regiony, které uvízly mezi cílem "konvergence" na straně jedné a cílem "konkurenceschopnost a zaměstnanost" na straně druhé.
<P>
Nominovaný komisař prokázal své schopnosti a svůj zásadový postoj, zároveň však ukázal, že je připraven tyto možnosti prozkoumat, takže mám důvěru v jeho budoucí ochotu a vnímavost, pokud jde o problémy nejvzdálenějších regionů, jako je Madeira.
<P>
Vyjádřil jsem tomuto týmu komisařů, který povede José Manuel Barroso, svým hlasováním důvěru, protože na obecné rovině prokázali dobrou technickou připravenost, vážný úmysl a ambici reagovat na výzvy EU, aniž by přitom zapomínali na hodnoty, které byly důležité pro její vznik, totiž na solidaritu a regionální soudržnost.
<SPEAKER ID="157" NAME="Zigmantas Balčytis  " LANGUAGE="LT">
Schválili jsme dnes složení nové Evropské komise, i když je nutno uznat, že pochybnosti o kandidátech na komisaře se nepodařilo zcela rozptýlit. Celkový rámec činností Komise i programy jednotlivých komisařů postrádají především sociální aspekt. Působí dojmem, jako by hlavním kritériem při formulování cílů a úkolů bylo posilování úlohy Evropy ve světě, zatímco práva a očekávání občanů a sociální ochrana byly zatlačeny do pozadí. Skupina S&D se rozhodla Komisi podpořit, protože Evropský parlament a Evropa obecně se v době, kdy na Evropu doléhá nekončící hospodářská a finanční krize a stále se zvyšující nezaměstnanost, kdy občané zažívají rozčarování z Evropy, nesmí stát místem, kde proti sobě stojí oddělené opoziční tábory. Tou nejdůležitější věcí je nyní soustředit se na tyto důležité otázky, které představují naše politické úkoly, v co možná nejkratší době ukončit v Evropě stav nejistoty a nestability a rychleji a účinněji řešit nejpalčivější problémy, jako je finanční krize a nezaměstnanost.
<SPEAKER ID="158" NAME="Bastiaan Belder  " LANGUAGE="NL">
Barrosova Komise číslo II je nesourodá směsice. V minulých týdnech jsme měli možnost vidět kandidáty, z nichž někteří byli velmi zdatní, někteří velmi chabí. Hodnocení Komise jako celku to nijak neusnadňuje. Tento rozporuplný pocit posiluje navíc i skutečnost, že řada nominovaných komisařů se Evropskému parlamentu během slyšení jen nepokrytě podbízela. Jaký je jejich skutečný postoj, není v tuto chvíli namnoze vůbec jasné.
<P>
Nizozemská Reformovaná politická strana v Evropském parlamentu se rozhodla zdržet hlasování. Jinak řečeno dát najevo svůj rozporuplný pocit, který v nás tato Komise zanechala. Jde však ještě o některé další věci. Jedna komisařka, která je zároveň první místopředsedkyní, však u nás vyvolává hluboké znepokojení. Baronka Ashtonová má tu pochybnou čest, že je první představitelkou EU, která dokázala spojit kariéru v Komisi s funkcí v Radě ministrů. My takové neoprávněné a institucionálně riskantní propojení nemůžeme podpořit. Baronka Ashtonová v nás navíc nikdy nezanechala dojem, že by se dokázala vyrovnat se zatížením, které s sebou tato funkce přináší. Je jedním z nejslabších článků Komise a nikdy nepůsobila dojmem, že by zahraniční věci byly skutečně její parketa. Na období 2010-2014 proto hledíme se značnými obavami.
<SPEAKER ID="159" NAME="Sebastian Valentin Bodu  " LANGUAGE="RO">
Máme novou Komisi, která svůj mandát přijala v obtížné době, která je však složena z profesionálů, na jejichž ramenech bude ležet tíha odpovědnosti všech 27 členských států. Máme Lisabonskou smlouvu, která mění rozložení moci a od Komise vyžaduje, aby se dokázala přizpůsobit. Ve výsledku tedy máme Evropskou unii, která se nachází v nové, nesnadné situaci, která však vyžaduje výkonnost, stabilitu a odhodlání, pokud jde o navrhování a provádění soudržných politik.
<P>
Máme před sebou nový finanční výhled a to znamená, že Komise stojí před úkolem citlivě zareagovat prostřednictvím reforem a nových úprav na problémy každého odvětví, počínaje hospodářstvím.
<P>
Všechny členské státy pociťují v plném rozsahu finanční krizi. Zvony, který začaly bít v Řecku na poplach, vytvářejí silnou ozvěnu jak ve státech s dobře spravovaným hospodářstvím, tak ve státech, které na každém kroku svádějí boj o snížení svého rozpočtového schodku. Stabilní a dobře koordinovaná politika ovlivňující všech 27 zemí nabízí možnost, jak na úrovni EU předejít výraznější nerovnováze a ve druhé fázi též příznivě zapůsobit. Opatření EU jsou zaměřena na řešení problémů souvisejících s krizí a na obnovení stability členských států. Jejich cílem je jinak řečeno snížení schodku, předcházení nerovnostem a současně s tím i konsolidace hospodářství.
<SPEAKER ID="994" NAME="Sophie Briard Auconie  " LANGUAGE="FR">
Stejně jako moji kolegové poslanci ze tří hlavních politických skupin v Evropském parlamentu jsem i já schválil nominaci kolegia evropských komisařů, které představil pan Barroso. Je to dobrý sbor, ve kterém se sešli lidé s různým a vzájemně se doplňujícím pozadím. Křesťanští demokraté, liberálové a socialisté odloží do roku 2014 svá rozdílná politická a geografická východiska a budou pracovat společně v rámci jednoho kolegia, aby sloužili obecnému evropskému zájmu. Poslanci Evropského parlamentu odvedli úctyhodnou práci, protože celé tři týdny posuzovali v rámci postupu parlamentních slyšení kvalitu kandidátů. Na konci tohoto období bylo naší povinností, abychom tomuto novému týmu vyjádřili naši plnou podporu. Budeme se nyní těšit, že nás tato Komise "Barroso II" překvapí svým nepolevujícím odhodláním posunout Evropskou unii kupředu. Jejím hlavním úkolem bude našim evropským spoluobčanům každodenně dokazovat přidanou hodnotu evropského projektu.
<SPEAKER ID="993" NAME="Maria Da Graça Carvalho  " LANGUAGE="PT">
V kritické době, kterou nyní Evropa prochází, pokud jde o finanční, hospodářské a sociální podmínky, je zcela zásadní, abychom měli silnou Komisi, která přijde v klíčových oblastech, jako je energetická bezpečnost a změna klimatu, vědecký výzkum a inovace, s ambiciózním, smělým programem.
<P>
Nová struktura Komise, ve které je zvláštní resort pro změnu klimatu a další, který v sobě spojuje inovace a výzkum, je jasnou známkou ambicióznosti projektu a věrohodnosti strategie evropské politiky až do roku 2020.
<P>
Tato nová Komise pod vedením svého předsedy pana Barrosa a zohledňující ve své struktuře zmíněné oblasti splňuje všechna potřebná kritéria pro to, aby se stala motorem hospodářské obnovy, jejímž základem je účelné využívání prostředků a inovace, s cílem větší sociální spravedlnosti.
<P>
Vítám toto nové kolegium komisařů a předsedu Barrosa a blahopřeji jim k výsledku těchto voleb. Ve srovnání s předchozí Komisí je tento výsledek výrazem širší parlamentní podpory a jasnou a povzbuzující předzvěstí nové institucionální spolupráce mezi Parlamentem a Komisí a jejich stále větší schopnosti promlouvat společným hlasem jménem EU, která má na světové úrovni vedoucí postavení.
<SPEAKER ID="160" NAME="Françoise Castex  " LANGUAGE="FR">
Hlasovala jsem proti této Komisi, stejně jako všichni francouzští poslanci ze Skupiny progresivní aliance socialistů a demokratů v Evropském parlamentu. Většina komisařů zastává liberální postoj Evropské unie, se kterým nesouhlasíme. Někteří byli nominováni svými členskými státy, aniž vědí, co by chtěli Evropě přinést, či aniž by měli jakoukoliv osobní vizi. Jedna věc je jistá: budoucí komisaři se nehodlají vážně zabývat žádným z bodů, které my považujeme za podstatné. Jaká strategie nás vyvede z krize? Jak bychom měli reagovat na sociální a klimatické hrozby? Jak bychom měli znovuoživit evropský projekt? Na tyto otázky jsme nedostali uspokojivé odpovědi, a proto jsme hlasovali proti. Nemůžeme Komisi podepsat prázdný šek. Nevěřím tomu, že Komise má evropským občanům do budoucna co nabídnout či zabezpečit Evropě nějaké postavení ve světě, není-li schopna dostát těmto cílům. To je důvod toho, proč nemůže dostat naši podporu. V příštích pěti letech samozřejmě budu pracovat na návrzích této Komise. Můj dnešní hlas je výrazem mé nedůvěry a mé politické ostražitosti, kterou budu během tohoto volebního období prokazovat.
<SPEAKER ID="992" NAME="Nessa Childers  " AFFILIATION="S&amp;D">
písemně. - Stejně jako moji politickou skupinu, Socialisty a demokraty, potěšilo i mne konečné složení nastupující Komise. Zejména komisaři pro životní prostředí a energetiku budou pilířem dalšího rozvoje Evropy v nadcházejících letech a těší mne, že předseda Barroso vybral ty správné zástupce.
<SPEAKER ID="161" NAME="Nikolaos Chuntis  " LANGUAGE="EL">
Hlasoval jsem proti navrženým komisařům (jejich kolegiu), protože budou uplatňovat tytéž neoliberální politiky, které Evropskou unii dostaly do této mnohostranné krize a způsobily v ní nerovnosti obrovských rozměrů. Budou prosazovat Lisabonskou smlouvu a strategii EU 2020, která povede k posílení suverenity trhů, zvýšení nezaměstnanosti a nejistým pracovním místům, k rozrušení systému sociálního zabezpečení a k omezení demokratických a sociální práv. Neprůhledné postupy a demokratický deficit v Evropské unii jsou příčinou nedůvěry mezi občany a dále vyostřují krizi důvěry v evropské orgány, která se nedávno projevila v krajně nízké účasti v evropských volbách. Bude-li se v této politice pokračovat, budou očekávání evropských občanů zcela zmařena. Evropská levice se proti této politice bude stavět zde na půdě Evropského parlamentu i tím, že bude bojovat po boku pracujících a sociálních hnutí, aby naplnila naděje mladé generace toužící po Evropě demokratické, sociální, feministické, ekologické a mírumilovné.
<SPEAKER ID="162" NAME="Carlos Coelho  " AFFILIATION="PPE">
písemně. - (PT) Skládám dr. Barrosovi poklonu nejen za jeho vynikající práci, kterou odvedl během svého prvního funkčního období, ale i za jeho zasloužené znovuzvolení do čela Evropské komise na další období. Věřím, že Parlament a Komise budou schopny postupovat v těsné spolupráci a plně při tom respektovat pravomoci a výsadní práva, jež jim oběma náleží, a že jejich cílem bude vytvářet mezi oběma institucemi zvláštní partnerství, jaké ve svých politických směrnicích navrhuje předseda Barroso. Věřím, že zvolený předseda Komise bude ctít sliby, které dal tomuto parlamentu, a že výsledkem bude revidovaná rámcová dohoda. Jedině takovým způsobem budeme schopni dokončit integraci té Evropy, která za svůj prvořadý cíl považuje ochranu práv našich občanů.
<P>
Slyšení nominovaných komisařů představují vždy důležité momenty, které odhalují hloubku evropské demokracie. Parlament s ujal výkonu svých pravomocí a celý postup měl patřičnou důstojnost, věcnost a transparentnost. Věřím, že Barrosova druhá Komise bude politicky vzato ještě silnější a lépe připravená než ta předchozí. Věřím, že bude jednotná a že všichni její členové ve všech směrech dostojí své velké odpovědnosti v době, kdy každý touží po hospodářské obnově a vzniku nových pracovních míst.
<SPEAKER ID="163" NAME="Mário David  " LANGUAGE="PT">
Evropský parlament schválil novou Barrosovu Komisi velkou většinou svých hlasů. Hlasoval jsem pro samozřejmě i já. A hlasoval jsem pro ni nejen s plným uvědoměním, ale také s oddaností a s důvěrou. Hlasoval jsem tak proto, že toto nové kolegium komisařů má vzhledem k jejich zkušenostem mnohem větší politické schopnosti a nabízí záruky, že bude pevně a odhodlaně čelit velkým výzvám, před nimiž dnes Evropská unie stojí: vážná finanční krize, kterou procházíme, a její hrozivé sociální a hospodářské důsledky, především nezaměstnanost; bezpečnost a boj proti terorismu; posílení úlohy Evropy ve světě, které si žádá Evropu se společnou aktivní zahraniční a bezpečnostní politikou; boj proti změně klimatu; a konkurenceschopnost našich ekonomik při zachování našeho sociálního modelu. Realistický a ambiciózní program, který José Manuel Barroso představil a kterému náš Parlament vyjádřil podporu, může být konečně realizován, aby přinesl prospěch 500 milionů evropských občanů. Přeji předsedovi Evropské komise a jeho týmu hodně štěstí.
<SPEAKER ID="164" NAME="Marielle De Sarnez  " LANGUAGE="FR">
Poslanci strany MoDem v září nehlasovali pro Barrosovo jmenování do funkce předsedy Komise, protože jeho dosavadní výkon nebyl takový, aby nasvědčoval jeho znovuzvolení. Stejně tak ani dnes nehlasovali ve prospěch navrženého kolegia komisařů, protože chabost předsevzetí, která byla během slyšení u řady z jeho členů patrná, dávala jen malou naději na to, že EU bude mít silnou Komisi, jakou potřebuje. Nedávné události navíc bohužel v jasném světle ukázaly, že tento tým není schopen řešit problémy. První pochybnosti se objevily v prosinci během kodaňského summitu, kdy se ukázalo, že Evropa není schopna mluvit jedním hlasem. Potvrdily se v lednu, kdy měla baronka Ashtonová na důkaz evropské solidarity navštívit Haiti a zúčastnit se montrealské konference dárců, kde měla být přítomna kvůli tomu, aby bylo možné koordinovat pomoc EU a pomoc členských států, ale ani jedno z toho neučinila. Nyní, v únoru, kdy je Řecko vystaveno útoku spekulantů, a Komise není schopna představit důvěryhodný plán na jeho záchranu, už žádné pochybnosti mít nelze. Na základě těchto důvodů zvolení zástupci strany MoDem nevyslovili Komisi "Barroso II" svoji podporu.
<SPEAKER ID="165" NAME="Martin Ehrenhauser  " LANGUAGE="DE">
Jako oddaný proevropan nemohu dát této nové Evropské komisi svůj souhlas. Vznikla z netransparentních rozhodnutí, která byla učiněna na půdě vnitrostátních stran a uvnitř vládních kanceláří. Navržení komisaři EU nejsou nezávislé politické veličiny, jak by si to právem přáli zejména mladší občané. Při jejich výběru nebyla uplatněna žádná kritéria, která by se týkala jejich odborných znalostí. Dokazuje to už sama skutečnost, že od nominace rakouského komisaře Johannese Hahna do chvíle, kdy mu byl přidělen jeho resort, uběhly čtyři týdny. Přestože evropská reformní smlouva, Lisabonská smlouva, nyní již vstoupila v platnost, Evropský parlament nemůže dosud volit jednotlivé komisaře ani jim vyslovit svou nedůvěru. Politické osobnosti jako francouzský a španělský evropský komisař by v takovém případě rozhodně neprošly. Tato Evropská komise neznamená větší demokracii a otevřenost; pokračuje po stejné cestě, která nás přivedla do současné krize.
<SPEAKER ID="166" NAME="Göran Färm, Anna Hedh, Olle Ludvigsson, Marita Ulvskog a Åsa Westlund  " AFFILIATION="S&amp;D">
písemně. - (SV) Vloni na podzim jsme hlasovali proti panu Barrosovi, protože nesdílí náš názor na důležitost dobrých pracovních podmínek, rovnost a přechod k udržitelné společnosti. Dnešní hlasování se týká kolegia 26 komisařů.
<P>
Ještě před znovuzvolením pana Barrosa do funkce předsedy Komise jsme několikrát vznesli jasný požadavek vyzývající k přezkoumání směrnice o vysílání pracovníků. Pan Barroso byl nucen ustoupit a poprvé také uznal, že rozsudky Evropského soudního dvora mj. ve věci Laval jsou problematické. Slíbila přitom také, že jakmile to jen bude možné, přijde s nařízením, které tyto problémy vyřeší. Od předsedy Komise to byla velmi významná změna stanoviska, na podporu jeho kandidatury nám to však nestačilo.
<P>
Dnes zaujmeme své stanovisko k celé skupině komisařů a věříme, že jistí komisaři - kterým byly svěřeny klíčové funkce, aby se zabývali otázkou krize pracovních míst, regulace finančních trhů a obrany základních odborářských práv - něco změní. Pozitivní je zejména to, že pan Barier a pan Andor se jasně vyjádřili, že výklad směrnice o vysílání pracovníků, který zastává Evropský soudní dvůr, je problematický. Projevili také zřejmou ochotu začít pracovat na provádění nezbytných změn v evropské legislativě.
<SPEAKER ID="167" NAME="Diogo Feio  " LANGUAGE="PT">
Těší mne, že Lisabonská smlouva ponechává každému státu možnost mít svého vlastního komisaře, což je přístup, který je zcela na místě, chceme-li, aby se s procesy a projekty Komise ztotožňovalo evropské mínění ve všech svých odstínech.
<P>
Mrzí mne obtíže, které nastaly během parlamentních slyšení a vedly ke stažení jednoho z kandidátů, a upřímně si přeji, aby k takovým událostem docházelo méně často.
<P>
Přijatá metoda, která kandidátům na funkci komisaře ukládá, aby se podrobili parlamentnímu hodnocení, podle mého soudu napomůže integraci Evropy, protože umožní větší transparentnost v debatách i při posuzování vhodnosti jednotlivých kandidátů na funkce, o něž se ucházejí, a vyzývám k tomu, aby se slyšení odehrávala v náročné, ale srdečné atmosféře a aby Evropský parlament a jeho poslanci upustili od pokusů učinit ze slyšení přehlídku zbytečných urážek a konfrontací.
<P>
Věřím, že Komise zvolí lepší legislativu, bude mít vždy na paměti potřebu řádného dodržování zásady subsidiarity a přijme jako svůj prvořadý úkol ústřední politickou úlohu při řešení hospodářské krize.
<SPEAKER ID="168" NAME="José Manuel Fernandes  " LANGUAGE="PT">
V této fázi, která je klíčová pro obnovení hospodářství, budou mít zkušenosti a schopnosti této Komise pod Barossovým vedením právě tak jako jasné odhodlání, kompetence a uznání velkých evropských úkolů ze strany těchto komisařů, které jsme zde v Parlamentu slyšeli, rozhodující význam pro udržení jednotné Evropy bez sociálních nerovností, která se bude schopna ujmout vedoucí úlohy v boji proti změně klimatu, a pro posílení konkurenceschopnosti našich firem zaopatřením vědeckého výzkumu a inovací.
<P>
Zdůrazňuji, že i nyní očekáváme tým, který bude schopen akceptovat velkou rozmanitost evropských kultur a identit a zhodnocovat tak ty nejlepší hodnoty každého členského státu. S ohledem na nové institucionální vztahy vyplývající z provádění Lisabonské smlouvy a na výzvy, které provázejí vývoj současných společností se domnívám, že Evropská unie má nyní díky této Komisi větší schopnost zasahovat do současného hospodářského, sociálního a politického rámce, a to nejen uvnitř svých hranic, ale i na globální úrovni.
<SPEAKER ID="169" NAME="Ilda Figueiredo" AFFILIATION="GUE/NGL">
písemně. - (PT) Naše rozhodnutí hlasovat proti Evropské komisi je přirozeným důsledkem našeho nesouhlasu s jejím programem, s většinou postojů, jež zde byly zastávány během slyšení, a s cíli a obsahem samotné Lisabonské smlouvy, kterou se Komise zavázala hájit, s níž my ovšem nesouhlasíme.
<P>
Je pravda, že Evropská komise je jedním z nejdůležitějších institucionálních orgánů Evropské unie, ale pravda je i to, že kolegium komisařů se skládá z komisařů, kteří jsou nominováni členskými státy Evropské unie. Jelikož většina vlád těchto členských států je pravicová a konzervativní nebo sociálně demokratická, prosazující ovšem podobnou politiku, nelze se divit, že i Evropská komise se kloní stejným směrem, k politice, která je stále větší měrou neoliberalistická, militaristická a federalistická. Neslyšeli jsme proto prakticky žádné odpovědi, které by se týkaly vážných hospodářských a sociálních problémů, s nimiž se občané a pracující potýkají.
<P>
My bojujeme za jinou Evropu, za Evropu spravedlnosti a sociálního pokroku, ve které je hospodářská a sociální soudržnost skutečností a ústředními cíli jsou mír a spolupráce mezi suverénními státy s rovnocenným postavením.
<SPEAKER ID="170" NAME="Robert Goebbels  " LANGUAGE="FR">
Hlasoval jsem pro novou Komisi "Barroso II". Od evropských voleb v červnu 2009 se Evropská unie ocitala v politickém vakuu, které ještě zhoršovala skutečnost, že Lisabonská smlouva vstoupila v platnost se zpožděním. Je tedy naléhavě potřeba, aby nová Komise, jediná evropská instituce, která má ve své pravomoci iniciovat legislativu, začala aktivně jednat. S výjimkou paní Jelevové, která svou kandidaturu musela stáhnout, získalo 26 nominovaných komisařů podporu poslanců Evropského parlamentu. Zamítnout kolegium by nemělo žádný smysl. Hlasování o jmenování Komise bylo proto pouhou formalitou, vyslovením administrativního "ano". Hlasoval jsem pro Komisi "Barroso II", ale to neznamená, že jí hodlám poskytovat ničím nepodmíněnou politickou podporu. Budu Komisi posuzovat podle jejích politických iniciativ.
<SPEAKER ID="171" NAME="Sylvie Goulard  " LANGUAGE="FR">
Přestože je v kolegiu i několik velmi schopných lidí, hlasovala jsem proti jmenování Komise, a to ze dvou důvodů. Pokud jde o hospodářské a měnové otázky (Lisabonská strategie, dohled nad eurozónou), je dobře známo, že předchozí Komise selhala. Co se týče vnější reprezentace EU, baronka Ashtonová nemá požadované schopnosti a zdá se, že se v této věci ani nehodlá příliš angažovat, jak jsme viděli v souvislosti s tragédií na Haiti. Byla součástí Blairovy vlády, která v rozporu s mezinárodním právem vtrhla do Iráku a která si pro sebe vyjednala zproštění závazků plynoucích z Listiny základních práv.
<SPEAKER ID="172" NAME="Mathieu Grosch  " LANGUAGE="DE">
Hlasoval jsem ve prospěch této Komise, protože celkově byla schopna ukázat - zejména svými (novými) nominacemi - že svou práci dokáže úspěšně zvládat. Výsledky jednání mezi Komisí a Parlamentem jsou také uspokojivé. Zvlášť důležité je myslím to, že Komise nedostává na příštích pět let povolenku na cokoli, nýbrž bude podléhat určité formě nepřetržitého hodnocení.
<P>
Zvláštní výzvou zůstává i nadále potřeba provázat politiky uplatňované v různých oblastech, například v oblasti ochrany životního prostředí a sociálních a hospodářských záležitostí, a dát naší komunikaci s vnějším světem takovou podobu, aby evropská politika byla více transparentní a srozumitelná všem občanům.
<SPEAKER ID="173" NAME="Sylvie Guillaume  " LANGUAGE="FR">
Hlasovala jsem proti Komisi pana Barrosa, protože nesplňuje mé požadavky týkající se prosazování sociálních reforem, které musíme uskutečnit, máme-li se dostat z krize, v níž se nacházíme. Je zřejmé, že tato Komise rozhodně nebude průraznou silou, která by vedla ke vzniku politicky silné Evropy, a že je na hony vzdálena Evropě, jakou bych si ji přála. Špatně vymezené resorty a oslabené pravomoci povedou k tomu, že tato Komise nebude mít prostředky, aby mohla jednat, a bude nepochybně náchylnější k prosazování spíše vnitrostátních než evropských zájmů.
<SPEAKER ID="174" NAME="Ian Hudghton  " AFFILIATION="Verts/ALE">
písemně. - Hlasoval jsem pro nové kolegium komisařů. Z hlediska Skotska, národa, který zastupuji, mají tito noví komisaři před sebou významné problémy a výzvy, jimiž se budou muset zabývat. Na obzoru je reforma SRP a SZP, přičemž v rámci těchto politik je nutno zohlednit klíčové zájmy Skotska, a já vyzývám dotyčné komisaře, aby zajistili, že skotské pobřežní a venkovské komunity budou mít možnost sociálního a hospodářského rozkvětu. Skotsko je významným potenciálním výrobcem energie, zvláště pak energie z obnovitelných zdrojů, a projektům a iniciativám, které přispějí k rozvoji rozsáhlého potenciálu Skotska jakožto dodavatele čisté zelené energie, by Komise měla dát prioritu.
<P>
Jako poslanec proevropské strany doufám, že tato Komise bude schopna vzkřísit něco z víry v EU, kterou mnoho Skotů již ztratilo, mj. i v přímém důsledku jejich vlastní zkušenosti nezdaru společné rybářské politiky.
<SPEAKER ID="991" NAME="Cătălin Sorin Ivan  " LANGUAGE="RO">
Barrosova komise číslo II bude jako první komise fungovat za podmínek stanovených Lisabonskou smlouvou, díky níž Evropský parlament získává širší pravomoci a stává se viditelnějším a aktivnějším partnerem, než jakým byl doposud. Jak vyplývá z výsledků hlasování, jmenovali jsme kolegium komisařů, jejichž celkový výkon ovšem měl jisté zádrhele, jak to nejvýrazněji dokládá případ komisařky nominované Bulharskem a její následným nahrazením. To, že se nám tento úkol podařilo úspěšně zvládnout a provést změnu ve složení kolegia, je pro Evropský parlament obecně a zejména pak pro naši politickou skupinu skutečně úspěchem. Domnívám se nicméně, že v době, kdy každý odklad tohoto rozhodnutí by mohl EU uvrhnout do nepříznivé situace, která by opravňovala výtky na adresu její nefunkčnosti, představuje hlas pro toto kolegium tu nejlepší volbu. Důležité je to, aby se nová Komise dala co nejrychleji do práce a přinejmenším pokud jde o vykonanou práci, dohnala Evropský parlament, který je zvolen již sedm měsíců. Můžeme si jenom přát dobrou spolupráci, a to i ve chvíli, kdy začnou mít cíle a akční plány konkrétnější podobu, než jak tomu bylo během slyšení.
<SPEAKER ID="990" NAME="Danuta Jazłowiecka" AFFILIATION="PPE">
- (PL) Hlasování o složení Evropské komise jsem se zdržela, protože vedle dobrých kandidátů v ní bylo i mnoho slabých a velmi slabých. Je pro mne nepřijatelné, abych souhlasila s tím, že jsou do funkce šéfa evropské diplomacie, komisaře pro hospodářské a měnové záležitosti a komisaře pro zaměstnanost a sociální věci prosazováni lidé, kteří pro tyto funkce nemají kvalifikaci. Neměli bychom zapomínat, že se stále ještě nacházíme v krizi a že z této krize hledáme východisko. Evropa si proto nemůže dovolit komisaře, kteří se teprve nyní začnou učit rozumět svým resortům. Udivuje mě postoj předsedy Evropské komise, který má za sebou pětileté funkční období a nabyl ve vedení Komise tak bohaté zkušenosti, a přesto navrhl tak slabé kandidáty. Měla jsem upřímně řečeno hlasovat proti navrženému složení Komise, ale kromě zmíněných slabých kandidátů v ní bylo i několik velmi dobrých - včetně polského kandidáta Janusze Lewandowského. Přestože jsem se hlasování zdržela, přeji celé Komisi jen a jen úspěch, protože je to pro všechny Evropany je to velmi důležité.
<SPEAKER ID="175" NAME="Tunne Kelam  " AFFILIATION="PPE">
písemně. - Hlasoval jsem pro toto kolegium komisařů, čímž jsem chtěl vyjádřit především svou důvěru předsedovi Komise. Složení této Komise nepovažuji za ideální. Vysoká představitelka pro zahraniční věci pro mne nepřestává být problémem, protože v otázkách zahraniční politiky nemá dostatečné zkušenosti a nemá ani jasnou představu o tom, jak by chtěla zahraniční a bezpečnostní politiku EU vést. Za klíčové nicméně považuji to, že Komise má do začátku své práce plný mandát a domnívám se, že široká podpora Evropského parlamentu v této věci je velmi důležitá, protože pokud jde o vytváření společné politiky EU, jsou Komise a Evropský parlament podle mého názoru těmi nejbližšími spojenci.
<SPEAKER ID="989" NAME="Alan Kelly  " AFFILIATION="S&amp;D">
písemně. - Všichni této nové Komisi přejeme, aby jí dobře dařilo. Je řada priorit, ale jednou z těch, na které se nepochybně všichni shodneme, je potřeba nových pracovních míst. To by mělo být hlavním nosným článkem, podle něhož by tato nová Komise měla být posuzována. Buďme upřímní; řada členských států je ve stavu hospodářského kolapsu nebo jim takový kolaps hrozí. Měřítkem úspěchu této Komise bude její schopnost tuto situaci zvrátit a pracovat na vytváření inteligentního, sociálně-tržního hospodářství, ve kterém bude hrát EU vůdčí úlohu ve všech oblastech hospodářského života. Své naděje vkládám pak zvláště do toho, že irská komisařka, paní Geogheghan Quinnová, převezme v nové Komisi v rámci svého resortu v oblasti inovací a výzkumu vedoucí úlohu. V procesu obnovy Evropy bude hrát rozhodující úlohu a přeji jí v tomto směru úspěch.
<SPEAKER ID="176" NAME="Morten Løkkegaard  " LANGUAGE="DA">
Pane předsedající, na adresu nového sboru komisařů pana Barrosa zde padlo již mnoho pochvalných slov - a zcela právem.
<P>
Vzal jsem si slovo, protože je třeba upozornit na vážnou chybu, k níž v souvislosti s touto novou Komisí došlo: marně v ní člověk hledá funkci komisaře pro styk s veřejností. Tato funkce byla prostě a jednoduše ZRUŠENA - a to v době, kdy v EU více než kdy jindy potřebujeme vhodnou, koordinovanou a promyšlenou komunikační politiku.
<P>
Před několika týdny jsem panu Barrosovi poslal jménem Skupiny Aliance liberálů a demokratů pro Evropu dopis, ve kterém jsem vyjádřil naši výhradu a dotázal se, PROČ už nemáme komisaře pro styk s veřejností.
<P>
Dosud nepřišla žádná odpověď - což samo o sobě je možná také jakousi odpovědí, i když nepříliš uspokojivou.
<P>
Zdá se tak, že nikdo s jistotou neví, proč EU nemá komisaře pro tak kromobyčejně důležitou - ba zcela zásadní - oblast, mají-li být všechny ty velkolepé řeči o přibližování se k občanům EU a vytváření společného evropského veřejného prostoru víc než jen pouhou krasomluvou.
<P>
Na odpověď pana Barrosa stále čekám - pokud možno odpověď obsahující patřičný plán pro komunikaci s veřejností na příštích pět let.
<SPEAKER ID="988" NAME="Isabella Lövin  " AFFILIATION="Verts/ALE">
písemně. - K postupu nominace Komise mám stejný kritický postoj, jaký má Skupina Zelených, vysvětlený v jejím usnesení, zejména pokud jde o netransparentnost, způsob, jakým členské státy vybírají své kandidáty, zohledňující spíše záležitosti domácí politiky než jejich vhodnost, a nemožnost odmítnout zvlášť jednoho určitého kandidáta. Proti Komisi jako celku bych nicméně nehlasovala, protože komisaři nominovaní pro oblasti zcela zásadního a klíčového významu, jako je klima, životní prostředí, rozvoj, humanitární pomoc, zemědělství a rybolov se jevili jako lidé velmi schopní a zaujatí pro věc. Proto jsem hlasování o nové Komisi zdržela.
<SPEAKER ID="177" NAME="Thomas Mann  " LANGUAGE="DE">
Právě jsem schválil volbu Evropské komise, nebylo to ovšem vůbec snadné rozhodnutí. Důvodem je to, že někteří kandidáti navržení členskými státy, jak vyšlo najevo během slyšení, nemají odpovídající specializované znalosti a nedokáží se o svých resortech ani konkrétně vyjádřit, ba nemají ve skutečnosti dokonce ani žádné vize o jejich budoucnosti. Řadu nezodpovězených otázek přináší také rámcová dohoda mezi Evropským parlamentem a Komisí o jejich budoucí spolupráci. V tuto chvíli to není nic víc než seznam přání Evropského parlamentu, který nemá žádnou závaznost. Bude teprve věcí konkrétních jednání, aby bylo podrobně určeno, do jaké míry se na základě Lisabonské smlouvy podařilo posílit naše práva, která máme jakožto zástupci lidu. Některé důležité kroky, které meziinstitucionální dohoda obsahuje, však nevedou správným směrem. Dopady veškerých opatření, která Komise učinila, musí pravidelně posuzovat nezávislá strana. Parlament bude informován o personálních změnách v Komisi, a to už v jejich počáteční fázi. Delegaci předsedy Parlamentu bude na mezinárodních konferencích udělen status pozorovatele. Evropský parlament bude oprávněn k účasti na přípravě a provádění ročního pracovního programu EU. A konečně Evropská komise se zaváže, že do tří měsíců bude předkládat zprávu o svých legislativních iniciativách. Při dnešním hlasování jsem tedy této nové Barrosově Komisi dal své "ano".
<SPEAKER ID="987" NAME="Bogdan Kazimierz Marcinkiewicz  " LANGUAGE="PL">
Hlas ve prospěch Evropské komise byl v mém případě vyjádřením důvěry a naděje, jež vkládám do tohoto nově zvoleného kabinetu pana Barrosa. Domnívám se, že navzdory všem sporům a navzdory tomu, že někteří z komisařů pravděpodobně nemají dostatek zkušeností, bychom měli Evropské komisi umožnit, aby se pustila do řešení problémů, které se naskytly. Svou skutečnou cenou mohou komisaři prokázat jen tím, že začnou aktivně jednat a dají se do nějaké konkrétní práce. Doufám, že nový kabinet v těsné spolupráci s Radou Evropské unie a Evropským parlamentem a s pomocí účinné kontroly dokáže, že jsem hlasoval správně.
<SPEAKER ID="178" NAME="David Martin  " AFFILIATION="S&amp;D">
písemně. - Vítám jmenování nové Komise a budu se těšit na to, jak Komise bude plnit sliby, které nám zde dala. Obzvláště mě těší, že bylo potvrzeno jmenování Cathy Ashtonové do funkce vysokého představitele a jsem si jist, že její tichá diplomacie bude přínosem pro Evropu jako celek.
<SPEAKER ID="179" NAME="Jean-Luc Mélenchon  " LANGUAGE="FR">
Komise "Barroso II" je, jak se ukázalo při volbě jejího předsedy, pokračováním neoliberální politiky předchozích Komisí, které přivedly Evropu do situace dlouhodobé hospodářské, sociální a environmentální krize, která je proto její vlastní krizí. Program, který představil pan Barroso, ani nominace komisařů nenaznačují, že by politické cíle Komise doznaly sebemenší změny.
<P>
Komise "Barroso II", která se nachází někde uprostřed mezi udržováním nejhorší možné situace a svým pádem, je ztělesněním Evropy, z níž zůstala už jen sociální destrukce a mezi neoliberálními elitami tolik milovaný atlantismus, Evropa, která se odmítá rozejít s neoliberálním dogmatem výlučného zaměření na zisk, které ničí lidi i celou planetu. Mým úkolem jako poslance Evropského parlamentu je budovat Evropu, ve které je bohatství rovnoměrně rozděleno a ve které se provádí environmentální plánování, které národy potřebují. Budu proto hlasovat proti Komisi, která je antitezí toho, co jsem řekl.
<SPEAKER ID="180" NAME="Nuno Melo  " AFFILIATION="PPE">
písemně. - (PT) Po několikatýdenních slyšeních s novými komisaři není již v tuto chvíli nejvhodnější doba na zpochybňování kvality kolegia komisařů, kterým se již podařilo v průběhu mnoha hodin strávených v různých výborech velmi užitečným způsobem objasnit, jaké politiky by se měly přijímat.
<P>
Je nyní proto čas vhodný k tomu, abychom EU dali legitimně zvolenou Komisi, která je schopná reagovat na nelehké události nedávné doby. Tím je jen znovu řečeno to, co tvoří obsah vysvětlení hlasování předloženého v souvislosti s návrhy usnesení, a. Níže podepsaný vítá zejména to, že Evropská unie je nyní lépe vybavena k řešení problémů přítomnosti a výzev budoucnosti.
<SPEAKER ID="986" NAME="Elisabeth Morin-Chartier  " LANGUAGE="FR">
Jako zapřisáhlá Evropanka a také v návaznosti na přijetí rámcové dohody mezi Evropskou komisí a Evropským parlamentem na příštích pět let jsem vyjádřila jmenování nové Evropské komise svou podporu, stejně jako to učinila většina mých kolegů ze Skupiny Evropské lidové strany (křesťanských demokratů). Výsledek hlasování je jasný: 488 kolegů poslanců stejně jako já podpořilo jmenování kolegia Evropské komise. Ráda bych poukázala na to, že je to poprvé v evropské historii, kdy jmenujeme Evropskou komisi ve funkci skutečného spoluzákonodárce. V době, kdy Evropou otřásá krize, a v podmínkách tohoto nového institucionálního uspořádání musíme mít velké ambice a velký jednotící projekt, neboť jedině tak můžeme evropským občanům zajistit Evropu, která bude silnější. Naléhavě proto Evropskou komisi vyzývám, aby začala bezodkladně jednat.
<SPEAKER ID="181" NAME="Rareş-Lucian Niculescu  " LANGUAGE="RO">
Hlasoval jsem pro Barrosovu Komisi číslo II, a to ze dvou důvodů. Prvním důvodem je to, že představila věrohodný a realistický program, který podle mého názoru odpovídá současným potřebám. Věřím, že k realizaci tohoto programu přistoupí toto nové kolegium, jakmile to jen bude možné. Druhým důvodem je to, že tým pana Barrosa tvoří řada spolehlivých profesionálů, kteří, jak pevně věřím, významným způsobem přispějí k úspěchu reforem, jež budeme v nadcházejících letech potřebovat.
<SPEAKER ID="985" NAME="Wojciech Michał Olejniczak  " LANGUAGE="PL">
Polská delegace Skupiny progresivní aliance socialistů a demokratů v Evropském parlamentu hlasovala pro vyjádření důvěry nové Evropské komisi. Slabých stránek této nově jmenované Komise a výhrad vyslovených ohledně kompetence některých komisařů jsem si ovšem vědomi. Na novou Evropskou komisi jsme si museli počkat dlouhou dobu. Je však třeba připustit, že tato nová Komise získala převážnou většinu hlasů. To je do budoucna silný mandát. Na druhé straně však asi sotvakdo hlasoval pro tuto novou Komisi bez řady výhrad. Jedním z problémů je nepochybně skutečnost, že při počtu 27 komisařů se jejich resorty často překrývají, což nevytváří příliš čitelnou situaci.
<P>
Mnoho kolegů poslanců poukazuje rovněž na problém nepřiměřené velké kontroly jednotlivých komisařů pana Barrosa. Vítáme to, že nová Komise provede posouzení sociálních a hospodářských dopadů finanční krize. S velkým zklamáním ovšem musím poznamenat, že v projevu pana Barrosa se neobjevily žádné konkrétní informace, které by se týkaly reformy společné zemědělské politiky či politiky soudržnosti. Tyto oblasti budou nepochybně patřit k těm nejdůležitějším, na kterých bude v nadcházejícím období Evropská komise pracovat.
<SPEAKER ID="182" NAME="Justas Vincas Paleckis  " LANGUAGE="LT">
Občané a orgány všech členských států EU by do hledání nejlepších a nejsilnějších kandidátů na komisaře měli vložit veškeré úsilí. Odpovědnost je veliká a leží jak na zemích, které své kandidáty vysílají, tak na poslancích Evropského parlamentu. Některé státy se však tímto postojem neřídí. Někdy se dokonce zdá, že vlády členských států EU posílají do Bruselu slabé a "nežádoucí" politiky, aby se po nich v jejich hlavních městech uvolnila funkce. To je nebezpečná tendence. Evropský parlament má nicméně snahu dávat těmto slabým kandidátům "červenou kartu", které vyslaly jejich vlády a schválil je i předseda Komise Barroso anebo mají neprůhledné finanční zájmy. Před pěti lety vypadli dva kandidáti, letos jeden. Až doposud však poslanci Evropského parlamentu nemají právo hlasovat o jednotlivých komisařích, hlasujeme o kolegiu komisařů. Protože však většina kandidátů na komisaře působila dobrým dojmem, hlasoval jsem pro tuto novou Evropskou komisi.
<SPEAKER ID="183" NAME="Alfredo Pallone  " LANGUAGE="IT">
Evropa naléhavě potřebuje autoritativní vedení, které tato Komise dokonale ztělesňuje.
<P>
Nová Komise bude stát před obtížným úkolem, jak podnítit udržitelný růst na základě plného provádění evropského hospodářského modelu, tj. modelu sociálně-tržního hospodářství.
<P>
Posílení vnitřního trhu se musí stát klíčem k zachování zdravé hospodářské soutěže s cílem vytvoření podmínek podporujících vytváření nových pracovních míst a růst. Obzvláště hrdý jsem na to, že Itálie v tomto nově jmenovaném evropském výkonném orgánu zaručuje kontinuitu zásluh a schopností, a to v osobě pana Tajaniho, jemuž byl přidělen jeden z klíčových resortů, jmenovitě resort průmyslu, který má strategický význam při zvládání stávající krize a při restrukturalizaci evropské výroby.
<P>
V průběhu tohoto příštího funkčního období si Komise musí vytyčit jasně vymezené priority a musí dokázat, že je schopna dát evropskou tvář imigrační a energetické politice, a zavést tak v Unii konzistentní přístup, k němuž lze v současnosti, jak se ukazuje, jen obtížně dospět. Musí rovněž dokázat, že schopna dát Evropské unii zahraniční a bezpečnostní politiku, která bude hodna toho jména.
<SPEAKER ID="184" NAME="Teresa Riera Madurell  " LANGUAGE="ES">
Výbor pro průmysl, výzkum a energetiku je zodpovědný za výzkum, energetiku a rozvoj informační společnosti. Jedná se o tři priority, které jsou důležité v situaci překonávání krize a obnovy našeho systému výroby, od něhož moje skupina, Skupina progresivní aliance socialistů a demokratů v Evropském parlamentu, žádá, aby byl konkurenceschopnější a více inovativní, zároveň však také udržitelnější z hlediska sociálního a environmentálního. Výzkum a vývoj jsou hlavními hnacími silami změny. Pan Barroso se zavázal, že na výzkum a vývoj uvolní investice ve výši 3 %. Sledujeme nicméně s obavami, jak se tato oblast stává stále méně prioritou, jak pokud jde o politické časové plány, tak o rozpočty. Komise si v tomto ohledu stanovila jasnější závazek. Hospodářská obnova bude z větší části výsledkem proměny našeho energetického modelu. Budoucnost hospodářství je budoucností zeleného hospodářství. Také k tomuto cíli se Komise přihlásila. Co se týče informační společnosti, souhlasíme s tím, že stojíme před celou řadou výzev, jak zaručit všem a všude přístup k informacím a komunikačním technologiím. Komisaři, kteří navštívili náš výbor, se zavázali k významným a konkrétním opatřením a my jsme jim při hlasování vyslovili svou důvěru, můžeme se však zaručit, že se zasadíme o to, aby tyto závazky byly splněny.
<SPEAKER ID="185" NAME="Bart Staes  " LANGUAGE="NL">
Na otázku, zda se domníváme, že "Barroso II" je vhodný jako motor, jako iniciátor a inspirativní zdroj evropského projektu, jsem při hlasování odpověděl "ne". Barroso není silný vůdce, kterého potřebujeme. Nechal uplynout pět krajně důležitých let. Let, během nichž mohla EU razit méně neoliberální a více sociálně orientovanou politiku. Let, během nichž Evropa mohla podporovat malé a středně velké podniky. Let, během nichž mohl podpořit kvalitu evropských, nezávislých medií a napomoci demokratizaci evropského způsobu rozhodování a vrátit tak opět milionům občanů důvěru v evropský kooperační projekt. Nic z toho se nestalo.
<P>
Slepé zaměření na liberalizaci, vysoké ceny na trhu s akciemi a makroekonomický růst způsobilo, že tvář sociální a trvale udržitelné EU se začala ztrácet v mlhách. Svět je v současnosti decimován trojí krizí: krizí finančně-hospodářskou, sociální a environmentální. Neschopnost kolektivně reagovat živí cynismus veřejnosti a politický nihilismus. Barrosův chabý a neurčitý politický plán dává jen malou naději na změnu. Přistoupil na to, že členské státy v některých případech nominují kandidáty, kteří jsou naprosto neschopní, a rozdělil resorty některých komisařů takovým způsobem, že není jisté, kdo je nyní vlastně skutečně odpovědný za klíčové oblasti politiky. Barroso nemá vizi a politickou odvahu a to pro Evropu není žádným přínosem. Tolik na vysvětlenou, proč jsem při hlasování řekl "ne".
<SPEAKER ID="186" NAME="Nuno Teixeira  " LANGUAGE="PT">
Parlament a Komise budou stát před klíčovými problémy Evropské unie, tj. před otázkou, jak prostřednictvím obnovy hospodářství a zaměstnanosti dosáhnout obratu krize, před otázkou vyvážení veřejných financí členských států a před otázkou sjednání finančního rámce na období po roce 2013, kde bych chtěl zdůraznit důležitost politiky soudržnosti. Měl jsem příležitost položit dotaz komisaři Johannesi Hahnovi, který byl nominován do funkce komisaře pro regionální politiku, ohledně jeho zájmu na vytvoření zvláštního programu trvalé finanční podpory pro nejvzdálenější regiony. Předal jsem mu rovněž návrh pružnějšího systému posuzování způsobilosti k čerpání prostředků strukturálních fondů pro "přechodové" regiony, tj. pro regiony, které uvízly mezi cílem "konvergence" na straně jedné a cílem "konkurenceschopnost a zaměstnanost" na straně druhé. Nominovaný komisař prokázal své schopnosti a svůj zásadový postoj, zároveň však ukázal, že je připraven tyto možnosti prozkoumat, takže mám důvěru v jeho budoucí ochotu a vnímavost, pokud jde o problémy nejvzdálenějších regionů, jako je Madeira. Vyjádřil jsem tomuto týmu komisařů, který povede José Manuel Barroso, svým hlasováním důvěru, protože na obecné rovině prokázali dobrou technickou připravenost, vážný úmysl a ambici reagovat na výzvy EU, aniž by přitom zapomínali na hodnoty, které byly důležité pro její vznik, totiž na solidaritu a regionální soudržnost.
<SPEAKER ID="187" NAME="Róża Gräfin Von Thun Und Hohenstein  " LANGUAGE="PL">
Hlasovala jsem pro jmenování Komise, ačkoli v případě několika komisařů bych byla své stanovisko ráda vyjádřila zvlášť. Jak ale víme, Evropský parlament hlasuje pouze o složení celé Komise. Přestože nemohu říci, že by mne těšilo zvolení baronky Ashtonové, převládají v kolegiu komisařů lidé velice kompetentní a zkušení. Skupina Evropské lidové strany (Křesťanských demokratů), ke které patřím, se rozhodla Komisi podpořit, aby Evropské unii umožnila efektivně fungovat. Kdybych hlasovala proti jmenování Komise, byla by to demonstrace a mohlo by to být chápáno jako nedostatek loajality vůči mé skupině, na rozhodnutí Parlamentu by to však nemělo žádný vliv. V nové Komisi pana Barrosa jsou zkušení a moudří politici, jako je pan Barier a paní Redingová, s níž budu úzce spolupracovat. Pan Lewandowski, který je zodpovědný za rozpočet, bude dozajista také vynikajícím komisařem. Můžeme být skutečně hrdí. Evropský parlament dokázala uplatnit svůj vliv na Bulharsko, které nahradilo paní Jelevovou, jejíž kvalifikace na poli humanitární pomoci a rozvoje nebyla příliš vysoká, paní Georgievovou. Považuji to za velký úspěch a konstruktivní přispění Evropského parlamentu k vytvoření nové Komise. Podávání smysluplných návrhů a nepřímé ovlivňování pana Barrosa a členských států představuje, domnívám se, ten nejúčinnější způsob, jakým dnes můžeme pracovat. Hlasování proti Komisi by jen protahovalo nákladná jednání a konečný efekt by nebyl nutně lepší, než je ten, kterého jsme dosáhli.
<SPEAKER ID="188" NAME="Georgios Toussas  " LANGUAGE="EL">
Členové Evropské komise získali důvěru na základě hlasování politických představitelů kapitálu, nikoli pracujících. Členové Evropské komise byli do svých funkcí jmenováni neoliberálními a sociálně demokratickými vládami členských států EU a na základě hlasování Evropského parlamentu, přičemž jediným politickým kritériem jejich zvolení byla jejich schopnost sloužit bez zábran zájmům kapitálu. Členové Evropské komise udělali vše proto, aby to během slyšení ve výborech Evropského parlamentu potvrdili, když bez zdráhání vyslovovali podporu: imperialistické povaze EU, silovému potenciálu její politiky namířené proti řadovým voličům a jejích vojenských zásahů na mezinárodní úrovni, jejichž cílem je zvyšování kapitálových zisků; své snaze o vytvoření jediného trhu a čtyřem maastrichtským svobodám, konkurenčnímu boji a kapitalistickým restrukturalizacím prováděným s úmyslem vytvořit příhodné podmínky pro koncentraci kapitálu; dalšímu stupňování opatření proti řadovým voličům v podobě otevřeného útoku na práva pracujících, právo na práci, na mzdu, práva sociální a právo na pojištění v zájmu zvyšování zisku monopolů; rozšíření a posílení reakčních represivních nástrojů na potlačení demonstrací pracujících a řadových voličů; Poslanci Evropského parlamentu z řad Řecké komunistické strany hlasovali proti Evropské komisi, která hodlá i nadále vést a zostřovat politiku vykořisťování pracujících, chudých zemědělců a osob samostatně výdělečně činných.
<SPEAKER ID="189" NAME="Geoffrey Van Orden  " AFFILIATION="ECR">
písemně. - Chceme pragmatickou Evropskou komisi, která bude prosazovat reformy, včetně deregulace a snížení výdajů EU, a zaměří se více na záležitosti správy než na otázky politické integrace. Někteří nominovaní komisaři jsou kompetentní, někteří nikoli. Funkce vysokého představitele je dílem Lisabonské smlouvy. Já tuto smlouvu ani její výplody neschvaluji. Postrádá jakoukoli demokratickou legitimitu. Baronka Ashtonová byla zvolena na základě zákulisního jednání evropských socialistických stran, jako dodatečný nápad britského ministerského předsedy. Kromě toho, že nemá žádné zkušenosti s úkoly, jejichž plnění se od ní žádá, má značně pochybnou minulost jako národní pokladnice CND. Tato podvratná organizace usilovala o jednostranné odzbrojení Británie v době vrcholící studené války a šířila paniku a malomyslnost. Řada kandidátů má komunistické pozadí. Někteří kandidáti, jako například László Andor, prokázali, že svým resortům příliš nerozumí, a zdálo se, že mají sklon zavádět stále více a více zbytečné regulace. Je to velmi špatné, že Parlament nemůže hlasovat o jednotlivých komisařích, nýbrž musí hlasovat o Komisi jako celku. Některé osoby bych mohl schválit, v případě jiných bych musel hlasovat proti. V zájmu solidarity s naší skupinou jsem se hlasování zdržel.
<SPEAKER ID="984" NAME="Angelika Werthmann  " LANGUAGE="DE">
Pane Barroso, pragmatickým důvodem pro hlasování ve prospěch nominované Komise je jednoduše to, že je konečně možné zahájit potřebnou práci. Ušetří se tak cenné peníze daňových poplatníků. Pane Barroso, při výběru Komise je prokázal své schopnosti. Někteří z nominovaných komisařů jsou vynikající. Jsou mezi nimi i tací, kteří mají rozhodně potenciál dalšího růstu. Měli by dostat příležitost, aby dle svého přání důvěrně seznámili s evropskými výzvami. Mezi nominovanými komisaři jsou však i tací, kteří nenaplňují některá přání, kteří patrně nemají příslušné specializované znalosti a chybí jim patrně i ctižádost, která je pro zastávání vysokých funkcí v Evropě nezbytná.
<P>
Z těchto důvodů jsem zamítl návrh nominované Komise v tomto složení. Byl bych rád, kdyby nominace komisařů probíhaly mnohem transparentnějším způsobem - a byl bych rád, kdyby mezi nimi byly kvalifikovanější komisařky.
<SPEAKER ID="983" NAME="Anna Záborská  " LANGUAGE="FR">
Hlasovala jsem pro návrh usnesení, a tedy i pro novou Evropskou komisi. Evropský parlament nevydává panu Barrosovi a kolegiu komisařů prázdný šek. S předsedou Barrosem jsem se nicméně velmi pravidelně setkávala po celé jeho první funkční období, protože jsem ve stejné době dohlížela na práci parlamentního Výboru pro práva žen a rovnost pohlaví. Mohla jsem proto sledovat jeho citlivý přístup k řízení práce Evropské komise a jeho ohledy, které bere na své bližní i na společné dobro. Velmi mne potěšil i slovenský kandidát, který byl vystaven nespravedlivým útokům vzešlým z neznalosti, jejichž důvod byl čistě politický. Jakmile se začnou vytahovat pomluvy a menšiny a vést urážlivá kampaň, která má z čistě politických důvodů zpochybnit integritu určité politické osobnosti, je to začátek konce institucionální politické kultury. Všem členům Evropské komise z celého srdce přeji, aby se jim podařilo odvést co nejlepší práci.
