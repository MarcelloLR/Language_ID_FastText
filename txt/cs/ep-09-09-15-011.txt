<CHAPTER ID="011">
Prohlášení kandidáta na předsedu Komise (rozprava) 
<SPEAKER ID="143" NAME="Předsedající">
Dalším bodem je prohlášení kandidáta na předsedu Komise.
<SPEAKER ID="144" NAME="José Manuel Barroso" LANGUAGE="FR">
Pane předsedo, dámy a pánové, žijeme v nebývalé době. Jsem osobně přesvědčen, že budoucí dějepisné knihy budou hovořit o době před finanční krizí a době po finanční krizi. Ale tato krize není jen finanční, hospodářská a sociální. Je to také krize hodnot. Proto věřím, že do středu naší odpovědi na tuto krizi musíme postavit náš evropský sociální model, naše sociálně tržní hospodářství.
<P>
Zároveň ale krize ukázala, jak jsme se v této globalizované době stali navzájem závislými. Je zde finanční krize, ale také energetická krize. Existují problémy se zajišťováním potravin a klimatické změny, což je oblast, v níž nyní Evropa zaujímá vedoucí postavení. Proto cítím, že můžeme říci, že toto je pro Evropu chvílí pravdy. Chceme globalizaci formovat pomocí našich hodnot, tím, že budeme hájit naše zájmy, nebo chceme globalizaci trpět a následovat vedení jiných?
<P>
Pro mě je volba jasná. Musíme se této výzvě postavit společně, protože pokud tak společně neučiníme, Evropa se ocitne v nebezpečí, že bude odsunuta na okraj. Máme zkušenosti. Nemyslím, že jakákoliv jiná oblast na světě má stejnou zkušenost jako my při zavádění vnitřního trhu, společných pravidel, společných institucí a samozřejmě i společné měny a solidarity a politik soudržnosti. Máme tuto jedinečnou zkušenost. Proto se domnívám, že namísto toho, abychom globalizaci jen trpěli, ji můžeme formovat, protože ze své povahy jsme laboratoří globalizace; jsme přeborníky ve správě na celosvětové úrovni.
<P>
Nyní není doba pro udržování statu quo nebo pro rutinu. Musíme mít program změny. Teď víc než kdy jindy potřebujeme silnou Evropu. S Lisabonskou smlouvou budeme v budoucnu silnější a budeme lépe schopni jednat.
<P>
Když říkám silnější Evropa, ujasněme si, co to znamená. Neznamená to nutně větší centralizaci moci. Jsem oddaný demokratickému principu sibsidiarity, která je samozřejmě spojena se solidaritou a s tím, že jsou rozhodnutí přijímána na nejvhodnější úrovni.
<P>
Když hovořím o silnější Evropě, hovořím také o duchu Evropy, o kultuře evropského rozhodování, o postupu Společenství a o vůli jednat společně - nejen o schopnosti jednat, ale také o vůli jednat, o politické vůli. Potřebujeme Evropu, která je nekompromisní, když jde o to hájit její hodnoty a zájmy, která odmítá jakýkoliv protekcionismus, aniž by však byla naivní, a která tohoto aktivního ducha může prokázat. Právě tento aktivní duch vedl vypracování dokumentu, jenž jsem vám všem zaslal před tímto zasedáním.
<P>
Mandát Komise, které v současnosti předsedám, byl mandátem první Komise rozšířené Evropy, velké Evropy 27 států. Domnívám se, že když jsme nyní tuto Evropu sjednotili, vytvořili jsme podmínky pro nové ambice: nové sociální ambice, protože je zde krize a hlavním problémem, kterému Evropané čelí, je nezaměstnanost ; nové ambice týkající se boje proti klimatickým změnám, což je oblast, v níž již zaujímáme vedoucí úlohu; a nové ambice co do způsobu, jakým se vypořádáváme s globalizací.
<P>
kandidát na předsedu Komise. - Minulý týden jsem měl možnost hlavní směry své politiky diskutovat se všemi politickými skupinami, které mě pozvaly. Myslím, že to byla velmi užitečná, konstruktivní a otevřená diskuse. Získal jsem mnoho různých stanovisek.
<P>
Domnívám se, že nyní nastala doba, abychom dosáhli širokého konsensu a určité úrovně shody o cestě kupředu. Dnes před vámi všemi slibuji, že - pokud budu potvrzen tímto Parlamentem - budu tyto hlavní směry politiky v průběhu svého druhého období uplatňovat a spolu s novými komisaři je budu přenášet do legislativního a pracovního programu příští Komise. Nebudu tyto hlavní směry nyní opakovat, ale po diskusích s vámi všemi si myslím, že bude užitečné některé jejich prvky konkretizovat a také přijmout řadu vašich návrhů. V zájmu transparentnosti bych rád nyní před vámi všemi na tyto oblasti upozornil.
<P>
Nejprve základní linie: když provádíme náš plán obnovy, abychom se as dostali z této hospodářské a finanční krize, nesmíme pouštět ze zřetele budoucnost. Musíme znovu posílit naše inklusivní sociálně tržní hospodářství. Budeme investovat do nových zdrojů udržitelného rozvoje, do dobře promyšleného ekologického rozvoje, do sítí budoucnosti od digitální infrastruktury po celoevropské rozvodné sítě elektřiny a plynu - to vše kvůli tomu, abychom podpořili vysokou úroveň zaměstnanosti a sociálních opatření a abychom posílili evropský model společnosti a zároveň uspěli ve stále více konkurenčním světě.
<P>
Solidarita musí zůstat prvořadou záležitostí. Proto vedle všech již přijatých a doporučených rozhodnutí týkajících se strukturálních fondů a zdvojnásobení podpory platební bilance některých zemí, které mají problémy, se chci zavázat, že použiji všech nástrojů, které mám k dispozici, abych pomohl členským státům s vážnými rozpočtovými omezeními - zejména novým členským státům - zpět na cestu k obnově.
<P>
Nemůžeme se ale vrátit k předchozímu modelu růstu. Jasně se ukázal jako neudržitelný. Musíme vytvořit podmínky, v nichž přechod k nízkouhlíkovému hospodářství je pro naše podniky zdrojem konkurenčních výhod, zdrojem pracovních míst pro naše zaměstnance a zdrojem naděje pro příští generace. Ano, souhlasím s těmi z vás, kdo řekli, že koordinace nestačí. Ano, musíme vytyčit skutečný evropský program. Ano, potřebujeme jednotnou vizi pro ucelenou evropskou strategii, strategii Evropské unie 2020, která staví na otevřených trzích tím, že kombinuje nové zdroje udržitelného růstu, zaměstnanost a sociální soudržnost, náš program klimatické a energetické bezpečnosti a svěží přístup k průmyslové politice a vývoj ke znalostní společnosti. Jsem pro zvláštní důraz na inovace a podpůrná opatření pro MSP. Ano, to znamená celkovou revizi lisabonské strategie po roce 2010. Ano, potřebujeme daleko ucelenější přístup k ekonomickým, sociálním a environmentálním prvkům jednotlivých strategií. Jako předseda Komise se zavazuji, že se vynasnažím přesvědčit členské státy, aby také přijaly tento přístup zaměřený na soudržnost a koordinaci.
<P>
V hlavních směrech jsem řekl, že hospodářství potřebuje finanční systém, který je etičtější, pevnější a odpovědnější. Regulace a dohled nedrží tempo s integrací a inovací finančních trhů - ne v Evropě; ne na celosvětové úrovni. Dovolte mi říci, že jsem byl šokován rozsahem neetického chování, jehož jsme svědky. Nemůžeme dovolit návrat k "obvyklému chodu". Například záležitost odměňování vyžaduje naléhavě jednat. Nyní jsme v čele skupiny G20 - procesu, jenž byl mimochodem započat v Evropě - je však pravda, že je třeba udělat víc. Příští týden v předvečer setkání G20 v Pittsburghu Komise přijme návrhy na vytvoření skutečného evropského systému dohledu - systému, jenž odráží ucelenou povahu našeho jednotného trhu.
<P>
Za tři roky nám přezkum našeho postupu poskytne příležitost zjistit, jaké další kroky jsou zapotřebí. Je důležité, abychom měli regulaci, která zajistí odpovědnost a legitimitu finančního sektoru, aniž by zadusila inovaci. Chci, aby si Evropa udržela své vedoucí postavení ve finančních službách.
<P>
Ve svých hlavních směrech jsem také vysvětlil, proč krize vyžaduje v Evropě daleko silnější zaměření na sociální rozměr, a to na všech úrovních rozhodování - v Evropě, ale také na národní úrovni. Finanční sektor a hospodářství mohou vykazovat znaky obnovy, ale - řekněme si to narovinu - krize neskončila pro ty, kdo ztratili práci a nemůžeme říci, že je krize za námi, dokud se nevrátíme k tvorbě zaměstnanosti namísto zvyšování nezaměstnanosti.
<P>
Rád bych se zavázal k vytvoření vysoké míry zaměstnanosti a sociální soudržnosti prostřednictvím řady kroků, které jsem s některými z vás diskutoval.
<P>
Jasně jsem vyjádřil svou oddanost k úctě k základním sociálním právům a k principu pohybu pracovníků. Výklad a provádění směrnice o vysílání pracovníků v obou ohledech nenaplnilo očekávání. Proto se zavazuji co nejdříve navrhnout nařízení, které vyřeší vzniklé problémy. O tomto nařízení společně rozhodne Evropský parlamentem a Rada. Nařízení má tu výhodu, že poskytuje daleko větší právní jistotu než revize samotné směrnice, která by ponechala příliš mnoho prostoru pro odchylky v jejím provádění jednotlivými státy a trvalo by déle, než by měla skutečný účinek. Pokud však v průběhu přípravy nařízení objevíme oblasti, které nám ukáží, že se musíme ke směrnici vrátit, nebudu váhat tak učinit. Řeknu to jasně - jsem odhodlán bojovat se sociálním dumpingem v Evropě v jakékoliv podobě.
<P>
Byla také vznesena otázka posuzování sociálních dopadů všech budoucích návrhů a souhlasím, že to je zapotřebí. Prvním testem posouzení sociálních dopadů by měla být revize směrnice o pracovní době. Na základě tohoto posouzení dopadů bude příští Komise konzultovat se sociálními partnery a vypracuje komplexní legislativní návrh.
<P>
V hlavních směrech zdůrazňuji důležitost služeb obecného zájmu pro náš evropský model společnosti. Lisabonská smlouva toto jasně upravuje a jsem připraven s vámi pracovat na vytvoření kvalitního rámce služeb obecného zájmu.
<P>
Také jsem zdůraznil rovnost pohlaví a nutnost odstranit rozdíly v odměňování na základě pohlaví, a tak se nyní zavazuji k tomu, že s vámi budu pracovat na Listině práv žen, a to i jako připomínky 15. výročí pekingské konference, které nastane v roce 2010.
<P>
V hlavních směrech politiky jsem vyjádřil své odhodlání k tomu, aby Lisabonská smlouva byla účinná v oblasti inovací v mezinárodních vztazích včetně Evropského útvaru pro vnější činnost a funkce vysokého představitele a místopředsedy Komise. Domnívám se, že se jedná o jednu z největších inovací Lisabonské smlouvy a jsem odhodlán posílit spolupráci s Evropským parlamentem na poli vnějších vztahů obecně.
<P>
Evropa ale potřebuje prostředky, které odpovídají jejím ambicím. Jak jsem řekl v hlavních směrech, vyžaduje to od základu reformovat rozpočet Evropské unie, a to oblast výdajů i příjmů. Musíme upustit od úzkého zaměření na čisté saldo a přiklonit se k přístupu založenému na solidaritě, sdílení zátěže a rovnosti. To také zahrnuje otázku vlastních zdrojů. Evropská unie musí mít transparentnější a účinnější způsob financování svých politik, a jakmile zreorganizujeme rozpočet Unie, jsem připraven - doufám, že s podporou tohoto Parlamentu - přenést tento boj na úroveň členských států,. Chci také úžeji spolupracovat s Evropskou investiční bankou a hledat inovativnější formy financování.
<P>
Zavazuji se také k chytré regulaci a chci znovu zopakovat, že zjednodušení postupů a snížení administrativní zátěže pro podniky, zejména MSP, zůstane pro příští Komisi prioritou. Tento úkol - stejně jako Výbor pro posuzování dopadů a následné vyhodnocení - mi bude jako doklad důležitosti, kterou mu přikládám, přímo podřízen. Budu také obhajovat - tak jako i dříve a někdy i za obtížných okolností - celistvost jednotného trhu, protože bez jednotného trhu a bez politiky soudržnosti nikdy nebudeme mít Evropskou unii.
<P>
Ale proč bychom se měli zastavit zde? Proč bychom měli hájit jen vnitřní trh? Chci dokončit chybějící vazby tak, aby se pro podniky a spotřebitele uvolnily všechny výhody.
<P>
Vážení poslanci, zavazuji se přenést tyto priority do organizace příštího kolegia v momentu, kdy mě potvrdíte, již nyní se však mohu s vámi podělit o některé organizační změny, které mám v úmyslu zavést.
<P>
Jako výraz toho, že je Evropská unie společenstvím práv a hodnot, vytvořím funkci komisaře pro spravedlnost, základní práva a občanské svobody, zahrnující i práva občanů a menšin.
<P>
Také vytvořím post komisaře pro vnitřní záležitosti a migraci, zahrnující i bezpečnost. Jednou z hlavních úloh tohoto komisaře bude vytvoření skutečně společného přístupu k migraci: podpora integrace legálních migrantů, boj s ilegální migrací a souvisejícími kriminálními činy a zajištění solidarity mezi členskými státy. Solidaritu potřebujeme. Potřebujeme solidaritu, když musíme poskytnout pomoc našim pobaltským přátelům nebo zemím zasažených plynovou krizí mezi Ruskem a Ukrajinou, potřebujeme ale také solidaritu, když musíme pomoci našim středozemním přátelům, když čelí výzvám, které nemohou sami zvládnout.
<P>
Vytvořím také post komisaře pro klimatické změny, abychom vyjádřili skutečnost, že změny klimatu jsou výzvou, která se musí řešit napříč škálou našich politik. Komisař vyhrazený pro otázky klimatických změn také vyšle důležitý signál, že nezávisle na ambicích, které vzejdou z Kodaně, je Evropa odhodlaná i nadále jednat.
<P>
Potřebujeme také zásadní přezkum způsobu, jakým evropské instituce přistupují k vědeckým informacím a využívají je. V příští Komisi chci vytvořit post hlavního poradce pro vědu, v jehož pravomoci bude poskytovat aktivní, vědecké konzultace v průběhu všech stádií tvorby a zajištění politik. Bude to odrážet skutečnost, že výzkum a inovace jsou pro mě hlavní prioritou. Myslím, že v této oblasti máme ještě hodně práce. Pokud existuje oblast, v níž roztříštěné úsilí v Evropě neposkytuje výsledky, které chceme, pak je to právě oblast výzkumu a inovací. Věřím, že ať se jedná o boj s klimatickými změnami nebo energetickou bezpečnost, pokud chceme spolupracovat na výzkumu a inovacích pro Evropu, potenciál zde je.
<P>
Nenavrhuji nic menšího než program transformace pro Evropu. Aby bylo možné toto úsilí realizovat, navrhl jsem zvláštní partnerství mezi Parlamentem a Komisí. Představujeme dva evropské orgány par excellence a to nám dává i zvláštní odpovědnost vytvořit skutečný evropský veřejný prostor pro diskusi. Jsem odhodlán přispět k evropské parlamentní demokracii.
<P>
Měl jsem příležitost o tom v uplynulých několika měsících diskutovat s předsedou Buzkem, což vedlo k mnoha vylepšením navrženým v hlavních směrech politiky, jako je například pravidelná doba vyhrazená pro otázky. V návaznosti na setkání se skupinami jsem připraven ujmout se návrhů, které někteří z vás předložili, a to nejen účastnit se pravidelně konference předsedů, ale také zavést odpovídající dialog s vaší konferencí předsedů výborů. Konkrétně pozvu konferenci předsedů výborů, aby se každým rokem setkala s celým kolegiem komisařů ještě před tím, než Komise přijme svůj legislativní a pracovní program.
<P>
Žijeme skutečně ve výjimečné době, v době nejistoty a mocenských přesunů. Může dojít k zásadní změně ve vztazích mezi nejdůležitějšími světovými velmocemi a v této době skutečně existuje velké nebezpečí obavy ze vzniku národního egoismy, neskrývaného nacionalismu, ohavného nacionalismu a nějakých forem extremismu. Existuje skutečné nebezpečí, že budou zpochybňovány naše úspěchy při evropské integraci. Proto se domnívám, že je důležité, aby existoval mezi Komisí a Parlamentem zvláštní vztah, abychom mohli s těmito národními egoismy bojovat.
<P>
Dovolte mi zakončit prosbou ke každému z vás. Nyní více než kdykoliv předtím potřebujeme silnou Evropu a silnou Evropskou komisi - buďme upřímní, silná Komise musí být politická - ale politická Komise nesmí být stranickou Komisí. Pro mě jako předsedu Komise je mou stranou Evropa. V příštím kolegiumm bude, podobně jako v tom stávajícím, zasedat značné množství členů nejrůznějších politických seskupení. Zavazuji se k tomu, že toto kolegium bude odrážet politickou rozmanitost Evropy a že bude zohledněna i na nejdůležitějších postech. Ostatně jen s podporou napříč stranami můžeme mít opravdu silnou Evropu a silnou Komisi.
<P>
Potřebujeme Komisi, která uskuteční své sliby. Také potřebujeme Parlament schopný zmobilizovat skutečnou většinu, aby byla Evropa akceschopná. Pokud chcete silnou Komisi, která se někdy postaví členskému státu a národnímu egoismu, měli byste Komisi dát i potřebnou silnou podporu.
<P>
Všichni zastáváme různá politická a ideologická stanoviska a pocházíme z velmi odlišných politických uskupení, ale věřím, že v době podobné té, v níž nyní žijeme, v době krize, kromě našich přesvědčení potřebujeme i silnou etiku evropské odpovědnosti. K této etice evropské odpovědnosti každého z vás se nyní obracím se svou výzvou - výzvou se zaujetím pro Evropu. Vydejme se na tuto evropskou cestu společně.
<P>
(Dlouhý potlesk)
<SPEAKER ID="146" NAME="Joseph Daul" LANGUAGE="FR">
Pane předsedo, dámy a pánové, v červnu občané Evropy potvrdili svou podporu Skupině Evropské lidové strany (Křesťanských demokratů) tím, že z naší skupiny učinili vedoucí sílu tohoto Parlamentu, a to již potřetí za sebou.
<P>
Skrze svůj hlas naši spoluobčané vyjádřili jasnou volbu: volbu stabilní a silné Evropy v době krize a pochybností; volbu sociálně orientovaného tržního hospodářství nadaného etickými pravidly; a volbu odpovědné politiky zaměřené na klima a energetiku. Protože skupina PPE byla jedinou stranou, která představila kandidáta na předsedu Komise, a to několik měsíců před volbami, vyplývá z toho, že lidé v Evropě sami bezvýhradně schválili volbu pana Barrosa tím, že nám dali většinu hlasů.
<P>
Za svou osobu jsem hrdý na to, že skupina PPE učinila takovouto volbu a pokud to smím říci, jsem hrdý na to, že toto riziko podstoupila.
<P>
Každý ví, jaké jsou priority skupiny PPE: jsou to ty, které inspirovaly zakladatele Evropy a které i nadále inspirují většinu vlád v dnešní Evropě. Většinu těchto cílů sdílí a prosazuje současný předseda Komise, pan Barroso.
<P>
Dámy a pánové, skupina PPE podporuje pana Barrosa, protože se osvědčil. Osvědčil se na energetickém a klimatickém balíčku a Evropě umožnil, aby se stala světovým průkopníkem v boji proti globálnímu oteplování. Právě tato průkopnická Evropa bude sloužit jako model na kodaňské konferenci. Osvědčil se při zvyšování morálních norem ve finančním systému a umožnil tak Evropě, aby byla první, kdo se poučí z finanční krize, kterou nikdo, a tím myslím opravdu nikdo, nepředvídal. Jsou to Evropa a Barrosova Komise, kdo ukazují našim americkým a asijským partnerům směr, kterým se na schůzce G20 vydat.
<P>
V minulosti byla Evropa popisovaná jako politický trpaslík. Jak by člověk nebyl nadšený, když ve dvou pro Evropany významných tématech - krizi a klimatických změnách - je Evropa konečně v první linii?
<P>
Ještě dodávám, že pan Barroso je prvním kandidátem na předsedu Komise, který úzce zahrnul Parlament do své práce a do vymezení hlavních směrů své politiky. Je prvním, kdo navrhl opravdové partnerství mezi těmito dvěma orgány, a to prostřednictvím celé řady konkrétních opatření.
<P>
Domnívám se, že toto představuje důležitý vývoj pro evropský parlamentní systém; je to příležitost, které se musíme my, poslanci Evropského parlamentu, chopit. Proto má skupina doufá, že předseda Barroso vytvoří novou Komisi a že se dá do práce co nejrychleji.
<P>
Je samozřejmé, že předseda Komise nemůže zastupovat jedinou stranu. Samozřejmě, že musí dosahovat kompromisů v rámci kolegia komisařů, kteří patří k různým politickým seskupením. Vítáme to, protože Evropa může být budována pouze v duchu otevřenosti a dosahování konsensu.
<P>
V návaznosti na to musím předložit výzvu vám, paní předsedkyně Rady. Jakmile bude předseda Komise zvolen, musíte okamžitě začít s formováním zbytku kolegia, a to bez ohledu na to, zda je Lisabonská smlouvav platnosti.
<P>
Co se týče vás, pane Barroso, pokud, jak doufám, vám většina poslanců Evropského parlamentu zítra vysloví podporu, nebude se jednat o bianco šek. Vy to víte, ale je mou povinností vám to zde znovu říci. Vzhledem k tomu, že skupina PPE sdílí většinu vašich názorů, máte také odpovědnost: zajistit, že v průběhu příštích pěti let naplní práce vaší Komise očekávání naše i Evropanů.
<P>
Věříme vám, ale nepochybujte o tom, že i my splníme naši povinnost zákonodárců v partnerství, které navrhujete.
<P>
Dámy a pánové, děkuji vám za pozornost.
<P>
(Potlesk)
<SPEAKER ID="147" NAME="Martin Schulz" LANGUAGE="DE">
Pane předsedo, dámy a pánové, v uplynulých několika dnech jsem se ptal sám sebe, proč kandidát, který je tolik kontroverzní napříč všemi skupinami tohoto Parlamentu, způsobuje tak málo sporů v Radě. Myslím, že je odpověď zřejmá. Pokud bych byl já předsedou vlády, také bych pana José Manuel Durão Barrosa zvolil. V posledních pěti letech by se nenašel lepší zastánce zájmů Evropské rady. Z tohoto důvodu je, pane Barroso, vaše výzva ke spolupráci s Parlamentem správná, ale přichází příliš pozdě.
<P>
(Potlesk)
<P>
Jednou okolností v posledních pěti letech byla skutečnost, že jste byl neustále k službám vládám Evropské unie, a to je přesně jedním z důvodů, proč je kolem vás tolik pochybností. Mít mnoho přátel je nebezpečnější než mít nepřátele. Sotva jste svou řeč zakončil prohlášením: "Jsem kandidátem všech!", už pan Daul řekl: "Toto je kandidát skupiny Evropské lidové strany". Jaké riziko pro vás, pane Barroso! Jaký by jiná možná většina v této sněmovně měla důvod vás volit, pokud je váš program programem Skupiny Evropské lidové strany?
<P>
Mohli jsme začít s jinou většinou. V červenci se v této sněmovně vytvářela jiná možná většina, a to na základě odlišných úvah mezi různými skupinami, které Guy Verhofstadt svedl dohromady do reformní, proevropské většiny. To mělo za následek odklad hlasování do září a třeba by byly možné i jiné věci. Bohužel Skupina Aliance liberálů a demokratů pro Evropu přestala svého lídra podporovat, jinak by toto bylo možné. Proto dnes hlasujeme a zvažujeme, zda to, co říkáte, je přesvědčivé.
<P>
Stěží jste se ale soustředil na jeden program a už jste začal dělat něco jiného. V posledních několika dnech jste vysílal své posly s následujícím vzkazem: "Moi, j'ai la majorité, mám většinu". Možná budete mít zítra většinu. To se může stát. Možná budete mít zítra většinu sestávající ze skupiny PPE a skupiny ALDE, z nichž většina bude pro vás hlasovat, a samozřejmě jediná skupina, která pro vás bude hlasovat jednomyslně, okamžitě a bez zaváhání: Evropská konzervativní a reformní skupina, strana pana Kaczyńského a jeho bratra a strana pana Klause, Toryové. Jak říkáte, chcete dosáhnout většiny ve prospěch Lisabonské smlouvy, ale toto je strana, jejíž členové jsou proti smlouvě. Jak můžete vést Evropu proevropsky, když vstupujete do spojenectví tohoto druhu?
<P>
(Potlesk)
<P>
Navíc se nejedná jen o vás. Je pravda, že se jedná o vás, ale také o otázku: Barroso - ano či ne? Jedná se o to, zda získáte většinu - ano či ne? Je to ale také o něčem jiném. Je to o směřování Evropy jako celku a zde se nejedná jen o vaše rozhodnutí. V tomto případě Rada a především tento Parlament jsou také zapojeni do rozhodování o složení kolegia a o vámi vytvořených portfoliích a o programu na dalších pět let, který předložíte.
<P>
Jedná se o vás, ale také o otázku, zda konečně zvládneme regulovat vnitřní trh a finanční trhy, a o to, zda v Evropě konečně uděláme přítrž levné pracovní síle, která ničí sociální soudržnost naší společnosti. Jedná se také o to, zda zvládneme změnit směřování v Evropské unii, které musí Komise jako celek podpořit.
<P>
Proto to pro nás představuje i otázku související s programem. Nestačí zredukovat Evropu na otázku týkající se jednotlivce a toho, zda tento jednotlivec má většinu, nebo ne. Potřebujeme víc! Potřebujeme posouzení sociálních dopadů. Řekl jste, že je zavedete. Budeme vás soudit podle toho, zda to skutečně uděláte, zda jste v rámci meziinstitucionální dohody připraven navrhnout nařízení spolu s Parlamentem.
<P>
V budoucnu musí Komise předem zvážit, jaké budou dopady jejích opatření na systémy sociálního zabezpečení členských států. Chceme a potřebujeme směrnici o veřejných službách, o službách obecného zájmu. Nesmí se stát, že Komise nebude mít klid, dokud nebude v Evropě zprivatizován poslední veřejný hřbitov. Tuto strategii musíme konečně zastavit. Také potřebujeme změnu týkající se směřování platové politiky v Evropě.
<P>
Ať již si zvolíme jakýkoliv nástroj, pane Barroso, očekávám, že od vás uslyším jednu větu. Opět jste ji dnes nevyslovil. Ale očekávám, že ji jednou řeknete. Cílem Komise, zejména po rozsudku Soudního dvora Evropských společenství v případech Viking, Laval a Rüffert, musí být rovnost v odměňování za stejnou práci pro muže i ženy.
<P>
To jsou záležitosti týkající se programu a obsahu, jenž chceme diskutovat s vámi, ale nejen s vámi. Jedná se také o to, kdo jsou komisaři a jaké mají oblasti působnosti. Nevím, co způsobilo Evropě větší škodu, vy sám nebo skutečnost, že jste nezabránil tomu, aby pan McCreevy učinil to, co učinil. V rámci EU potřebujeme změnu ve směřování. Za to vás budeme posuzovat.
<P>
(Potlesk)
<P>
Vidíme tedy spojitost mezi zítřejším hlasováním a konečným hlasováním o Komisi. Existuje způsob, jak se k tomu dostaneme. Existuje možnost, jak dosáhnout větší shody a důvěry, než jak je tomu v současnosti. Co se ale týká bilance vašich uplynulých pěti let a toho, co jste nám do teď představil - nehovořím o tom, co se může stát v budoucnu, ale co máme v současnosti před sebou - mohu vám s jistotou říci jen jedno: nemáte podporu mé skupiny.
<P>
(Potlesk)
<SPEAKER ID="148" NAME="Předseda">
Rád bych vás informoval o tom, že máme nový jednací řád. Možná jste si toho někteří ještě nevšimli. Řád říká, že pokud v průběhu proslovu poslanci přítomní ve sněmovně zvednou modrou kartu, mohou řečníkovi položit otázku. Otázka nesmí být delší než půl minuty a může být položena pouze se souhlasem řečníka. Jedná se o nové pravidlo, které zde dříve nebylo. Jeho účelem je oživení našich rozprav.
<SPEAKER ID="149" NAME="Miguel Portas" AFFILIATION="GUE/NGL">
(PT) Pane předsedo, budu velmi stručný: Pane Schulzi, poslouchal jsem vás velmi pozorně a sdílím mnoho z toho, co jste předložil předsedovi Komise, který znovu kandiduje. Dokonce jsem vás i slyšel prohlásit, že socialisté nepodporují jen pravici a že Evropa není tvořena jen pravicí. Ptám se vás, kolik členů vaší parlamentní skupiny - socialistů, Portugalců, Španělů nebo Angličanů - již podpořilo nového kandidáta bez ohledu na názory, které vy sám zastáváte, pane Schulzi?
<SPEAKER ID="150" NAME="Martin Schulz" AFFILIATION="S&amp;D">
(DE) Pane předsedo, musím připustit, že tohoto kolegu poslance neznám. Nicméně jsem potěšen, že jako noví kolegové ...
<P>
(Ironický potlesk)
<P>
Je zde již nějakou chvíli? Do teď jsem si ho nevšiml. Po tom, co jsem slyšel, rozumím proč.
<P>
O konečném hlasování naší skupiny rozhodneme dnes večer. Nevím, jak hluboce demokratické jsou struktury ve vaší straně, ale my jsme demokratická strana, a tak večer rozhodneme demokratickým hlasováním.
<SPEAKER ID="151" NAME="Předseda">
Rád bych řekl, že se předpokládá pouze jedna otázka na proslov, protože jinak bychom rozpravu nemuseli skončit.
<SPEAKER ID="152" NAME="Guy Verhofstadt" LANGUAGE="FR">
Pane předsedo, jak víte, od počátku této jmenovací procedury Skupina Aliance demokratů a liberálů pro Evropu říká, že ve hře je zde program na příštích pět let, že nejde o otázku lidí nebo osobností. Důležité je toto: program, jejž kandidát představí, ten, který představuje nyní v hrubých rysech, a potom podrobný program, který bude představen koncem roku, kdy již bude sestavenaKomise.
<P>
Zadruhé, na požádání některých mých kolegů i naše skupina dlouze diskutovala o tom, zda bychom neměli počkat, než vyneseme konečné rozhodnutí. To jsme podporovali v červenci, protože jsme cítili, že je důležité, aby byl kandidát vybaven programem, což v minulosti nebyl. Domnívám se, že to bylo správné rozhodnutí, v červenci počkat, nikoho nejmenovat a čekat na návrhy, o nichž nyní máme diskutovat. Cítili jsme ale, že ve chvíli, kdy kandidát přednesl své hlavní směry politiky, nemá smysl, abychom znovu říkali, že hodláme pár týdnů nebo měsíců počkat.
<P>
Procházíme hospodářskou a finanční krizí, proto potřebujeme evropské orgány a potřebujeme Komisi. Není velmi zodpovědné ...
<P>
(Potlesk)
<P>
... Není velmi zodpovědné dnes říkat "Počkejme". Počkejme na co? Budeme čekat dva týdny, tři týdny, dva měsíce, dokud nepřijdou s návrhy? Jsou zde. Přijměme naši odpovědnost, ať již hlasujeme pro nebo proti, ale přijměme odpovědnost.
<P>
Zatřetí, hlavní směry politiky, které kandidát představil, nás příliš nepřesvědčily. Domnívám se, že tyto návrhy, i když jsou někdy podrobné, jsou založeny na špatné filosofii, to jest na předpokladu, že recese je u konce, že probíhá obnova a že nepotřebujeme další politiky Společenství, abychom se z krize dostali. To je chabý výchozí bod, protože konec recese neznamená, že začíná obnova. Můžeme spadnout do ekonomické stagnace, jako je tomu v Japonsku, kde na růst čekají 10 až 15 let. Proto je potřebné mít navíc novou jednotnou strategii Společenství, která jde za 27 národních plánů. To je požadavek, který vznášíme jako liberálové a jako demokraté, a je pro Komisi stejně důležitý jako představit co nejrychleji plán na vypořádání se s problémy bank. Ne 27 různých plánů, jako máme nyní, ale společný, konzistentní přístup vytýčený Komisí.
<P>
Slyšel jsem, pane Barroso, že jste v naší skupině řekl, že jste připraven předložit návrhy, které se týkají jak této nové jednotné strategie Společenství jdoucí za 27 národních plánů, tak evropské stabilizace bankovního sektoru. To je pozitivní a my žádáme, aby tyto dva prvky byly podrobně rozpracovány a rozvinuty v programu, který nyní hodláte připravit a přednést Komisi.
<P>
Naše podpora je jasná. Je podmíněná. To znamená, že naše podpora bude trvat, jen pokud uvidíme, že tyto prvky, to jest nová jednotná strategie Společenství, plán stabilizace bankovního sektoru, kromě věcí, které jste dnes ve své řeči zopakoval, tedy rozpočtu založeném na vlastních zdrojích a střednědobém přezkumu finančního dohledu, budou zhmotněny v každé části programu Komise. V této záležitosti vám musím říci, že i nadále věřím, že by měla být použita struktura Evropské centrální banky a ne návrhy de Larosièrea, které jsou výchozím bodem Komise a Rady nyní.
<P>
A konečně, jak víte, bude naše podpora záležet na nové struktuře Komise. Chceme efektivní Komisi s pravomocemi rozloženými rovnoměrněji, než jak tomu bylo v minulosti, a v této souvislosti také spoléháme na slib, který jste dal naší skupině, tedy že získá místo ve vašem týmu zvláštní komisař z Výboru pro občanské svobody, spravedlnost a vnitřní věci, který bude zodpovídat za základní práva a občanské svobody. Je důležité, aby tento komisař byl spoluodpovědný s ostatními komisaři, a aby to tedy nebyl jen někdo, kdo jim sděluje svá stanoviska.
<P>
Proto pro společné dobro Evropy potřebujeme více odvahy a ambicióznější Komisi a doufáme, že toto zajistíte, a doufáme také, že ve vašem konečném programu naše očekávání naplníte.
<SPEAKER ID="153" NAME="Daniel Cohn-Bendit" LANGUAGE="FR">
Pane předsedo, pane kandidáte na předsedu, dámy a pánové, přiznám se, že mám pocit, že se mi to snad jen zdá.
<P>
Nejdříve je nám řečeno: "Všechno se změnilo, takže já zůstávám!" Důvodem, proč pan Barroso musí zůstat, je, že se všechno mění, a on představuje stabilitu v měnícím se světě. Budiž.
<P>
Pak slyším to, co říká pan Daul. Účastnil jsem se volební kampaně ve Francii. Ve Francii nám bylo v průběhu volební kampaně řečeno, že co se týká bank, spolehněte se na pana Sarkozyho, v klimatických změnách se spolehněte na pana Sarkozyho a co se týká změn v Evropě, spolehněte se na pana Sarkozyho. Nyní slyším, jak pan Daul říká, že co se týče klimatických změn, spolehněte se na pana Barrosa, co se týče záležitostí X, Y nebo Z, spolehněte se na pana Barrosa. Můj příteli, Elysejský palác vám za to dá co proto. Nicméně celá ta věc je neuvěřitelná! Ano, ano, já vím, květen 68, rozčiluje vás to, vždycky přijdete s tou samou starou záležitostí. Jednou vám to vysvětlím, pokud to budete chtít slyšet.
<P>
Všechno, co říkám je, že toto místo přímo zde je místem, kde máme právo říkat cokoliv. José Manuel Obama: Ano, dokáže to! Nyní dokáže cokoliv, co si zamane; dokáže všechno, co nedokázal v uplynulých pěti letech. Uvidíte, co se stane, a co se toho týče, vážené hlavy států nebo předsedové vlád, paní Malmströmová, dávejte si pozor, protože dny malého Barrosa, který vás poslouchá, jsou pryč. Nyní budete muset poslouchat vy jeho, hodlá na vás uvalit novou jednotnou politiku, nikoliv politiku koordinace, a vy budete muset následovat jeho vedení ... Ale ne, přestaňte, přestaňte, pane Barroso! Víme, jaký jste! Ani jednou jste v průběhu pěti let v této sněmovně neřekl "Neměl jsem pravdu" tak, jako jsem tak učinil já, Daniel Cohn-Bendit, a další ...
<P>
Mluvíte o evropských hodnotách, o evropské etice, ale problém je následující, pane Barroso. Pokud opravdu chcete něco změnit, musíte něco poslancům Evropského parlamentu a občanům vysvětlit: reakce na finanční a hospodářskou krizi musí zároveň být reakcí na krizi životního prostředí. Navíc pokud chcete reagovat na tyto krize, musíte transformovat Evropu - reformovat ji nestačí - a tím myslím, že ji musíte proměnit environmentálně i sociálně. Musí být zpochybněn náš systém výroby. Proč banky zešílely? Protože máme systém, který je k šílenství vedl. Proč? Z toho jednoduchého důvodu, že vše je o tom mít stále více a stále více a stále rychleji.
<P>
Je tomu tak, pane Barroso, je tomu tak, vážené hlavy států nebo předsedové vlád, že většina této sněmovny je dnes připravena přístup zaměřený na "stále více a co nejrychleji" zpochybnit? To je jádrem krize, a když lidé hovoří o udržitelném rozvoji, nejedná se jen o pár nekoordinovaných opatření, jedná se o pokus vysvětlit a pochopit, že zatímco existují oblasti, kde je růst potřebný, tedy výběrový růst - obnovitelné zdroje a tak podobně - existuje velká řada oblastí, které je zapotřebí omezit. Musejí existovat opatření a na tomto místě snad mám ještě větší halucinace.
<P>
Hovořil jste o lisabonském procesu. Hovořil jste o výzkumu. Pane Barroso, něco mi vysvětlete. Pět let - vlastně čtyři roky: loni po krizi jste byl opatrnější - jste nám vysvětloval, že základem ekonomické a environmentální účinnosti je deregulace. Deregulace. Ano, jistě, vaše projevy si pamatuji, pamatuji si, co jste řekl. Pak při krizi jste si náhle uvědomil, že to takhle nefunguje. V krizi, a to vám slouží ke cti, my jsme nikdy netvrdili, že nejste čestný muž. Když jsme viděli, jak jste tuto Komisi vedl, pane Barroso, řekli jsme pouze, že ve vás nemáme důvěru. Jste Evropan, ale zároveň jste uzavřen právě v té ideologii, která krizi způsobila, ne která by ji vyřešila.
<P>
A pane Verhofstadte, tohle opravdu přesahuje meze. V průběhu kampaně jsme říkali - zde skončím a kromě toho nám za to pan Barroso poděkuje - že nechceme hlasovat v červenci. Nyní je nám každý vděčný za to, že se hlasování v červenci nekonalo, protože pan Barroso alespoň mohl představit svůj program. Pokud by záleželo na panu Daulovi, pokud by záleželo na panu Barrosovi, hlasovali bychom v červenci bez programu a všechno by bylo v pořádku! Tak nám alespoň poděkujte, že jsme vám poskytli příležitost váš program představit.
<P>
Není zač, pane Barroso, není zač.
<P>
Zadruhé - to ale bude stát za to - říkáte: "proč to ještě odkládat?" Z jednoduchého důvodu, a to tu předtím nebylo, že Irové budou za tři týdny hlasovat, a pokud to dopadne tak, jak si myslím, že to dopadne, budou hlasovat pro Lisabonskou smlouvu a pro tuto Komisi bude jiná situace. Říkáte nám: "je to naprosto nezbytné, protože jsme v hospodářské krizi, uvidíte, co se stane".
<P>
V průběhu následujících dvou měsíců bude muset pan Barroso sestavit svou Komisi. Nebude mít čas zabývat se Lisabonem, ani Kodaní, protože bude muset vyjednávat s panem Sarkozym. Dostane pan Barnier vnitřní trh? Pokud pan Barnier opravdu získá vnitřní trh, co dá Polákům, kterým slíbil velkou Komisi? Co dá Němcům? Co dá Britům? Protože celá Komise je o smlouvání! A smlouvání ho zaměstná, jenže zatímco bude mít plné ruce práce s vyjednáváním, ostatní budou vyjednávat v Kodani.
<P>
To je ten problém; to je ta skutečnost. Takže skončím tím, že vám řeknu, pane Barroso, že jste sice čestný muž, to je pravda, ale měl byste vědět jedno: skupina Zelených / Evropské svobodné aliance vám nevěří a bude hlasovat proti vašemu jmenování, protože jsme přesvědčeni, že Evropa potřebuje někoho lepšího, někoho lepšího, než jste vy, pane Barroso!
<P>
(Potlesk)
<SPEAKER ID="155" NAME="Michał Tomasz Kamiński" LANGUAGE="PL">
Pan Cohn-Bendit možná hovořil příliš dlouho a možná s ním stěží souhlasím, ale vždy má co zajímavého říci, a to je nakonec v Parlamentu důležité. To dává Parlamentu živost, o které jste, pane předsedo, ve své řeči dnes ze začátku hovořil.
<P>
Evropští konzervativci a reformisté budou pro kandidáta na předsedu, pana Barrosa, hlasovat. Neučiníme tak proto, že s vámi ve všem souhlasíme, pane předsedo. Existuje bohužel řada věcí, s nimiž nesouhlasíme. Hned na začátku zmíním vaši nadšenou podporu Lisabonské smlouvě. Tuto nadšenou podporu nesdílíme, ale sdílíme nechuď a odsouzení všech forem národního egoismu a nacionalismu, které jste zmínil ve svém projevu.
<P>
Národní egoismus a šovinismus přinesl moře neštěstí Evropě, našemu kontinentu, v němž chceme žít v míru. Děkujeme Bohu, že dnes žijeme v Evropě v míru.
<P>
Na některých záležitostech, o nichž hovořil pan Barroso, se neshodneme. Máme právo nesouhlasit a toto právo budeme hájit, i když někteří neustále zpochybňují prostý fakt, že voliči v Evropě zvolili Evropské konzervativce a reformisty, a já slibuji, že jich zvolí ještě více. Hodláme zde být a náš hlas bude slyšet.
<P>
Jsme proto oprávněni říci jménem našich voličů, že podporujeme pana Barrosa v jeho obtížném poslání. Jsem rád, že dnes byla zmíněna evropská solidarita. Jsem rád, že bylo řečeno, že Komise - nová Komise pod vedením pana Barrosa - nasměruje své úsilí tak, abych nám umožnila překonat hospodářskou krizi. To je nesmírně důležité a těší nás, že je ambiciózní program, jejž pan Barroso představil, zdá se nasměrován na nejdůležitější oblasti, které potřebují naše konání. To mimochodem ukazuje, jak velká je v dnešní Evropě potřeba spolupráce mezi národy. Krize má dopad na nás všechny, bez ohledu na politickou strukturu a hospodářství, jehož jsme součástí, bez ohledu na oblast Evropy, kde se naše země nacházejí. Krize se dotýká nás všech a všichni s ní musíme bojovat.
<P>
Pane předsedo, tím, že vám dávám podporu jménem naší skupiny, bych vás rád vyzval, abyste zajistil, že v nadcházejících měsících Evropa nezůstane lhostejná k tomu, co se děje ve světové politice. Neskrývám skutečnost, že podle mého názoru je jedním z nejdůležitějších zkoušek, které čekají západní svět, to, co se dnes děje v Iránu.
<P>
Irán je zemí, která neskrývá své jaderné ambice. Prezident této země nejen popírá strašný zločin holocaustu, ale také dnes vyhrožuje Izraeli zničením. Zdá se mi, že by zde nemělo být místa pro takové chování a nemělo by být v moderním demokratickém světě přijímáno. Naše skupina očekává, že Evropská komise bude pod vaším vedením rezolutně odmítat nedemokratické procesy a nedemokratické politiky současného vedení Iránu, které jsou namířeny proti našemu největšímu spojenci na Středním východě - proti státu Izrael.
<P>
Také očekáváme - a těší mě, že to vždy ve vaší řeči silně zaznívá, pane předsedo - že zahraniční politika Evropské unie bude vždy vlajkou občanských svobod a že bude také propagovat naše společné evropské hodnoty za našimi hranicemi.
<P>
Jsem si jist, že jste se v předchozím volebním období nedokázal vyvarovat chyb, ale chyb se nedokáže vyvarovat nikdo, kdo působí v politice - tak to bohužel na tomto světě chodí. V obtížné práci, kterou podnikáte, nicméně počítáme s tím, že ponesete vlajku evropských hodnot vysoko a že budete pracovat pro dobro - a to bych rád zdůraznil - společné a sjednocené Evropy.
<SPEAKER ID="156" NAME="Lothar Bisky" LANGUAGE="DE">
Pane předsedo, pane Barroso, dámy a pánové, představujete pokračování politiky, která přispěla k největší hospodářské krizi v poválečných dějinách, pane Barroso. Zatímco se kasina ve velkých finančních centrech znovu otevírají, občané světa vyrovnávají účty. Následky krize jsou nezaměstnanost, chudoba, nižší příjmy a menší vzdělání. Tvrdíte, že finanční krize přišla především ze Spojených států amerických a že kolaps způsobili pouze bankéři. My říkáme, že za podporu kasínového kapitalismu je odpovědný politický systém, včetně politik Komise Evropské unie. Ke krizi vedla ideologie liberalizace, deregulace a privatizace . Pokud budeme pokračovat tak, jako v minulosti, výsledkem bude ještě vážnější krize.
<P>
Politický systém musí převzít zodpovědnost, poučit se ze svých chyb a vzdát se svých neoliberálních představ. Evropská politika se musí důsledně zaměřit na zájmy Evropanů. Nejsem schopen ve vašich hlavních směrech politiky takové zaměření najít. Těší mě ale, že ve vašich dnešních komentářích dostaly sociální otázky větší důležitost, než jak tomu bylo před rokem.
<P>
Rád bych ilustroval náš politický nesouhlas na několika příkladech. Chcete se držet lisabonské strategie. Lidé v Evropě ale potřebují dobrá pracovní místa s platy, které jim umožní žít důstojně. Potřebujeme dát do programu zkrácení, a nikoliv prodloužení pracovní doby.
<P>
Očekáváme, že nová Komise přepracuje směrnici o vysílání pracovníků. Evropa musí konečně poskytnout záruku, že sociální práva nebudou obětována konkurenčnímu přístupu. Z tohoto důvodu jsme spolu s dalšími navrhli právně závaznou klauzuli o sociálním pokroku a listinu veřejných služeb, která nadřadí sociální jistoty a služby obecného zájmu předpisům vnitřního trhu. Podle toho, co jste řekl, chápu, že o tom nemáte valné mínění.
<P>
Ve zprávě poslance Zimmermanna vyzývá Evropský parlament k minimální mzdě alespoň ve výši 60% průměrného příjmu ve všech členských státech. Tvrdíte, že s tím nemůžete nic dělat. Já myslím, že byste mohl, například prostřednictvím hlavních směrů politiky zaměstnanosti.
<P>
Zaměřujete se výhradně na Pakt stability a růstu, jenž se zejména v průběhu krize ukázal být neúčinným nástrojem. Chceme, aby lisabonskou strategii a Pakt stability nahradil sociální pakt .
<P>
Věříte, že několik nových nařízení o finančním dohledu udrží chamtivost finančního světa na uzdě. Vyzýváme k zákazu obzvláště riskantních forem investování a ke zdanění kapitálových pohybů.
<P>
Cituji: "podporujete každý článek Lisabonské smlouvy". Namísto pokračování základního zaměření na vnitřní trh chceme sociální Evropu. Chceme závazek odzbrojení a civilního řešení konfliktů namísto dalšího růstu vojenských kapacit.
<P>
Vnímáme Evropu jako vůdčí velmoc a chceme rozšířit ideologii svobodného trhu a marketizaci všech oblastí života po celém světě. Jsme pro mezikulturní, mnohostranný dialog a pro co možná největší pomoc rozvojovým zemím při překonávání hospodářské, potravinové, finanční a klimatické krize.
<P>
Dámy a pánové, zvolme společně Komisi, která si dá za cíl sociální, mírumilovnou, hospodářsky udržitelnou a demokratickou Evropskou unii. Pokud chceme získat podporu pro projekt EU mezi lidmi Evropy, musíme se rozejít s radikálními koncepty svobodného trhu a přímější demokracie. V takovém případě není pan Barroso pro práci předsedy vhodnou osobou.
<SPEAKER ID="157" NAME="Nigel Farage">
jménem skupiny EFD. - Pane předsedo, rád bych se pana Barrosa zeptal: proč ten nevhodný spěch? Proč měnit pravidla hry? Proč má vaše znovuzvolení předsedou Komise na dalších pět let proběhnout zrovna nyní? Samozřejmě, odpovědí je Irsko aLisabonská smlouva. Plánem je ukázat každému, že je loď pevná, že jde všechno dobře a že všechno, co mají Irové udělat, je napravit jejich poněkud hloupou chybičku - a váš pracovní dokument je vskutku sepsán tak, jako kdyby byla smlouva již ratifikována.
<P>
Ale chybí nám tu jeden poněkud důležitý bod: vy jste byl šéfem; vy jste byl po dobu pěti let vládcem. Vy jste byl odpovědný za dohled nad tím, že Ústavní smlouva projde. Ale to vám nevyšlo, že? Francouzi řekli "ne" a Nizozemci řekli "ne", ale vy jste odmítl tyto demokratické výsledky přijmout a podílel jste se, spolu s mnoha poslanci tohoto Parlamentu, na naprostém podvodu, jímž je Lisabonská smlouva.
<P>
Řekl jste nám, že vlajka a hymna se přestanou používat, ale to jsem zatím nezaregistroval. Ne, přejmenoval jste ji na Lisabonskou smlouvu, ale nemohl jste zabránit Irům hlasovat a Irové řekli "ne". Ale opět jste nemohl přijmout demokratické výsledky, kdepak - Irové museli znovu hlasovat!
<P>
Vzhledem k tomu, že máte zodpovědnost, kde je v tomto všem princip demokratické zodpovědnosti? Mohl byste namítnout, že v Evropské unii už dnes mnoho demokracie není, ale stále by měla existovat alespoň nějaká úroveň zodpovědnosti a já tvrdím, že v předvečer toho, co by klidně mohlo být čtvrtým odmítnutím této smlouvy, tím, které ji nadobro odsoudí, by vás tento Parlament neměl dosadit jako předsedu Komise na dalších pět let, a to dokud budeme znát výsledek.
<P>
Pokud Irové řeknou "ne" podruhé, pak prostě musíme respektovat to, co řeknou, a vy musíte jako předseda Komise odejít. Na jakékoliv jiné pozici a v jakémkoliv jiném zaměstnání by k tomu došlo a já navrhuji, aby tomu tak bylo i v evropské politice.
<P>
A co váš rejstřík? Dohlížel jste na lisabonskou agendu: beze stopy zapadla ještě předtím, než nás zasáhla úvěrová krize. Nyní nám říkáte, že musíme mít komisaře pro přistěhovalectví, čímž národním státům odebíráte nejzákladnější právo rozhodnout si o tom, kdo přichází do jejich zemí žít, pracovat a usadit se. Pokračujete ve své posedlosti klimatickými změnami, což vedlo k masivním nákladům a vůbec žádnému reálnému prospěchu. Ale především skutečností zůstává, že jste ignoroval irské referendum, že jste řekl, že Irové tuto smlouvu nemohou zastavit: už jen z tohoto jediného důvodu vás nemohu podpořit.
<P>
Ale možná se jen hrozně mýlím. Je možné, že jste nakonec tou správnou osobou, protože ve včerejším vydání deníku Daily Telegraph byla v průzkumu položena otázka: Pokud Lisabon projde bez referenda, chtěli byste, aby Británie zůstala součástí Evropské unie? A poměrem 43% ku 26% - poprvé za 30 let - valná většina Britů řekla, že chtějí, abychom z Evropské unie odešli, pokud si pan Barroso prosadí své. Takže možná jsem to špatně pochopil: možná jste tou správnou osobou. Uvidíme.
<P>
(Potlesk a smích z některých míst)
<P>
Ano, velmi rád půjde!
<SPEAKER ID="158" NAME="Krisztina Morvai" AFFILIATION="NI">
(HU) Pane předsedo, Evropa dosáhla historického mezníku. Miliony lidí, kteří si poctivě vydělávají každodenní prací na živobytí, chtějí zásadní změnu. Chtějí bojovat s velkou nespravedlností neoliberalismu a globálního kapitálu. Jsou mezi nimi majitelé rodinných farem, zemědělci, vlastníci malých společností a státní zaměstnanci. Aby toho byli schopni, nutně potřebují lidská práva. Mrzí mě, že zde není komisař, aby slyšel, jak hovořím na obranu lidských práv a občanských svobod. Tato práva jsou nezbytná pro to, aby lidé mohli vyjadřovat své názory, jinými slovy, aby mohli využívat svobody přesvědčení, svobody shromažďování a svobody projevu, aniž by byli označeni za fašisty, jak se ostatně stalo i dnes v této sněmovně, nebo střeleni do oka, zastrašováni policejním násilím, týráni, uvrženi do vězení nebo vystaveni podvodnému trestnímu stíhání.
<P>
Když se všechny tyto události v Maďarsku na podzim roku 2006 staly, obrátili jsme se na vás, abyste něco udělali. Neudělali jste nic. Proč ne? Ráda bych požádala místopředsedu Parlamentu, pana Schmitta, aby potvrdil, co se stalo, proč jsme se na vás obrátili. Bylo to kvůli tomu, co se stalo na setkání, které zorganizovala strana Fidesz, občanská strana ...
<P>
(Předsedaí řečnici přerušil)
<SPEAKER ID="159" NAME="Cecilia Malmström" LANGUAGE="SV">
Děkuji vám, pane předsedo vážení poslanci, děkuji vám za možnost říci v této diskusi pár slov. Musím říci, že je skvělé být opět zpět v Evropském parlamentu. Diskuse a projevy zde jsou nepochybně dynamičtější a zábavnější než ty doma ve Švédsku.
<P>
Ráda bych blahopřála panu Barrosovi za to, že nám předložil tak jasnou představu o tom, jakou úlohu by chtěl, aby Komise zastávala, a o svém reformním programu na příštích pět let. Také jsem pozorně naslouchala tomu, co říkali zpravodajové skupin. Samozřejmě je velmi mnoho věcí, které bych mohla okomentovat, ale dnes to neudělám, protože toto není rozprava Rady. Jedná se o rozpravu Parlamentu s kandidátem na předsedu Komise.
<P>
Jak jsem zmínila, není mým úkolem komentovat to, co zde bylo řečeno, ale debatu jsem poslouchala velmi pozorně. Chtěla bych říci jen dvě věci. První je zřejmá: José Manuel Barroso byl jednomyslně nominován 27 hlavami států nebo předsedy vlád různých politických příslušností. Pro vedení Komise v dalším volebním období má naši jasnou podporu. To samozřejmě nezmenšuje povinnost Parlamentu ho důkladně prověřit a rozhodnout, zda bude nebo nebude schválen.
<P>
Má další poznámka je také zřejmá, ale snese zopakování. Žijeme ve velmi nejistých dobách značných a obtížných výzev. Potřebujeme silnou Evropu schopnou jednat a takovou, v níž evropské orgány řádně fungují a jsou schopny spolupráce. Potřebujeme jistotu, srozumitelnost a stabilitu, abychom se společně mohli zabývat záležitostmi, u nichž naši občané očekávají výsledky a to, že je Evropa bude řešit.
<SPEAKER ID="160" NAME="José Manuel Barroso">
kandidát na předsedu Komise. - Pane předsedo, především nám dovolte se zaměřit na některé otázky hlavního obsahu politik.
<P>
Komise neobhajuje a nikdy neobhajovala privatizaci veřejných služeb. Jsme přesvědčeni, že veřejné služby jsou důležitou součástí našeho evropského modelu společnosti.
<P>
Jsme však přesvědčeni zejména o důležitosti toho, aby tyto veřejné služby fungovaly v rámci silného jednotného trhu podle pravidel Společenství. To je velmi důležité. Pokud chceme mít skutečnou Evropskou unii, je nutné, aby byl vnitřní trh uznáván.
<P>
Buďme upřímní: někdy když se objeví nějaký problém, někteří národní politici říkají, že je to chyba Bruselu, a když jsou úspěšní, říkají, že je to jejich zásluha. Takže prosím nepouštějme se do obvinění, že za privatizaci může Brusel. Jedná se o rozhodnutí na národní úrovni. Mezi našimi členskými státy máme země, které se rozhodly některé veřejné služby privatizovat, ale neuložil jim to Brusel.
<P>
Myslím si, že útoky na Brusel zacházejí někdy až příliš daleko. Každý by měl přijmout svou zodpovědnost.
<P>
Další poznámka se týká vysílání pracovníků. Zásady směrnice jsou opravdu ty, které zde byly zmíněny, a to zejména socialistickou skupinou: respekt k základním právům zaměstnanců; říkal jsem to velmi často. Pro nás jsou svatá tato práva: právo na stávku; shromažďovací právo.
<P>
Základní práva jsou něčím velmi důležitým. Pocházím ze země, kde po jedno období neexistovala žádná občanská práva nebo sociální práva, takže vím, co to znamená mít k těmto sociálním právům přístup.
<P>
Zároveň jsme ale oddaní svobodě pohybu v Evropě. Bez této svobody pohybu nebudeme mít Evropu. Takže se pokusme nějakým způsobem obě zásady usmířit. Nepřistupujme na výklady Evropského soudního dvora. Proto zde navrhuji postup, jež je inspirován mnohými z vašich návrhů, a jsem připraven oddaně pracovat se všemi poslanci tohoto Parlamentu na jeho dosažení, abychom měli silnější Evropu, udrželi náš vnitřní trh, ale plně respektovali sociální práva našich pracovníků.
<P>
Co se týče regulace a deregulace, dovolte mi toto vyjasnit a žádám vás, pane Cohn-Bendite, najděte prohlášení, v němž obhajuji deregulaci. Vždy jsem říkal "lepší regulace" nebo "chytrá regulace". Není mou chybou, pokud se to ve francouzštině překládá jako "deregulace”. Lepší legislativa: mieux légiférer, nikoliv moins légiférer.
<P>
kandidát na předsedu Komise. - (FR) A pane Cohn-Bendite, rád bych vám něco řekl. Jste mnou posedlý. Já vámi posedlý nejsem. Naopak s vámi téměř cítím, protože mi připomínáte mé mládí ...
<P>
(Potlesk)
<P>
Existuje jedna politická záležitost, která je velmi důležitá. Mohu být kritizován za mnoho věcí a jsem ten první, kdo připustí, že jsou zde záležitosti, za které já i Komise můžeme být kritizováni. Musíme ale splnit náš závazek týkající se klimatických změn: každý uzná, že jsme v této záležitosti světovými lídry. Obdržel jsem za Komisi uznání od prezidenta Obamy, od generálního tajemníka Organizace spojených národů a od držitele Nobelovy ceny míru, pana Pachauriho, který mi napsal dojemný dopis. Jako první se s vámi podělím o tento úspěch Evropy, protože skupina Zelených / Evropské svobodné aliance k programu za ekologický růst přispěla.
<P>
Nemylte se: jsem pro ekologický růst; nejsem pro úpadek Evropy. Toto je důležité. Jsem pro ekologický růst, životaschopný růst, ale nejsem pro deindustrializaci Evropy. Nejsem pro snižování počtu pracovních míst v Evropě. Skutečností je, že je to Komise, kdo učinil pro klimatické změny nejvíce, a je to přesně ta Komise, z níž pan Cohn-Bendit dělá od začátku obětního beránka. Ještě předtím, než jsem představil hlavní směry politiky a dokonce předtím, než jsem se vaší skupině představil, jste řekl "ne". Dokonce jste i vyrobil trička. Trička s nápisem "Zastavte Barrosa" se neprodávala dobře.
<P>
Mluvíte o halucinacích, pane Cohn-Bendite. Slyšte! Strana postavila kandidáte před volbami. Sám jsem vaše návrhy slyšel. Navrhovali jste britského konzervativce, pana Pattena. Dokonce mám za to, že jste navrhli za kandidáta francouzského předsedu vlády, což ukazuje ... ale ne, nenavrhli, protože jsem si myslel, že se jednalo o laskavost podobnou té, kterou jste prokázali panu Sakozymu, když jste rozdělili levici ve Francii.
<P>
Pane Cohn-Bendite, pravda je taková: pokud chceme mít Evropu, která je blíž občanům, musíme naše volby činit na základě politik. Byl bych velmi rád, kdyby proevropské síly podporovaly proevropský program. Představil jsem vám velmi proevropský program. Je na vás, zda budete pro mě hlasovat. Nejsem to já, kdo rozhodne o tom, kdo mě musí podpořit. Vy musíte hlasovat. Mám proevropský program spojený s Lisabonskou smlouvou. To nemusí být pro každého nejlepší zpráva, ale já v ni věřím. Navrhuji vám nyní novou ambici pro Evropu. Uplynulých pět let bylo lety upevňování rozšířené Evropy. Neomlouvám se za to, že mám podporu hlav 27 států nebo předsedů vlád, které jsou ze všech politických stran, samozřejmě proto, že jsem přesvědčen, že je mou základní úlohou lidi spojovat. Poprvé máme rozšířenou Evropu. Neomlouvám se za to, že jsem loajálně pracoval po boku těchto hlav států nebo předsedů vlád. Je nepochybné, že znovuzvolený předseda Komise bude mít vyšší autoritu. Vyzývám vás, abyste poskytli pevnou podporu Komisi, která je pro větší ctižádost, pro odhodlanější růst a pro evropský projekt solidarity a svobody. Nabízím vám oddanou spolupráci. Někteří lidé se z tohoto sami vyloučili. To je hanba! Za svou osobu hodlám i nadále zůstat oddaný svým hodnotám a dokonce i hodnotám, které někdy hájíte.
<P>
(Potlesk)
<P>
(Pan Cohn-Bendit zvedl modrou kartu)
<SPEAKER ID="162" NAME="Předseda">
Musím to vysvětlit. Pan Cohn-Bendit drží modrou kartu, ale před půl hodinou jsme zjistili, že dotčené pravidlo se vztahuje jen na řečníky, kteří jsou poslanci Evropského parlamentu, a nikoliv na řečníky mimo Parlament, jako jsou třeba řečníci Komise.
<P>
Možná bychom to v budoucnu měli změnit, ale prozatím musíme pravidla dodržovat.
<SPEAKER ID="163" NAME="Othmar Karas" AFFILIATION="PPE">
(DE) Pane předsedo, pane Barroso, dámy a pánové, rád bych změnil tón této rozpravy a navrhl, abychom se všichni sami sebe zeptali: Kdo z nás nepotřebuje růst a rozvoj? Kdo z nás nemá prostor pro zlepšení? Kdo z nás se nikdy nemýlí? V mnoha oblastech je nutné nastolit nový směr, a to nejen ze strany předsedy Komise, ale i z té naší. Máme před sebou mnoho nových cest, po kterých budeme muset jít.
<P>
Mám pocit, že mnoho lidí zde hledá jedinou osobu, na níž lze svést problémy, jímž čelíme, místo toho, aby pracovali na řešení našich společných problémů s novou silou, s novými myšlenkami, nadšením a vizí. Mnoho lidí činí narážky a vytváří nedůvěru, aby odvedli pozornost od vlastních slabostí. Mnoho lidí také ignoruje volební výsledky ze dne 7. června 2009, které tvoří demokratický základ dnešní rozpravy.
<P>
Obviňujeme předsedu Komise z toho, že dělá věci, které jsou jeho povinností, jinými slovy, že se řídí smlouvami a provádí usnesení. Někdo dnes pronesl pěkné prohlášení: "Bez svobody není solidarity a bez solidarity neexistuje silná, efektivní Evropská unie." Rád bych dodal: neexistuje silná Evropské komise. Jsme všichni na jedné lodi. Všichni jsme společně odpovědní. Každý a každá z nás má svůj díl odpovědnosti. Předseda Komise má velký díl primární odpovědnosti. Jak ale řekl Martin Schulz, není to jen o něm. Jeho síla závisí na nás, na členských státech, na schopnostech a kvalitě komisařů.
<P>
To je další kapitola v naší knize. Jak budeme realizovat ekologické sociálně tržní hospodářství? Jak budeme restrukturalizovat Komisi? Jak vytvoříme komisaře pro finanční trhy? A co diplomatické služby? Co s ochranou klimatu? Na konci svého proslovu náš předseda parafrázoval citát od Bronisława Geremeka: "Pracujme všichni tvrdě podle svého a využijme příležitosti nastolit změnu namísto toho, abychom se snažili jeden druhého porazit!"
<SPEAKER ID="164" NAME="Stephen Hughes" AFFILIATION="S&amp;D">
Pane předsedo, pan Barroso si možná vzpomene na můj výstup, když minulý týden předstoupil před naši skupinu. Jak jsem tehdy řekl, pane Barroso, četl jsem vaše hlavní politické směry Komise se značným zájmem a zjistil jsem, že rétorika obsažená v hlavních směrech odráží i mé vlastní názory a politické priority. Jsem si jist, že i mnoha dalších levicových politiků.
<P>
Problémem ale je, že jste použil téměř tutéž rétoriku, když jste se sem přišel před pěti lety ucházet o předsednictví Komise. Tehdy jste učinil řadu slibů v souvislosti se sociální Evropou a obnovením sociální agendy na pět let, které nebyly splněny. Možná si například vzpomenete, že jste před pěti lety na téma služeb obecného zájmu řekl: "Nevylučuji možnost rámcové směrnice".
<P>
Nyní o pět let později by, jak jste dnes opět řekl, Evropská unie mohla zavést "kvalitní rámec pro veřejné a sociální služby". Nejsme si zcela jisti, co to znamená. Víme ale, co znamená rámcová směrnice a je pro nás to velmi důležitý závazek, který bychom rádi, abyste přijal. Říci nám, že nevylučujete takovou možnost, tentokrát již nestačí.
<P>
Když jsme váš dokument minulý týden pročítali, hledali jsme konkrétní závazky, ale nenašli jsme ani jeden. Co jsme našli - díky Googlu - je, že samotné hlavní směry politiky, které jsou předkládány jako transformační program, nejsou z větší míry ničím jiným než recyklací stávajících textů Komise a existujících politik.
<P>
Tři hrubé poznámky k vašim hlavním směrům:
<P>
Zaprvé, jednoduše se nezabývají vážností těžké nezaměstnanosti a sociální krize, které čelíme a která se bude v nadcházejících měsících a možná i letech zhoršovat.
<P>
Zadruhé si myslíme, že vaše slova o únikové strategii z krize jsou ukvapená. Pozměnil jste to v tom, co jste nám dnes řekl. Měli bychom ale hovořit o vstupní strategii, strategii pozitivních intervencí do pracovního trhu, a to nejen na úrovni členských států, ale na evropské úrovni.
<P>
Zatřetí, váš transformační program je programem minulosti. Krize volá po odvážnějších a dalekosáhlejších politikách, než jaké máte na mysli vy. Místo toho prioritou nové Komise číslo jedna musí být spuštění modernizované a ambiciózní evropské sociální agendy.
<P>
Poslouchal jsem velmi pozorně, co jste dnes opět říkal v reakci na rozsudek v případu Laval v souvislosti se směrnicí o vysílání pracovníků. Dnes jste opět řekl, že cestou je prováděcí nařízení, aniž bychom se dotkli směrnice. To jednoduše nebude fungovat. Problém je v samotné směrnici, která stále dokola opakuje, že "členské státy 'mohou'...". Pokud prováděcí nařízení nenahradí nebo nepřekoná směrnici, problém z případu Laval zůstane.
<P>
Promiňte nám také, pokud vás posuzujeme na základě vaší historie. Případ Laval se neudál včera. Co jste udělal v průběhu téměř dvou let od doby, kdy rozsudek v případě Laval vyslal nárazové vlny napříč odborovým hnutím?
<P>
Poslední otázka: zavážete se dnes, že uděláte vše pro to, aby bylo příští kolegium Komise řádně vyvážené z hlediska pohlaví?
<SPEAKER ID="165" NAME="Alexander Graf Lambsdorff" AFFILIATION="ALDE">
(DE) Pane předsedo, dámy a pánové, proč teď? Proč pan Barroso? To jsou dvě otázky, na něž musíme odpovědět.
<P>
Otázka "Proč právě nyní?" byla zde již pokryta. Jsme uprostřed finanční a hospodářské krize a podmínky pro silný hospodářský růst a tvorbu dalších pracovních míst nebudou zavedeny přes noc. Potřebujeme efektivní Komisi a potřebujeme společnou, dlouhodobou evropskou strategii. Na tomto nemůžeme začít pracovat příští rok, musíme začít okamžitě. Proto také musíme hlasovat nyní.
<P>
Proč pan Barroso? Těší mě jasné prohlášení předsedy Komise, kandidáta, týkající se sociálně tržního hospodářství, konkurence a vnitřního trhu. Jako liberálové také máme vysoká očekávání a vysoké požadavky. Očekáváme, že společná strategie bude vyvinuta společně s členskými státy.
<P>
Ve střednědobém horizontu nebude stačit mít jen síť regulátorů monitorujících finanční trhy. Potřebujeme jednotný evropský finanční kontrolní orgán. Jak právě řekl Guy Verhofstadt, bude pro nás rozhodující střednědobý přezkum.
<P>
Jako liberálové věříme, že vytvoření pozice komisaře pro základní práva je pozitivním krokem. Chceme, aby měl skutečné pravomoci. Pro každého, kdo neví, co to znamená: ochrana osobních údajů a zacházení s žadateli o azyl na vnějších hranicích Evropy jsou témata, která si zasluhují více pozornosti.
<P>
Rád bych řekl pár slov k poznámkám, které zde dnes padly k politické situaci. Velmi mě mrzí, že většina sociálních demokratů nebude zítra pro vás hlasovat. Sociální demokraté se tak vyčleňují z proevropské aliance, kterou jsme chtěli vytvořit, zejména v otázkách evropských politik. Pan Schulz, pan Bisky a pan Cohn-Bendit organizují rudě/rudě/zelenou blokádu Evropy, nebo se o to alespoň snaží. Rozhodující faktor je tento: nemůžeme se bránit proti dohodě mezi evropskými konzervativci, ale je důležité, aby liberálové a křesťanští demokraté zachovali schopnost Evropy jednat.
<SPEAKER ID="166" NAME="Jill Evans" AFFILIATION="Verts/ALE">
Pane předsedající, hovořím jménem členů Evropské svobodné aliance, členů Skupiny Zelených / ESA. Věříme v rovnost pro všechny lidi v Evropě. Podporujeme nezávislost národů a regionů Evropy, které v současné době nejsou členskými státy, ale chtějí se jimi stát, a vedeme kampaň za rovná práva mluvčích všech jazyků, ať jsou úředními jazyky Evropské unie nebo dalšími úředními jazyky a ať jimi v členském státě hovoří většina nebo menšina obyvatel.
<P>
Pane Barroso, ve vašich hlavních směrech politiky a i dnes jste hovořil o potřebě vytvořit pocit spojení mezi Evropskou unií a jejími občany, ale toho nikdy nelze dosáhnout, dokud EU neuzná skutečné národy a lid a dokud subsidiarita nebude fungovat na všech úrovních a nejen mezi Evropskou unií a vládou členského státu.
<P>
Pokud nám má Evropská unie účinně pomáhat v průběhu hospodářské krize, razit cestu v boji s klimatickými změnami, chránit veřejné služby, bránit lidská práva a přispívat k mezinárodnímu míru a odzbrojení, pak potřebuje vklad od nás všech, a to včetně Walesu, Skotska, Katalánska, Korsiky, Vlámska a mnoha dalších.
<P>
Napříč Evropou dnes probíhají diskuse, konzultace a referenda a nemluvím zde o Lisabonu, ale o návrzích na ústavní změnu a větší autonomii v těchto zemích. Je mi líto, že jste ve svých hlavních směrech politik nepotvrdil, neuznal nebo se nezabýval tímto současným vývojem a nepředložil návrhy na větší zapojení zemí a regionů, které mají zákonodárné pravomoci při rozhodování na úrovni EU, což je něco, co my v ESA považujeme za důležité. Znovu bych vás požádala, abyste tak učinil.
<SPEAKER ID="167" NAME="Timothy Kirkhope" AFFILIATION="ECR">
Pane předsedo, jedna z nejsžíravějších kritik Evropské unie se týká toho, že se EU více zabývá svými vnitřními systémy, než tím, aby ukázala své vedení v globálních záležitostech nebo jednala způsobem, který přidá hodnotu životům občanů. Nikde se tato tendence neprojevila více, než v nesmyslné diskusi, kterou jsme byli nuceni přetrpět a která se týkala toho, zda a kdy jmenovat předsedu Komise.
<P>
Dnešní výročí pádu banky Lehman Brothers je příhodným připomenutím neblahého stavu evropského hospodářství, a zejména britského. Nezaměstnanost vzrůstá, kamkoliv se podíváme, a od důležitého celosvětového summitu o klimatických změnách nás dělí jen týdny. Za těchto okolností by bylo absurdní se snažit o odklad jmenování předsedy Komise po září.
<P>
Četl jsem hlavní směry politik předsedy Barrosa s velkým zájmem. Upřímně vítám diskusi, kterou měla skupina ECR možnost vést. Zaprvé naší ústřední prioritou musí být opětovné nastartování hopsodářského růstu a vybudování dlouhodobé konkurenceschopnosti. V krátkodobém horizontu to znamená méně intervencí do hospodářství a vzdorování protekcionismu. Pak musíme zajistit návrat ke zdravým veřejným financím a pracovat na zajištění další liberalizace trhu, aby se obnovila důvěra obchodu a podniků a zajistilo se řádné investování do dovedností a lidského kapitálu, stejně jako do inovací a výzkumu.
<P>
Komise musí sehrát životně důležitou úlohu při zajištění toho, aby orgány EU nepodkopaly hospodářskou obnovu uvalením zbytečné a přílišné zátěže na podniky. Práce, kterou v této oblasti vykonali předseda Barroso a komisař Verheugen, je značná. Řešení nadměrné regulace a podpora programu "lepší regulace" - ačkoliv já osobně bych, pane Barroso, upřednostňoval, aby se tomu říkalo "deregulace" - byla úspěchem minulé Komise. Je ale politováníhodné, že tento úspěch nebyl více uznán, a zároveň je nutná další práce. Potřebujeme zkušeného místopředsedu Komise, který by byl za tuto oblast odpovědný. Požaduji, pane předsedo Barosso, abyste takové jmenování učinil, pokud zítra budete zvolen předsedou.
<P>
Co se týče tématu klimatických změn, je pravda, že EU v této oblasti prokázala vedoucí úlohu při mezinárodních vyjednáváních, a musí tomu tak být i nadále. Vítám důraz, který předseda Barroso klade na nutnost ukázat, jak boj s klimatickými změnami může pomoci při modernizaci našich hospodářství.
<P>
Další oblastí, kterou chci zdůraznit, je závazek reorganizovat rozpočet EU celkovou reformou. Taková reforma je už dávno potřebná a měla by být povinným závazkem.
<P>
Ačkoliv já osobně i má skupina silně podporujeme opětovné jmenování předsedy a vítáme některé z hlavních prvků, nesouhlasíme se vším, jak již řekl můj přítel Michał Kamiński. Velmi mě znepokojují plány Komise v oblasti přistěhovalectví a azylu a co se týče Velké Británie, je i nadále zásadní ponechání si národní kontroly nad našimi hranicemi.
<P>
Jak předseda Barroso ví z našich diskusí, existují problémy s návrhy Komise v oblasti finančního dohledu. Je zde skutečné nebezpečí, že klíčové finanční podniky se ku prospěchu nikoho jiného, než našich konkurentů přestěhují mimo Evropskou unii.
<P>
A nakonec v průběhu celé rozpravy zaznívaly odkazy na Lisabonskou smlouvu. Neskrývám skutečnost a omezuji se jen na opětovné zdůraznění toho, že v uplynulých třech nebo čtyřech letech Evropská unie fungovala i bez Lisabonské smlouvy perfektně. Není jediný důvod, proč by tomu tak nemohlo být i nadále.
<P>
Nakonec ocituji odstavec z konce prohlášení předsedy Barrosa. Řekl: "EU funguje nejlépe, když se soustředí na své klíčové otázky. Chci soustředit naše omezené zdroje tam, kde můžeme mít největší účinek a kde můžeme přinést nejvíce přidané hodnoty." Jinými slovy si myslím, že to znamená, že Evropská unie může dělat méně, ale musí to dělat lépe.
<P>
Předsedo Barroso, pokud by se tato slova stala vašimi hesly v příštích pěti letech, tvořila by vynikající základ pro růst, ale v každém případě si od nás zítra zasloužíte jednoznačné hlasování na vaši podporu.
<SPEAKER ID="168" NAME="Jean-Luc Mélenchon" AFFILIATION="GUE/NGL">
(FR) Pane předsedo, pane Barroso, orgány nedovolují, aby levice navrhla kandidáta.
<P>
Litujeme této podmínky jediného kandidáta a politických dohod mezi pravokřídlými a sociálně demokratickými vládami, které toto umožnily.
<P>
Tato podmínka popírá existenci v Evropě široce zastávaného názoru, který je naprosto v protikladu s liberálním modelem evropské integrace, kterou ztělesňujete. Toto je model, jež, aniž byste o něm řekl jediné slovo, vrhá evropskou myšlenku do hlubin nepřátelské neúčasti v evropských volbách, a co je pozoruhodné, zejména v nových členských státech.
<P>
Jedná se o model, jež změnil sen o ochranné Evropě ve stroj na ničení našich sociálních práv a našich národních průmyslů a který nutí národy navzájem spolu soutěžit, aby se uživily. Stále více lidí říká: "Z Evropy nic dobrého nepřichází".
<P>
Neviděl jste přicházet finanční katastrofu a ekologickou katastrofu, a to přes všechna varování, protože varování zde byla. Pomohl jste jim na svět - vy a ti ostatní - s tímto diktátem svobodné a čisté soutěže, která mrzačí naše společnosti a ničí jejich veřejného ducha a naše veřejné služby.
<P>
Nyní měníte slova, ale nikoliv činy. Váš program ale může být shrnut do jedné věty - nevím, zda se francouzská slovní hříčka může přeložit - která zní: "Od nynějška to bude stejné jako předtím". Evropa ale potřebuje velkou změnu, aby mohla uzavřít jednu epochu, archaické a dávno minulé éry finančního kapitalismu a nejvyšší možné produktivity.
<P>
Změna by proto mohla začít odmítnutím nadat vás předsednictvím. Proto vám naše delegace odmítne dát svůj hlas.
<SPEAKER ID="169" NAME="Timo Soini" AFFILIATION="EFD">
(FI) Pane předsedo, předsedo Barroso, navštívil jste naši euroskeptickou skupinu a my si toho ceníme. Nastal čas otázky diskutovat a dostalo se vám několika nepříjemných otázek, mimo jiné i ode mě. Skutečnost, že je pouze jeden kandidát se mi ale nelíbí. Navíc pokud vás nyní nepřijmeme, bude to jako v Irsku, kdy pan Barroso po několika měsících opět dorazí a v jiné kravatě a pak bude každý opět hlasovat o tomtéž? Máte Komisi rád. Tento dokument jsem si přečetl velmi pozorně. Říkáte v něm, že je Komise nenahraditelná a že jen Komise má pravomoc předkládat návrhy, které berou zájmy všech našich občanů v úvahu a že pouze Komise má kompetence a nezávislost.
<P>
Dámy a pánové, kde jsou národy Evropy? Kde jsou parlamenty Evropy a kde jsou evropští voliči? Neříkají snad, že se Evropská unie drží na nohou kvůli nim? Moc v to nevěřím. Pane Barroso, zastaňte se pracujících, zastaňte se zaměstnanců, protože unavená levice už to nadále není schopna dělat. Zastaňte se malých podnikatelů: nemáme nedostatek zaměstnanců, máme nedostatek zaměstnavatelů. Odvádějte dobrou práci zdola, aby lidé byli schopni zaměstnávat druhé, a takto se bude moci Evropa posunout vpřed. A konečně, předsedo Barroso, žádné daně EU, děkujeme; daní už máme dost.
<P>
(Potlesk)
<SPEAKER ID="170" NAME="Francisco Sosa Wagner" AFFILIATION="NI">
(ES) Pane předsedo, rád bych své poznámky směřoval na pana Barrosa.
<P>
Pane Barroso, po dlouhou dobu jsem vám naslouchal s velkým zájmem a také velkým respektem, vlastně již od dob, kdy jste byl politikem v zemi, která je nám a našim srdcím velmi blízká, tedy konkrétně v Portugalsku.
<P>
Nyní jste mě ale naprosto překvapil. Jsou pro to dva důvody: zaprvé jste ukázal pohrdání vůči skupině, k níž patřím - skupině nezařazených poslanců - tím, že jste nám neposkytl ani minutu svého času na vysvětlení vašich politických návrhů. Zatupujeme mnoho evropských občanů a vy jste projevil pohrdání vůči všem našim voličům.
<P>
Zadruhé, váš politický plán je slabý a vaše politické návrhy v dokumentu "Hlavní politické směry pro příští Komisi" jsou slabé. Tyto návrhy dokonce ani nezahrnují to, co jste vy sám obhajoval v průběhu volebního období jako předseda Komise. Jsem překvapen, že témata jako energetika, která byla v průběhu vašeho období ve funkci dobře řešena, jsou nyní, kdy nabízíte vaše návrhy pro příští ...
<P>
(Předsedaí řečníka přerušil)
<SPEAKER ID="171" NAME="Carlos Coelho" AFFILIATION="PPE">
(PT) Pane předsedo, paní Malmströmová, předsedo Barroso, začnu svým blahopřáním. Nejdříve vám blahopřeji k vašim pěti rokům v čele Komise, během nichž jste prokázal při jednání s členskými státy sílu, stejně jako v případě klimatických změn a v otázkách energetiky, a schopnost vytvářet kompromisy a shodu jako například ve finančních vyhlídkách, a to bez ohledu na přidané obtíže, které vzešly z rozšíření, institucionální krize a mezinárodní finanční krize.
<P>
Zadruhé, blahopřeji vám k hlavním politickým směrům příští Komise, které jste tomuto Parlamentu představil. Bohužel, pane předsedo Barroso, v demokracii se nemůžete každému zavděčit. Někteří lidé vás nemají rádi, protože jste příliš proevropský, a jiní z důvodu ideologických předsudků. Jiní vás porovnávají s minulostí, ale zapomínají, že dnes máme 27 členských států, jejichž zájmy musejí být uspokojeny, nikoliv jen 12, a že naštěstí tento Parlament má větší pravomoci a meziinstitucionální spolupráce je náročnější.
<P>
Jiní chtějí rozhodnutí odložit. Jeho odložení by ale vytvořilo vzduchoprázdno a oslabilo by jak Komisi, tak Evropu. Svět na nás nečeká. Právě včera prezident Brazílie učinil prohlášení, ve kterém které odhodil skupinu G8 do odpadkového koše dějin a podpořil skupinu G20. Svět nestojí, zatímco se Evropa dává do pořádku a volí své představitele. Odložit rozhodnutí by znamenalo přijmout to, že je Evropa v globalizovanějším světě bezvýznamná.
<P>
Jsem přirozeně hrdý na to, že Evropské komisi předsedá Portugalec, ale má podpora není jen výrazem národní solidarity. Představuje mé uznání práce, kterou jste vykonal a můj souhlas s vašimi prioritami, s nimiž se ztotožňuji: hospodářský růst; investice do inovací, vzdělávání a boje s nezaměstnaností; důraz na důležitost hospodářské a sociální soudržnosti; investice do životního prostředí a boje proti klimatickým změnám; větší bezpečnost bez omezení svobod; a posílení občanství a zapojování občanů.
<P>
Vítám to, co jste nám zrovna navrhl ohledně vzájemné spolupráce, sblížení tohoto Parlamentu a vaší Komise v zájmu společné Evropy. Je na čase, aby tento Parlament dal hlavám států různých politických seskupení důvod k vašemu jednomyslnému opakovanému jmenování do čela Komise. Hodně štěstí, předsedo Barroso a hodně úspěchu ve vaší práci.
<SPEAKER ID="172" NAME="Hannes Swoboda" AFFILIATION="S&amp;D">
(DE) Pane předsedo, pane Barroso, svou volební kampaň jsem vedl jako přední sociálně demokratický kandidát v Rakousku za silnou evropskou regulaci finančních trhů, změnu ve směrnici o vysílání pracovníků, ochranu veřejných služeb a posuzování sociálních dopadů právních předpisů. Vzhledem k tomu, že ničeho z toho nebylo dosaženo předchozí Komisí, jejíž hlavou jste byl, pracuji s předpokladem, že potřebujeme novou Komisi a nového předsedu Komise. Teš říkáte, že uděláte vše, o co jsem žádal. Jak máme najednou začít věřit tomu, co říkáte?
<P>
Můj kolega, Stephen Hughes, již zmínil skutečnost, že první Barrosova Komise neuspěla ve většině toho, co slíbila. V několika příštích týdnech budete mít čas dokázat, že to opravdu berete vážně. V tomto případě brát vážně znamená mít podporu lidí, kteří chtějí tato opatření zavést.
<P>
Již bylo řečeno, že zítra získáte podporu mnoha lidí, kteří nemají s těmito základními cíli nic společného. Získáte značnou podporu od těch poslanců Parlamentu, kteří zabránili tomu, aby bylo těchto cílů dosaženo, nebo kteří tyto cíle odmítli, například v případě směrnice o vysílání pracovníků a opatření na podporu veřejných služeb, a těch, kdo byli velmi pro privatizaci. Tito poslanci vás zítra podpoří. Musíte dokázat, že v Komisi umíte zformovat novou většinu, která opravdu chce těchto cílů dosáhnout.
<P>
V odpovědi panu Lambsdorffovi, který říká, že toto může být jen německou volební kampaní a že sociální demokraté opouštějí evropskou cestu, bych rád řekl, že to nejsou sociální demokraté, ale vy, kdo vstupuje do spojenectví s pravými Antievropany, a to je problém. Mnozí z nás by byli připraveni vás podpořit, pokud by Komise měla jasný postoj k sociální dimenzi. Registrujeme sliby, které jste dnes učinil, ale očekáváme také rozhodnutí, které dá najevo, že záležitosti, o kterých jsem dnes mluvil, budou v politice příští Komise brány vážně.
<SPEAKER ID="174" NAME="Marielle De Sarnez" AFFILIATION="ALDE">
(FR) Pane předsedající, pane Barroso, ve sněmovně jsou poslanci Evropského parlamentu, včetně mě, kteří ve vás při zítřejším hlasování svou důvěru nevloží. Ráda bych zde uvedla důvody pro toto rozhodnutí a také bych ráda vyjádřila naše obavy, protože jsem přesvědčena, že si zaslouží, abyste je slyšeli.
<P>
Domníváme se, že je Komise v současné době méně silná než před pěti lety. Jsme také přesvědčeni, že se příliš často záměrně rozhodla ustoupit Radě, aby nikoho nerozladila. Také se domníváme, že nebyla schopna využít pravomocí delegované jí Smlouvami, konkrétně práva na iniciativu, které by v době krize mělo být ve skutečnosti povinností. A konečně jsme přesvědčeni, že Komise již není tím místem, kde je vytvářen evropský obecný zájem tak, aby ho každý a všude slyšel, a že nic z toho není pro Evropu dobré.
<P>
Tato Evropa potřebuje vizi, potřebuje síly k tomu, aby myslela a vytvářela nový rozvojový model, a potřebuje nová řešení hospodářských záležitostí: jak můžeme dosáhnout větší průmyslové a rozpočtové integrace; jak můžeme stanovovat dlouhodobé priority na úkor krátkodobých; jak můžeme například zajistit, aby zde banky byly především pro podporu podniků, domácností a evropských investorů v oblasti regulace; jak můžeme ustanovit evropského regulátora, který může diskutovat sociální otázky na stejné úrovni s jeho nebo jejím americkým protějškem; jak můžeme provádět smlouvu o zaměstnanosti; jak můžeme zajistit více harmonizace směrem nahoru v měnové oblasti; jak můžeme použít a projevit solidaritu; jak můžeme dosáhnout, možná v budoucnu, dalšího rozšíření eurozóny, včetně oblasti udržitelného rozvoje; a jak můžeme dosáhnout toho, že změna bude fungovat nejen v Evropě, ale také v rozvojových zemích?
<P>
Zde jsou, pane Barroso, některé otázky, které vás čekají. Proto věřím, že potřebujeme Komisi, která umí obnovit evropský obecný zájem a jeho vizi, prostě obnovit smysl myšlenky Evropy. Na tomto základě bychom měli posuzovat vaše příští činy. Děkuji vám za pozornost.
<SPEAKER ID="175" NAME="Sven Giegold" AFFILIATION="Verts/ALE">
(DE) Pane předsedající, hloubka krize v Evropě byla způsobena nejen neetickým chováním na finančních trzích, pane Barroso. Další příčiny zahrnují rostoucí sociální nerovnosti, nebezpečnou makroekonomickou nerovnováhu mezi členskými státy, což vedlo k nedostatku solidarity a závislosti Evropy na rostoucích cenách zdrojů.
<P>
Občané Evropy si zaslouží Komisi, která opakovaně dává tyto hlubší příčiny zpátky na program místo toho, aby z nich dělala tabu, aby dělala opak, a místo toho, aby přenášela odpovědnost na členské státy. Potřebujeme v Evropě řádně koordinované ekonomické a fiskální politiky. V Evropě potřebujeme v oblasti daní spolupráci, která skoncuje s daňovým dumpingem. Pouze pak bude možné zastavit šíření sociálních rozkolů a financovat potřebné investice šetrné k životnímu prostředí. Potřebujeme politiku, která důsledně podporuje zelené technologie a životní styl, aby došlo k rychlému snížení závislosti EU na neobnovitelných zdrojích. To bude představovat zelenou ekologickou revoluci.
<P>
Žádnou z těchto věcí nemohu ve vašem programunalézt, pane Barroso, a z toho důvodu pro vás nemohu hlasovat.
<SPEAKER ID="176" NAME="Roberts Zīle" AFFILIATION="ECR">
(LV) Děkuji, pane předsedající, pane Barroso, již léta některé z menších členských států udržovaly fixní směnný kurz národních měn vůči euru, a to ještě předtím, než vstoupily do Evropské unie. To finančnímu sektoru Evropské unie umožnilo ziskově do těchto zemí investovat. Udržení tohoto fixního směnného kurzu v době krize má ale v těchto zemích za následek sociálně dramatické znehodnocení příjmů obyvatelstva a spekulativní útoky na rezervy cizích měn v centrálních bankách těchto zemí. To přichází jak jejich občany, tak Evropskou komisi jako věřitele, draho. Rychlejší zavedení eura v těchto zemích by snížilo náklady a vytvořilo stabilitu. Proto, pane Barroso, bych rád viděl, že podporujete uplatňování maastrichtských kritérií adekvátně ke krizové době a se stejnou horlivostí, jako bráníte Lisabonskou smlouvu. Děkuji vám.
<SPEAKER ID="177" NAME="Joe Higgins" AFFILIATION="GUE/NGL">
Pane předsedající, jsem proti nominaci pana Barrosa na předsedu Komise. Pan Barroso využívá Evropskou komisi k zasahování do demokratických práv Irů na svobodné rozhodování o přijetí či odmítnutí Lisabonské smlouvy v referendu ze dne 2. října.
<P>
V těchto dnech poslala jeho Komise s velkým cynismem zaměstnance Komise do škol po celém Irsku, aby podle všeho hovořili o tom, jak je Komise Evropské unie dobrá - což ve skutečnosti představuje signál jejich rodičům, že by měli dát Lisabonu své "ano". Navíc se vyšší úředník Komise otevřeně zúčastnil veřejných shromáždění organizací, které vedly kampaň za Lisabonskou smlouvu.
<P>
Podobně jako Caesar Augustus, vysílá pan Barroso své posly, aby Irům řekli, co by měli udělat. Do demokratické diskuse se pustíme s kýmkoliv, ale když státní úředníci zasahují na jedné straně této diskuse, jedná se o hrubé zneužití peněz daňových poplatníků,.
<P>
(GA) Politiky pana Barrosa vůbec nejsou ku prospěchu evropské pracovní síly a Lisabonská smlouva není ku prospěchu evropské pracovní síly, ale spíš podporuje militarizaci a privatizaci a z tohoto důvodu od nynějška nepřijímáme pana Barrosa jako předsedu.
<SPEAKER ID="179" NAME="Nicole Sinclaire" AFFILIATION="EFD">
Pane předsedající, předseda Barroso hájí ambiciózní Evropu. Evropská unie toho určitě dosáhla: 27 států během 50 let a Lisabonská smlouva - pokud bude ratifikována Irskem - bude znamenat smrt jejich národní suverenity a spuštění převzetí Evropskou unií.
<P>
My v UKIP ale odmítáme plán pana Barrosa na evropskou integraci, protože víme, že existence jednotlivých členských států není bezvýznamná. Národní suverenita je podložím našich hodnot a úhelným kamenem demokracie Spojeného království. V Evropské unii jsou lidská práva - ať již individuální nebo kolektivní - na druhém místě za solidaritou vůči Evropanům. Tyto dvě věci jsou přímo neslučitelné, ale předseda Barroso je dává společně do středu své vize Evropské unie v příštích pěti letech, tedy se solidaritou jako úhelným kamenem evropské společnosti.
<P>
My v UKIP dáváme přednost suverenitě před solidaritou. Když občané členských států vyjádří názory v národních referendech, výsledky by měly být konečné a měly by respektovat jejich právo na vlastní názor, ale verze občanských práv podle Evropské unie znamená nechat je hlasovat znovu a znovu v národních referendech, dokud neustoupí tlaku a neřeknou své "ano".
<P>
Takto bylo dosaženo Maastrichtské smlouvy a Smlouvy z Nice a nyní EU následuje stejnou taktiku a nutí Irsko znovu hlasovat o Lisabonské smlouvě, když ji již jednou zamítlo, stejně jako Francie a Nizozemsko. Co je to za práva, když jsou zamítnuta ve jménu solidarity? UKIP staví suverenitu a občanská práva nad solidaritu. Odmítáme Lisabonskou smlouvu a její vizi předsedy Barrosa.
<SPEAKER ID="180" NAME="Hans-Peter Martin" AFFILIATION="NI">
(DE) Pane předsedající, potřebujeme revoluci v demokracii. Pane Barroso, představte si, že jdete to voleb v Evropě, jen vy a žádný další kandidát Jaké procento hlasů byste dostal? Co by občané udělali?
<P>
Pravděpodobně by vás dnes vyslechli a viděli by, že slibujete všechno všem. Také by doufejme zjistili, co jste udělal před pěti lety. To bylo v době, kdy jste většině lidí hodně slíbil. Šlo by o to porovnat, co jste slíbil tehdy a co slibujete nyní s tím, co lze očekávat. Jsem přesvědčen, že velmi, velmi málo.
<P>
Představujete starou Evropu, zfušovanou Evropu, příspění k finanční krizi jako výsledek selhání na straně Komise, nedostatek odpovědnosti vůči klimatickým otázkám a tak dále. Byl bych na straně většiny evropských občanů, protože jsem přesvědčen, že byste nedostal víc než 10 nebo 12 nebo 15 % hlasů.
<SPEAKER ID="181" NAME="Werner Langen" AFFILIATION="PPE">
(DE) Pane předsedající, dámy a pánové, předem bych rád řekl, že němečtí konzervativní (CDU/CSU) poslanci Parlamentu vás, pane Barroso, podpoří ve vaší kandidatuře na druhé funkční období. Máme ale od vás a samozřejmě i příští Komise v průběhu druhého funkčního období zvláštní očekávání. Chci, aby toto bylo zřejmé.
<P>
Naše požadavky jsou zaměřené na budoucnost, ale samozřejmě máme za sebou pětiletou zkušenost, a proto bych rád stručně zdůraznil změny, kterých bychom chtěli dosáhnout. Podle našeho názoru uplynulých pět let přineslo světlé i stinné momenty. Stinnými momenty jsou nedostatek regulace finančních trhů, protože Komise postrádala odvahu přijmout nezbytná opatření proti jednotlivým členským státům, které blokovaly růst, patrný růst pravomocí Rady, autonomie komisařů, kteří přehlížejí myšlenku subsidiarity.
<P>
Poskytneme vašemu programu a hlavním směrům podporu, protože věříme, že představují správný přístup. Chceme zajistit, že některých věcí, které jsou pro nás důležité, dosáhneme a jsem si jist, že to vezmete v úvahu. Zaprvé, model sociálně tržního hospodářství musí být základem naší společné politiky v Evropě, jinými slovy svoboda a odpovědnost a nejen svoboda, kterou lze nalézt na finančních trzích.
<P>
Konkurenceschopnost Evropy a jistota pracovních míst musí být porovnána s ochranou životního prostředí a klimatu. Byl jsem poněkud překvapen, že tento obecný postoj potenciálně vystavujete nebezpečí tím, že jmenujete zvláštního komisaře pro otázky klimatu. Potřebujeme v Evropě průmyslovou základnu a problémy světa, jako je hlad, chudoba a nemoci, mohou být vyřešeny pouze, pokud je Evropa silnou hospodářskou velmocí se základnou tohoto druhu.
<P>
Občané musí poskytnout Evropě svou podporu. Nadměrná regulace významně snižuje motivaci lidí a odcizuje je konceptu Evropy, což je důvod, proč chceme nezávislé posouzení dopadu právních předpisů.
<P>
Začtvrté a nakonec chceme od základů novou verzi meziinstitucionálních dohod. Za těchto podmínek bude pětileté funkční období pozitivním.
<SPEAKER ID="182" NAME="Adrian Severin" AFFILIATION="S&amp;D">
Pane předsedající, člověk nemůže požadovat, aby politik lidové strany byl socialistou, ani nemůže žádat, aby socialista hlasoval pro politika lidové strany. Bylo by to takto jednoduché, kdyby to nebylo daleko složitější.
<P>
Proč se ale cítíme rozpačitě a rozPOLCENĚ, když máme podpořit vaši kandidaturu? Buďme upřímní. Seznam zklamání a selhání v průběhu funkčního období této Komise je příliš dlouhý, stejně jako seznam nesplněných slibů a iniciativ. V důsledku toho naši evropští občané ztratili nejen důvěru v evropské orgány, ale také své naděje a vášeň.
<P>
Abychom byli zcela spravedliví, musíme připustit, že za to vše nemůžete nést odpovědnost sám. Hlavní odpovědnost by měla ležet na národních politických vedoucích představitelích, kteří vždy přičítali úspěchy vlastnímu národu a neúspěchy Evropě a kteří většinou upřednostňovali národní sobectví před evropskou solidaritou.
<P>
Mnoho z vašich komisařů, včetně socialistů, a i národních představitelů, je také odpovědných za nedostatek vize, odvahy, kompetence a vůle. Proto dnes nestojíme tváří v tvář jen vám, ale těm, kdo vás nominovali jako jediného kandidáta na jeden z nejdůležitějších evropských postů. Samozřejmě tak neučinili z respektu k vašim kvalitám a silným stránkám, ale pro to, co považují za vaše slabiny. Ne proto, že by věřili, že budete pracovat pro dosažení ještě užší unie se silnou sociální přitažlivostí, ale protože si myslí, že je budete před každou iniciativou Evropské komise jednotlivě žádat o národní požehnání.
<P>
Je paradoxní, že Evropský parlament jako orgán Společenství, dnes spíše než aby upevnil svým většinovým "ano" demokratickou legitimitu příštího předsedy orgánu Společenství, tedy Komise, prostřednictvím tohoto kandidáta kriticky rozebírá mezivládní orgán, tedy Radu.
<P>
Proto bude na konci celého procesu našeho hlasování o kolegiu důležité to, zda dokážete, že jste jedním z nás, a ne jedním z nich.
<SPEAKER ID="183" NAME="Andrew Duff" AFFILIATION="ALDE">
Pane předsedající, předsedovi Barrosovi bychom měli blahopřát k jeho horlivé podpoře programu změny smlouvy v průběhu jeho předchozího funkčního období. Myslím, že by se mu také mělo poděkovat za zveřejnění dobrého programu stability a za nezbytné návrhy na zlepšení v obtížných sektorech politik, na nichž se všichni shodneme.
<P>
Musím ale říci, že vzhledem k propadu HDP a zvyšování našich výdajů stojíme v období do roku 2014 tváří v tvář výhledu na čerstvou rozpočtovou krizi a v té době věřím, že předseda Barroso bude pevně na straně Parlamentu a bude proti stanovisku, o kterém předpokládáme, že bude stanoviskem národních pokladen jednotlivých států.
<P>
Skutečností je, že Unie potřebuje větší rozpočet a rozpočtovou politiku navrženou tak, aby podpořila hospodářské ozdravení. Národní výdaje by měly být přesunuty do evropského rozpočtu tam, kde je jasná efektivita nákladů, úspory z rozsahu a přidaná hodnota a kde selhání trhu vyžaduje silnější evropské politiky na jejich nápravu.
<P>
Musíme rozpočet zajistit prostřednictvím nezávislého a progresivnějšího a transparentnějšího systému.
<SPEAKER ID="184" NAME="Hans-Peter Martin" AFFILIATION="NI">
(DE) Pane předsedající, nenarážím samozřejmě na předchozího řečníka, ale chtěl bych vás požádat, abyste byl při přerušování řečníků, kteří přesáhnou řečnickou dobu, spravedlivý. Některé poslance dramaticky přerušíte a jiné necháte vymezenou dobu překračovat velmi dlouho. To je nepřijatelné.
<SPEAKER ID="185" NAME="Seán Kelly" AFFILIATION="PPE">
Pane předsedající, chci vysvětlit, že Irsko nemusí hlasovat znovu, protože to někdo řekl: Irové hlasují znovu proto, že se tak sami rozhodli, a učiní vlastní rozhodnutí. Zadruhé, nynější hlasování je odlišné od toho minulého. Máme záruky, které Irům věci ujasňují, a máme také záruku, že si můžeme ponechat našeho komisaře.
<P>
(Předsedající řečníka přerušil)
<SPEAKER ID="186" NAME="Předsedající">
Pane Kelly, je mi líto, toto je nový postup, musíme ho ale správně uplatňovat. Vztahuje se pouze na otázky na předchozího řečníka, nikoliv na prohlášení. Omlouvám se, že vás přerušuji.
<SPEAKER ID="187" NAME="José Manuel Barroso">
kandidát na předsedu Komise. - Pane předsedající, začnu otázkami jednotlivých politik a pak politikou, pokud budu mít čas.
<P>
Co se týče otázek pana Hughese, myslím, že je důležité vysvětlit záležitosti, které jsou velmi důležité pro vaši skupinu a pro mě i pro náš závazek vůči sociálně tržnímu hospodářství. Co se týče vysílání pracovníků, můj závazek k nařízení se hodlá zaměřit na řešení problému, který jste vyzdvihl, pane Hughesi. Záležitosti kolem provádění a výkladu, které způsobily nejistotu, jsou problémem. Připomínám, že nařízení je přímo použitelné a bude vyžadovat méně času než celková revize směrnice. V každém případě, to jsem již řekl, pokud to bude nutné, můžeme se k revizi směrnice přistoupit.
<P>
Co se týče případu Laval, komisař Špidla, člen vaší socialistické rodiny, ve shodě se mnou důkladně hledal praktická řešení. Musíte si být vědom toho, že problémy, které jste přednesl, se nevyskytují ve všech členských státech. Různorodost pracovního práva v členských státech znamená, že se situace podobná případu Laval může objevit v některých členských státech, ne však v jiných. Ze všech poslanců byste právě vy měl vědět, že se členské státy, sociální partneři a odbory svého acquis v oblasti pracovního práva drží. Museli jsme vyhodnotit situaci, abychom se ujistili, že náprava nezpůsobí větší problém, než je ten, který má řešit. Pan Špidla provedl analýzu, a proto mohu nyní navrhnout řešení a snažit se v tomto Parlamentu o širokou shodu.
<P>
Pokud jde o veřejné služby, pan Hughes se ptal, proč Komise ještě nenavrhla rámcovou směrnici. Zdůraznil bych, že moje Komise odvedla velmi důležitou právní práci při vyjasnění použití předpisů pro poskytování státní podpory veřejným službám. To bylo před pěti lety důležité téma a pravdou je, že tato vysvětlení uklidnila vášně kolem letité diskuse o veřejných službách na vnitřním trhu. Neřekl jsem, že už neexistují žádné další problémy. Naopak je připouštím. Jsem odhodlán celkově vyhodnotit situaci, a bude-li to nutné, nebudu váhat jít ještě dále. Při diskusích s vaší skupinou jsem učinil upřímnou a čestnou nabídku a těším se, že na tomto budeme společně pracovat, a to i na odpovídajících právních nástrojích.
<P>
Teď k otázce rovnováhy z hlediska pohlaví. Jsem tomuto tématu oddán a má Komise má rekordní počet žen. Říkám vám upřímně, že s některými členskými státy probíhal tvrdý boj o to, aby vyslaly do Komise schopné ženy, protože ženy poslat nechtěly. Jak víte, iniciativa v tomto směru vychází od členských států. Mám v úmyslu se o to opět maximálně zasadit. Vzpomínám si, že první Delorsova komise neměla žádné ženy a ta druhá měla jen jednu. Mezi členy mé Komise bylo najednou devět žen, což, jak si myslím, je velmi důležité. Jmenoval jsem úplně první ženu do funkce generální tajemnice - což je v Komisi nejdůležitější úřednická pozice - jsem tomuto tématu velmi oddán a potřebuji v tomto směru vaši podporu. Prosím ale znovu, abyste také pracovali se svými členskými státy, aby se k této rutině neuchylovaly, protože po 50 let nebyly některé členské státy schopné do Komise navrhnout ani jednu ženu.
<P>
Co se týče sociálních záležitostí, řekněme si to na rovinu. Pokud chcete napadat karikaturu pana Barrosa, poslužte si, ale dobře víte, že jsem často předkládal návrhy, které byly Radou odmítnuty - mimochodem i některými vládami z vaší skupiny. Buďme upřímní. Na posledním zasedání Evropské rady jsem navrhl, aby se od států, které nemají tu možnost, nevyžadovalo spolufinancování Sociálního fondu, zejména pak od nových členských států, které mají problémy. Já ten návrh předložil. Různými vládami byl odmítnut, včetně některých, jejichž vedení nebo ministr financí je z vaší strany. Takže naprosto nesouhlasím. Není intelektuálně upřímné Komisi stále napadat. Míjíte cíl. Je to pro vás snazší, ale skutečnost je taková, že se velmi snažíme. Po tomto zasedání Rady jsem předložil návrh - jejž nyní Rada posuzuje - pozastavit pravidla pro spolufinancování Sociálního fondu pro ty země, které mají problémy. Jsem oddaný sociální soudržnosti. Jak bych jí mohl nebýt oddaný, když pocházím ze země, jako je Portugalsko, které má z Evropské unie takový prospěch? Jsem oddaný sociální a hospodářské soudržnosti, a proto věřím, že karikatura, kterou se někteří snaží zobrazovat, poškozuje Evropu. Souhlasím s tím, co dříve řekl pan Lambsdorff. Upřednostnil bych podporu hlavních proevropských politických skupin, ale některé se z toho vylučují. Je to vaše volba, ne moje.
<P>
Rád bych dosáhl co největší shody a nikoho nevyloučil. Buďme upřímní: v dějinách evropské integrace to nebyla jen Evropská lidová strana, socialisté, liberálové, kdo k ní velmi přispěli. Od konzervativce, lorda Cockfielda, po komunistu jako Altiero Spinelli, po hnutí Zelených, k evropské integraci přispěli mnozí. Po volbách a při různorodosti názorů je důležité, abychom pro Evropu pracovali společně. Potřebujeme silnou Evropu, ale je tu rozpor. Na jedné straně říkáte, že potřebujete silnou Komisi, chcete, abych se postavil některým členským státům, které se chovají příliš národně, ale zároveň říkáte: "Nebudeme pro vás hlasovat. Hodláme váš vliv zmenšit. Před členskými státy vás hodláme oslabit". Zde je tedy rozpor, řekněme si to upřímně. Pokud chcete silnou Komisi, která má všechna práva a iniciativu bránit evropské zájmy, poskytněte mi alespoň výhodu pochybností. Žijeme v obtížných dobách a já vám učinil upřímnou nabídku, čestnou a plně transparentní nabídku všem poslancům Parlamentu. Nemůžete říci, že říkám různé věci různým skupinám, protože všem vám předkládám ten samý program. Dnes jsem přidal nějaké doplňky a vyjasnění, ale je to ten samý program. Samozřejmě je kompromisní, ale Evropa funguje jako kompromis. Evropa nemůže fungovat na základě fanatismu nebo dogmatismu.
<P>
Děkuji Evropské lidové straně za podporu, kterou mi poskytla. Jsem opravdu vděčný za vaši podporu, ale Evropská lidová strana byla první, která řekla, že toto nechtějí, protože jsou sami. Žádná strana sama o sobě nemá většinu, takže musíme v Evropě budovat konsensus. Budování konsensu v Evropě je nesmírně důležité. Samozřejmě si zachováváme názorové rozdíly a udržujeme politickou diskusi, ale usilujeme o silnější Evropu. Jsem tomuto oddaný. A vy? To je má otázka.
<SPEAKER ID="188" NAME="Joe Higgins" AFFILIATION="GUE/NGL">
Pane předsedající, pan Barroso neodpověděl na mou otázku týkající se zasahování Komise do demokratického procesu v Irsku ohledně Lisabonské smlouvy ...
<P>
(Předsedající řečníka přerušil)
<SPEAKER ID="189" NAME="Hélène Flautre" AFFILIATION="Verts/ALE">
(FR) Pane předsedající, pane Barroso, mám problém, což znamená, že zítra pro vás nehodlám hlasovat, ale vy víte o co jde, protože moje skupina to dobře vysvětlila. Jedná se o politickou záležitost. Nemáte projekt na environmentální a sociální transformaci Evropy. Jenže jsem přesvědčena, že to je to, co se musí dnes udělat.
<P>
Jak to ale pan Daul elegantně vyjádřil, volby vyhrála pravice, proto jste i vy napravo. Situace je jasná.
<P>
Ráda bych předsedu Komise respektovala, ale mám s tím problém: když vás vidím, nevyhnutelně myslím - a ujišťuji vás, že je to pravda - na vaši odpovědnost za tajné lety CIA.
<P>
Mezi lety 2002 a 2006 bylo do Guantánama přesunuto přes portugalský vzdušný prostor 728 osob. V letech 2002 a 2004 jste byl ministrem. Proto vám nejsem schopna věřit, pane Barroso, když pronášíte proslovy o Evropě, která je obráncem lidských práv. Co od vás očekávám - v co doufám, protože bych vás ráda v budoucnu jako předsedu Komise respektovala - nejsou vaše paměti za jakoukoliv dobu, ale to, že uznáte svou odpovědnost za tento závažný čin, který vrhá stín na evropské hodnoty.
<SPEAKER ID="190" NAME="Derk Jan Eppink" AFFILIATION="ECR">
Pane předsedající, existuje pořekadlo, že když nejste u stolu, jste na jídelním lístku. Příští desetiletí rozhodne, kde se bude nacházet Evropa. Současná vedoucí generace v západní Evropě prožívá dovolenou od dějin. Vyrostli jsme v míru. Vyrostli jsme v sociálním státě. Udělali jsme dluhy a předali je našim dětem. Ale dějiny nám klepou na dveře. V nadcházejících letech budeme mít stagnující hospodářství; čelíme narůstajícímu přistěhovalectví a živíme stárnoucí populaci.
<P>
Bohužel Evropa nemá kultura úspěchu. Evropským snem je co nejdříve odejít na penzi na Francouzskou riviéru. Pokud nebudeme inovovat a nerozvineme podnikatelskou kulturu, jak jste načrtl, Evropa bude na jídelním lístku.
<P>
Spoléhám na vaše vůdcovství. Mohu vám dát jednu radu: udržujte Evropu zaměřenou na její hlavní úkol. Pokud v tom selžete, selžete ve všem. Zůstaňte otevřený a nenavrhuje evropskou daň, protože to vyprovokuje rolnickou revoluci proti Evropě. Nikdy jsem neviděl demonstraci za evropskou daň. Je to prostě příliš vzdálený most a přiživíte jen hněv veřejnosti.
<P>
Počítám s vaším smyslem pro realitu a tím, že budete chtít dostat Evropu ke stolu, a ne na jídelní lístek, a přeji vám hodně štěstí do vašeho druhého funkčního období.
<SPEAKER ID="191" NAME="Andreas Mölzer" AFFILIATION="NI">
(DE) Pane předsedající, víme, že pan Barroso představuje posunující se kompromis mezi těmi, kdo jsou v Evropě u moci. Také víme, že je nejnižším společným jmenovatelem mezi vládami členských států. Také víme, že pan Barroso může každému něco nabídnout: náznak maoismu pro levicové poslance, trochu konzervatizmu pro členy křesťansko sociální strany, povrchní znalost neoliberalismu plus zelený a socialistický přístup.
<P>
Pan Barroso bude samozřejmě postaven jako kandidát bez opozice, bez alternativy. Z tohoto důvodu má nyní několik perných dnů a musí 'vyslechnout nepříjemné poznámky od sjednocené levice a od dalších kritiků.
<P>
Vyplatí se to ovšem, protože víme, že po těchto perných dnech bude pan Barroso pravděpodobně zase předsedou Komise a že opět dojde k nesnadnému kompromisu mezi velkými a mocnými skupinami v této sněmovně, ale také mezi vládami v Radě, a že pan Barroso, který ztělesnil chyby evropské integrace posledních pěti let, bude nejspíš v tomto pokračovat po dobu dalších pěti let. Když dojde na věc, máme všichni velmi malý vliv.
<SPEAKER ID="192" NAME="Jacek Saryusz-Wolski" AFFILIATION="PPE">
Pane předsedající, dovolte mi začít tím, že řeknu, že podporujeme evropské úsilí pan předsedy Barrosa a jeho program, a říkám to jménem 28 polských poslanců Evropského parlamentu, možná i více.
<P>
V programu je ale jedna věc, která je zvláště blízká našim srdcím, a tou je energetická bezpečnost. Víte, předsedo Barroso, že tato sněmovna je s tímto tématem velmi spoutaná. Musíme se vrátit a přehodnotit jak pokrok, tak nedostatky v tomto procesu, a stanovit priority pro nadcházející měsíce a roky.
<P>
Současná situace není uspokojivá, ale poněkud šedivá, protože bez ohledu na všechna prohlášení a zřejmou dobrou vůli není pokrok dosažený co do energetické infrastruktury a krizových mechanismů ani zdaleka dostatečný. Přijatá opatření nenaplňují všechna očekávání a nejsou dostatečná.
<P>
Samozřejmě vítáme krátkodobá opatření stanovená Komisí a předsednictvím, ale očekáváme dlouhodobou vizi a odhodlání předsedy Komise, a pokud to bude nezbytné, i to, že předseda Komise bude čelit nebo napadat netečnost nebo egoismus členských států. Potřebujeme od vás silnou Komisi a silné vedení, protože potřebujeme, aby Komise jednala jménem celé Unie a v zájmu občanů Unie.
<P>
Dovolte mi zdůraznit, že také vedení by mělo být založeno na dohodě, kterou musíte vést a budovat v Parlamentu a Komisi, stejně jako v členských státech. Jak víte, tato myšlenka padla zde v Parlamentu před třemi lety, ale máme ještě před sebou dlouhou cestu a stále si ještě musíme počkat, než se tento sen uskuteční.
<P>
Doufám, předsedo Barroso, že do konce tohoto volebního období tento zázrak uskutečníte a že k tomu dostanete příležitost.
<P>
S tímto očekáváním vaši kandidaturu podporujeme a držíme vám palce pro vaše předsednictví.
<SPEAKER ID="193" NAME="Marita Ulvskog" AFFILIATION="S&amp;D">
(SV) Pane předsedající, pane Barroso, ve svém úvodu jste řekl, že Evropa a svět utrpěl krizi hodnot. Proč nepoužíváte jednoduchý jazyk? Čím jsme utrpěli je, samozřejmě, krize radikálního tržního myšlení, kdy vy a vaše skupina patří mezi jeho přední obránce. Svým voličům jsem slíbila, že pro vás nebudu hlasovat - stejně jako další sociální demokraté - pokud nezaručíte, že směrnice o vysílání pracovníků bude pozměněna tak, aby posílila práva pracovníků.
<P>
Nyní slyším, jak se snažíte, aby váš projev vyzněl, jako byste požadavek splnil. Říkáte ale, že tento požadavek na změnu směrnice nebude naplněn pozměňovacím návrhem, ale prostřednictvím nového nařízení, o němž víme, že bude naprosto neadekvátní. Zároveň slyším, že malujete chybný obraz následků těchto pozměňovacích návrhů ke směrnici o vysílání pracovníků. Již se vás na to dříve ptali a pokaždé jste se odpovědi vyhnul. Znovu se vás zeptám: podniknete kroky k pozměnění směrnice o vysílání pracovníků tak, aby evropští pracovníci dostali napříč Evropskou unií rovný plat za stejnou práci namísto toho, abychom zažívali dumping v odměňování, kterým v současnosti v Evropě trpíme?
<SPEAKER ID="194" NAME="Olle Schmidt" AFFILIATION="ALDE">
(SV) Pane předsedající, Evropa je dnes kontinentem definovaný mírem a demokracií. Nebylo tomu tak před 70 lety, kdy byla Evropa ve válce. Nebylo tomu tak ani před 20 lety, kdy byla Evropa rozdělena na Východ a Západ.
<P>
Naše generace má odpovědnost za správu našeho kontinentu a zachování a posílení otevřené a demokratické Evropy. Pane Barroso, vy máte obzvláštní odpovědnost.
<P>
Evropa potřebuje jasné vedení a Evropskou unii, která je jak viditelná a zde pro Evropany v těžkých časech stejně jako v těch dobrých. Potřebujeme vedení, které naslouchá. Musíte v tomto ohledu udělat víc. Rád bych viděl více odhodlání, jaké jste prokázal dnes, rád bych viděl více José Manuela Barrosa, které jsme viděli dnes.
<P>
Zítra dostanete podporu Liberální strany Švédska - strany Cecilie Malmströmové, ne proto, že bychom s vámi souhlasili ve všem, ale protože jsme přesvědčeni, že můžete udělat víc, než co jste nám doposud předvedl.
<P>
Zde je několik hlavních principů pokračování vaší práce.
<P>
Protekcionismus je ohavnost - dokonce i pro dřívějšího maoistu. Síla Evropské unie leží v jejích otevřených hranicích a svobodném obchodu.
<P>
Lidská práva se vztahují na každého, ať je kdekoliv. V tomto směru musíte udělat víc.
<P>
Hospodářská krize volá po novém globálním pořádku, s vyrovnanými předpisy, které nám umožňují zabývat se klimatickou krizí. Osvoboďte evropské zemědělce a dejte spotřebitelům a trhu šanci.
<P>
Evropská unie nepotřebuje další institucionální boje o moc. Před takovým osudem nás chraňte! Evropa již měla dost zkrachovaných existencí. Pane Barroso, doufejme, že zítra budete mít příležitost sestavit novou Komisi. Doufám, že pak zařídíte, aby byl v nové Komisi stejný počet žen i mužů.
<SPEAKER ID="195" NAME="Michail Tremopoulos" AFFILIATION="Verts/ALE">
(EL) Pane Barroso, jak víte, vůbec jste se nezmínil o svém stanovisku ohledně záležitostí, jako jsou ochrana biodiverzity nebo vaše závazky založené na Rozvojových cílech tisíciletí a strategii udržitelného rozvoje Evropské unie.
<P>
Zaměřím se na smysl slova flexikurita, které často používáte, když kombinujete flexibilitu a bezpečnost. Zdá se, že tento koncept skrývá vážná nebezpečí ve smyslu ochrany zaměstnanců. Například zaměstnání na částečný úvazek je v pořádku, pokud se jedná o zaměstnancovu volbu. Nucené zaměstnání, kdy zaměstnanec nemá žádnou volbu, ale třeba není schopen si najít práci, spíše připomíná částečnou nezaměstnanost.
<P>
Podobný problém je u nuceného zaměstnávání u povolání a s pracovní dobou, které mají negativní dopad na osobní život občanů a kvalitu jejich života. Pokud budete zvolen, jaké politické pokyny hodláte k těmto záležitostem vydat, v případech, které se vás týkají? Proč nezmiňujete konkrétní cíle pro ekologické profese a jiné takové iniciativy, a to ne abyste se stal "zeleným", ale abyste třeba jen ukázal, která cesta je cestou z krize?
<SPEAKER ID="196" NAME="George Becali" AFFILIATION="NI">
(RO) Pane Barroso, četl jsem váš dokument, ale upřímně, budu zítra pro vás hlasovat, protože si myslím, že Evropa potřebuje praktikujícího křesťana, jako jste vy, s tímto typem vzdělání. Myslím, že se zítra stanete předsedou Komise, a vyzývám vás, pane Barroso, abyste požádal Boha, aby vám dal to, co dal Šalamounovi: moudrost k vedení Evropské komise. Proste Boha.
<SPEAKER ID="197" NAME="Mario Mauro" AFFILIATION="PPE">
(IT) Pane předsedající, dámy a pánové, italská delegace Evropské lidové strany vás, pane Barroso, s naším obvyklým respektem, přátelstvím a oddaností podpoří.
<P>
Vyzýváme vás nicméně, abyste prokázal více odvahy, aby naše orgány byly schopné čelit závažným dobám, které právě zažíváme, a soustředit se nejen na legitimní obavy vlád, ale především na potřeby mladých generací a jejich přání založit domov, mít rodinu a děti: v podstatě, abyste měl odvahu bojovat za skutečnou Evropu podepřenou naším smyslem pro odpovědnost, a nikoliv naším politickým mixem. Proto vyzývám své kolegy, socialistické poslance, aby ukázali tu samou odvahu.
<P>
Samozřejmě, opětovné zvolení pana Barrosa může být nouzovým řešením krize konsensu, která se jasně ukázala na výsledcích voleb, ale hlasování pro kandidáta, i kdyby šlo o hlasování s podmínkami vůči kandidátovi na předsedu Komise, by vám všem poskytlo příležitost hrát svou úlohu v této obtížné době a vyslat jasný signál evropské veřejnosti, a sice že to, co nás spojuje, je silnější než to, co nás rozděluje, a že jen tímto způsobem, společně, si můžeme navzájem pomoci z propasti.
<P>
V krátkosti, nejedná se jen o "ano" pro pana Barrosa, ale o "ano" jasnému a jednoduchému receptu: Komise vytvořená s přispěním vás všech znamená, že bude Komise nezávislejší, výkonnější, silnější a jinými slovy, evropštější.
<SPEAKER ID="198" NAME="Monika Flašíková Beňová" AFFILIATION="S&amp;D">
(SK) Ráda bych hovořila na téma, které znepokojuje nejen mě, ale i mnoho lidí v Evropské unii. Naše hospodářství procházejí velmi těžkým obdobím, obdobím krize, jejíž dopady pociťují zejména tzv. obyčejní lidé. Tito lidé se bojí o svou práci, bojí se o svou existenci, o své děti a právě to vytváří jakousi živnou půdu, tento strach a obavy, pro nárůst krajně pravicového extremismu v Evropské unii i v členských státech.
<P>
V minulosti schovávali krajně pravicoví extrémisti svoje tváře za různými maskami a kuklami. Dnes však pochodují po náměstích a veřejně vystupují před médii. Nejen to, tito lidé, kteří okolo sebe šíří nenávist vůči Romům, vůči Židům, přistěhovalcům, homosexuálům, zakládají politické strany a bohužel právě v tomto komplikovaném období úspěšně kandidují do národních parlamentů, ale i do Evropského parlamentu.
<P>
Nakonec, nebylo to tak dávno, co jsme byli svědky i zde, na půdě tohoto demokratického orgánu, zde v Evropském parlamentu, příchodu, resp. pochodu některých poslanců v uniformách připomínajících fašistické období druhé světové války.
<P>
Chci se vás proto zeptat, vážený pane předsedo, jakým způsobem chcete v budoucnosti ze svého postu a Komise, jakožto orgánu, proti takovémuto znevažování půdy Evropského parlamentu, ale zejména vůči konkrétnímu boji proti extremismu, přijímat opatření.
<SPEAKER ID="199" NAME="Sophia in 't Veld" AFFILIATION="ALDE">
Pane předsedající, pan Barroso poznamenal, že žijeme ve výjimečné době - pravda - ale výjimečné doby vyžadují výjimečné vedení. Jste takovým vůdcem, pane Barroso? Nepodporovala jsem vás v roce 2004 a bohužel jste za pět let neudělal dost, abyste mě přesvědčil.
<P>
Většina mé skupiny je ale ochotna vám poskytnout výsadu pochybnosti, necháme nicméně naše konečné rozhodnutí do chvíle, kdy uvidíme celý balík oblastí působnosti komisařů a všechny podrobnosti vašeho politického programu, protože nezapomeňte, a já doufám, že v tom tu ironii slyšíte, že předseda Evropské komise je politik, nikoliv státní úředník s jistotou zaměstnání.
<P>
Bez ohledu na výsledky hlasování tento proces posílil evropskou parlamentní demokracii, protože navzdory tomu, čeho se někteří v této sněmovně obávají, povinnost kandidáta vést svou kampaň pozici předsedy Komise neoslabila, ale posílila. Protože jak to vidím já, mandát poskytnutý Evropským parlamentem politickému programu představuje solidnější základ než jmenování na základě zákulisních jednání mezi národními vládami.
<P>
Také shodou okolností věřím, na rozdíl od vás, pokud jsem poslouchala pozorně, že vznik skutečné opozice v této sněmovně je velmi vítaným a zdravým znamením toho, že evropská parlamentní demokracie je životaschopná a vyzrálá.
<P>
Takže pane Barroso, míč je na vaší straně. Vyrovnáte se s výzvou? Protože ještě jste mě nepřesvědčil. Ale to zdaleka není tak důležité, pane Barroso, jako přesvědčit evropské občany v příštích pěti letech.
<P>
(Potlesk)
<SPEAKER ID="201" NAME="Judith Sargentini" AFFILIATION="Verts/ALE">
(NL) Paní předsedající. Pane Barroso, když vypukla úvěrová krize, neudělal jste nic. Bylo to francouzské předsednictví, které našlo cestu k nouzovému východu. Otěže jste nepřevzal: ne s vaším plánem na obnovu evropského hopsodářství - nedokázal jste, aby byla státní pomoc automobilovému průmyslu podmíněná přísnými ekologickými podmínkami - ani s vaším návrhem na lepší finanční dohled: hned na začátku jste kapituloval v tváří opozici z londýnské City. Evropská unie držela otěže v globálním přístupu ke klimatické krizi, ale vy je rychle odhazujete.
<P>
Vyhrožujete tím, že odkoupíme většinu svého snížení CO2 od rozvojových zemí místo toho, abychom sami produkovali méně emisí. Můžete z toho vinit národní vlády, ale nikoliv za otřesně ubohý návrh z minulého týdne zaměřený na pomoc v boji s klimatickými změnami rozvojovým zemím: 2 miliardy EUR. To je nic v porovnání s 30 - 35 miliardami EUR, které by Evropa měla poskytnout. Tím vážně ohrožujete šance Kodaně na úspěch. Je zde také úvěrová krize, hopsodářská krize, klimatická krize - tři zkoušky skutečného vůdcovství. Pane Barroso, třikrát jste propadl.
<SPEAKER ID="202" NAME="Diane Dodds" AFFILIATION="NI">
Paní předsedající, jako nová poslankyně této sněmovny jsem naslouchala mnoha řečníkům, kteří se soustředili na historii pana Barrosa v jeho dosavadní funkci a vyslovili mnoho obav. S mnohým souhlasím.
<P>
Naše cesty, pane Barroso, se v otázce Lisabonské smlouvy zcela rozcházejí. Projevil jste ale velký zájem o můj volební obvod v Severním Irsku. Za tuto oddanost vám děkuji. Ceníme si podpory a úzkých pracovních vztahů s úředníky Komise na všech úrovních směrem k Severnímu Irsku. Těším se, že bude tento vztah pokračovat a že z ní bude mít můj volební obvod prospěch.
<P>
Naši minulost znáte: vliv násilí na investice a potřeba nových silnic a železničních spojení. Znáte obrovský potenciál pro hospodářství prostřednictvím rozvoje turismu. Abychom pomohli našemu hospodářskému rozvoji, vyzývám Komisi, aby zjistila, jaké zdroje budou k dispozici na nápravu let poznamenaných nízkými investicemi.
<P>
Jak již mnozí v této sněmovně dnes řekli, to, co se počítá, jsou činy a výkon.
<SPEAKER ID="203" NAME="Jaime Mayor Oreja" AFFILIATION="PPE">
(ES) Paní předsedající, pane předsedo Komise, chtěl bych udělat předběžnou poznámku.
<P>
Nemůžeme mít tu samou rozpravu po volbách jako před volbami, a to z úcty k volbám a k evropským občanům. V tomto směru bychom neměli dělat věci jinak než v národních parlamentech.
<P>
Pokud je jmenování evropských komisařů výsledkem většiny v každé zemi, naší hlavní starostí by mělo být, aby předseda Komise byl věrný tomu, co volil evropský lid v evropských volbách, z toho plyne důležitost a správnost toho, že se pan Barroso stane předsedou Komise. Jedná se o přísně demokratický princip.
<P>
Pan Barroso zmínil dva body, o nichž nemám žádné pochyby a nemám důvod je nepodpořit. Prvním je rozsah diagnózy současné situace, kterou uvedl ve své řeči a poznámkách. Neprožíváme jen hopsodářskou a finanční krizi, ale také krizi hodnot. Je to poprvé, co jsem v této sněmovně slyšel jakékoliv potvrzení těchto charakteristik. Nezažíváme jen krizi, ale také měnící se svět. Proto musí být víc než kdykoliv předtím kladen důraz na pozitivní jednání ze strany jednotlivců a na měnící se přístup ke státu a trhům, protože zřejmě v mnoha zemích EU žijeme nad poměry.
<P>
Dalším bodem, který také podporuji, jsou evropské ambice pana Barrosa. Evropa musí volit, stanovit priority a organizovat a krize a Lisabonská smlouva jsou dvě hlavní témata, na která se musí předseda Komise zejména soustředit. Řešení krize vyžaduje odhodlanou Komisi a také Parlament, jenž je schopen se zabývat vážnými okolnostmi, které prožíváme.
<P>
Krize ještě není u konce a její terén je ještě nerozpoznatelný. Nutí nás také zabývat se sociálními nerovnostmi v Evropské unii. Potřebujeme proto politické ambice, kterou jste dnes odpoledne, pane Barroso, ukázal.
<SPEAKER ID="204" NAME="Juan Fernando López Aguilar" AFFILIATION="S&amp;D">
(ES) Paní předsedající, pane kandidáte na předsedu, poté, co jsem vás pozorně poslouchal, bych rád podtrhl několik bodů, na nichž se mnozí z nás s vámi shodnou.
<P>
Zaprvé je zřejmé, že stojíme tváří v tvář krizi, nicméně mnozí z nás věří, že v posledních letech Evropa nebyla schopna rozvinout očekávání a naděje, které mohou pesimismus překonat.
<P>
Zadruhé je jasné, že potřebujeme Evropskou unii, silné orgány a Komisi, která ví, kam směřuje. Mnoho z nás si ale myslí, že nemůžete být kandidátem na znovuzvolení do té samé Komise, ale spíše do nové Komise tak, aby byla zahájena nová éra, v níž jsme konfrontováni s početnějšími a většími výzvami.
<P>
Potřebujeme Evropu, která je schopna regulovat trhy a zaručovat práva, zejména sociální práva. Potřebujeme ale také Evropu, která je schopna poskytnout přidanou hodnotu k nápravě globálních chyb a nespravedlností.
<P>
Poslouchal jsem návrh, aby byl do Komise přidán komisař pro přistěhovalectví, jenž má vazbu na bezpečnostní otázky. Zdůraznil bych, že přistěhovalectví nemá dopad jen nebo hlavně na naší bezpečnost, ale na naše hodnoty nebo naši kapacitu napravit nerovnosti na jejich počátku.
<P>
V důsledku toho zítřejší hlasování nebude znamenat konec procesu, ale spíše první krok nebo výchozí bod v obrovském úkolu, kterého se nová Komise musí ujmout, aby ze vzdoru k těm, kdo chtějí ochromení nebo ústup Evropské unie, mohla dát nový impuls pro mnohem lepší Evropu, než tu, kterou jsme v uplynulých letech znali. Tato nová Komise musí být schopna se prosadit vůči eurofóbům a euroskeptikům; musí být schopná bránit svou nezávislost jako evropský hnací stroj proti Radě; a musí být schopná nejen spolupráce, ale také průběžně reagovat na tento Parlament.
<SPEAKER ID="205" NAME="Michel Barnier" AFFILIATION="PPE">
(FR) Paní předsedající, pane Barroso, pro projev naší důvěry a zítřejšího jasného hlasování existuje několik důvodů, je zde několik prvků.
<P>
Prvním prvkem je demokratická zásadovost: vzhledem k volbě 27 hlav států nebo předsedů vlád, kteří vás vybrali jednomyslně; s ohledem na to, co jsme řekli v průběhu volební kampaně - což nebylo tak dávno - a s ohledem na hlasování občanů. Nehodláme se omlouvat za to, že jsme vyhráli volby, i když jsme si vědomi - velmi dobře vědomi, řekl bych našim kolegům poslancům - že vás budeme muset obklopit více nápady, než jen těmi od Evropské lidové strany (Křesťanských demokratů). Pak je zde demokratická zásadovost vzhledem k výkonu, který jste několik týdnů předváděl při náročném, upřímném a pokorném dialogu s Parlamentem, a my jsme zde, abychom to dosvědčili.
<P>
Existuje druhý důvod, kterým je přesvědčení: velmi silné přesvědčení, že nebudou v Evropě existovat silné politiky, pokud budou orgány slabé. Potřebujeme silné orgány. Proto doufáme, že bude Lisabonská smlouva ratifikována. Je to montážní krabice, díky níž budou evropské orgány fungovat. Potřebujeme silnou Komisi, která je schopná co nejrychleji čelit krizi.
<P>
Třetím důvodem je smlouva o důvěře, kterou jsme s vámi podepsali. Tváří v tvář nejvážnější a nejhlubší hospodářské, finanční, potravinové - nezapomeňme na miliardu hladovějících lidí ve světě - a ekologické krizi potřebujeme Komisi, která je schopná ukázat svého bojovného ducha. Musíme se spolu s vámi z krize poučit, co do vládnutí, regulace, inovací a nových politik - mám na mysli myšlenku evropských spořitelen na podporu malých a středních podniků ve strategických odvětvích - a co se týče nejhlubší krize, krize životního prostředí, zavést nový model hospodářského a sociálního růstu, zeleného růstu, jak jste sám řekl.
<P>
Proto, pane Barroso, budeme zítra připraveni s vámi smlouvu o důvěře podepsat.
<SPEAKER ID="206" NAME="David-Maria Sassoli" AFFILIATION="S&amp;D">
(IT) Paní předsedající, dámy a pánové, váš dnešní projev, pane Barroso, náš názor nezměnil. Náš názor zůstává silně záporný. V průběhu let vašeho předsednictví se Komise prokázala jako neschopná a postrádající autonomii. To byl případ finanční krize a totéž se týká imigrační politiky: zabezpečení základních práv a dodržení práva Společenství musí představovat dvě strany stejné politiky.
<P>
Zde ve sněmovně jste řekl, že máte v úmyslu jmenovat komisaře pro spravedlnost a práva a komisaře pro vnitřní záležitosti a přistěhovalectví. Nedělejte to, pane Barroso: přistěhovalectví a práva musejí zůstat pohromadě, aby nepodporovaly xenofóbní politiky. Zde v Parlamentu máte většinu, pravokřídlou většinu, a je zřejmé, že se s touto většinou nedokážeme identifikovat. Chápu potíže skupiny Aliance liberálů a demokratů pro Evropu, ale pane Verhofstadte, neříkejte nám, že soudržný přístup, k němuž jste vyzýval, abychom vyšli z krize, pozůstává z rychlosti, jakou bude Barrosova Komise sestavena.
<P>
Je zřejmé, že se nemůžeme identifikovat s touto většinou. Naše stanoviska nemohou být usmířena s těmi, která nebojují s rozhodností za úplnou a opravdovou svobodu přístupu k informacím, s těmi, která nebojují za zabezpečení práv a s těmi, která vnímají Parlament jako pouhé fórum představitelů národních vlád.
<SPEAKER ID="207" NAME="Marian-Jean Marinescu" AFFILIATION="PPE">
(RO) Paní předsedající, předsedo Komise, růst energetické bezpečnosti je ve vašem programu důležitým bodem. Úspěch vyjednávání s Tureckem, které vedlo k podepsání dohody o projektu Nabucco, zdůrazňuje, že je Evropská unie schopna zastupovat členské státy na mezinárodní scéně, a k tomuto úspěchu bych vám chtěl blahopřát. Doufám, že při použití těch samých metod bude dosaženo podobného úspěchu při zajišťování požadovaného objemu plynu v době, kdy budou v této oblasti země, které chtějí tomuto projektu zpřístupnit své zdroje. Budoucí Komise musí pro všechny členské státy vytvořit vnitřní trh s energiemi, efektivní soutěž a vysokou úroveň bezpečnosti dodávek.
<P>
V tomto ohledu bude hrát důležitou úlohu Agentura pro spolupráci energetických regulátorů. Rumunsko požádalo o možnost hostit ředitelství této agentury a já doufám, že získáme nezbytnou podporu. Energetická bezpečnost také závisí na sousedech EU. Musíme podporovat sousedící země, které se hlásí k evropským hodnotám a aspirují na to, stát se součástí evropské rodiny.
<P>
Chci také obrátit vaši pozornost ke stále křehké politické situaci a obtížné hospodářské situaci v Moldavské republice. Je naléhavě nutné poskytnout podporu novým politickým orgánům v Kišiněvu, aby se jim z této obtížné situace pomohlo.
<P>
Nakonec pevně věřím, že zítřejší volba bude demonstrovat stabilitu evropských orgánů a pozitivně přispěje k výsledku referenda v Irsku.
<SPEAKER ID="208" NAME="Catherine Trautmann" AFFILIATION="S&amp;D">
(FR) Paní předsedající, pane Barroso, mohla bych to říci rovnou: francouzské socialisty jste v průběhu pěti let nepřesvědčil a nepodaří se vám nás přesvědčit ani teď s projektem, v němž nešetříte slovy ani obecným obsahem.
<P>
Jak nám můžete říci "hlasujte pro mě, pokud chcete Evropu, která je jednotná ve své rozmanitosti", když přesně z toho důvodu doporučujeme počkat na výsledek irského hlasování, abychom pak hlasovali o vaší kandidatuře?
<P>
Vyzbrojen podporou členských států jste dal přednost zajištění si jmenování předem a s menšími riziky co do počtu potřebných hlasů. Myslel jste si, že předstoupení před Parlament bude jen pouhou formalitou: není tomu tak a je to jen začátek, protože vaše reakce nesplňuje očekávání občanů, kteří v krizi trpí a kteří ukázali svůj hněv vůči našim orgánům nízkou účastí.
<P>
Říkáte, že vás krize změnila a vystupujete jako velký navigátor sjednocené Evropy, ale nebyl jste schopen vést členské státy směrem ke skutečnému evropskému plánu obnovy, a stále čekáme na konkrétní a závazná opatření, která jsou potřebná pro finanční regulaci.
<P>
Tvrdíte, že jste nám poskytl záruky ohledně sociální agendy, ale všechno, co obhajujete, je nové nařízení, nikoliv revize směrnice o vysílání pracovníků. Navíc jste nepřijal pevný a především jasný závazek týkající se směrnice chránící veřejné služby.
<P>
Ukazujete přezíravost vůči tomu, jaké události si poslanci Evropského parlamentu pamatují. Nezapomněli jsme, že v posledních pěti letech nebyly nikdy sociální otázky v centru navržených řešení a teprve nyní souhlasíte se studií sociálního dopadu ke každému evropskému právnímu předpisu.
<P>
V době bezprecedentní krize, která ničí statisíce pracovních míst, musí být vykonáno vše pro zajištění toho, že počet evropských nezaměstnaných nebo pracujících chudých nedosáhne do roku 2010 počtu 25 milionů osob. Za tímto účelem musíme přijmout průmyslovou politiku.
<P>
Občané musejí mít příklad solidarity, aby bylo možné s krizí bojovat. Ani ve vašich slovech ani ve vámi deklarované ambici pro Evropu nenajdou dnes tento podnět.
<P>
Pokračovat tak, jako předtím, je katastrofa, řekl filosof Walter Benjamin. K tomu, abyste získal socialisty a sociální demokraty, máte před sebou stále ještě dlouhou cestu. Kvůli politické důslednosti a z úcty k našim voličům pro vás hlasovat nebudeme.
<SPEAKER ID="209" NAME="Wim van de Camp" AFFILIATION="PPE">
(NL) Paní předsedající. Pane Barroso, poslanci nizozemské delegace ve Skupině Evropské lidové strany (Křesťanských demokratů) budou pro vás zítra s přesvědčením hlasovat. Není to jen proto, že jsme přesvědčeni o vašich kvalitách, ale také proto, že máme naspěch. Podle našeho názoru byly poslední dva měsíce ztracenou příležitosti k řešení hospodářské krize - a my, Nizozemci, pospícháme. Samozřejmě chceme ve vašem programu více sociálně tržního hospodářství - co se nás týče, v tomto směru byla poslední Komise až příliš liberální. Doufáme, že budete i nadále bojovat proti nadměrné regulaci a že z Kodaně uděláte úspěch, ale snižte počet vytvořených evropských agentur.
<P>
Další záležitost se týká evropských občanů. Dnes odpoledne toto slovo padlo dvakrát nebo třikrát. To nestačí. Evropské volby nám ukázaly, že musíme tvrdě pracovat, abychom pro Evropu získali běžné lidi. Zaměstnanci firmy Opel, kteří musí býtpropouštěni pro nadbytečnost, si musejí okamžitě pod Evropou představit zdroj naděje, zdroj práce.
<P>
Konečně v průběhu posledních šesti týdnů jste mě zaujal jako muž s vášní a nadšením. Před výzvami jen vzkvétáte. Žádám vás, abyste toto zachoval i v příštích pěti letech: chtěl bych to vidět každý týden.
<SPEAKER ID="210" NAME="Glenis Willmott" AFFILIATION="S&amp;D">
Paní předsedající, skutečně žijeme ve výjimečné době, ale reakce pana Barrosa na hospodářskou krizi postrádá sílu a vliv a jeho slib sociální Evropy nebyl dodržen. Pane Barroso, vaše hlavní směry politiky poskytují jen malé osvětlení vašich plánů a používají hodně ze staré rétoriky použité před pěti lety. Samozřejmě že potřebujeme silný a pulsující vnitřní trh, který přináší pracovní místa a prosperitu, ale musí to jít ruku v ruce s lepšími sociálními právy pro zaměstnance a občany v Evropě, ne na jejich úkor.
<P>
Bez ohledu na silný tlak této sněmovny na nápravu nerovnováhy a na výzvy k revizi směrnice o vysílání pracovníků, k analýzám sociálních dopadů a k ambicióznějšímu balíčku hospodářské obnovy, stále čekáme. Předtím jste narážel na členství v odborech a na právo na stávku jako na svaté. Napříč Velkou Británií se opět odbory domlouvají na stávce v reakci na problémy spojené se směrnicí o vysílání pracovníků, na obavy ze snižování mezd a podkopání kolektivních dohod.
<P>
Vaše odpověď na mou otázku týkající se tohoto tématu zněla jako vřelá slova, ale přiznal jste, že směrnice se míjí účinkem. Problémy leží v provádění a ve výkladu ze strany Evropského soudního dvora (ESD). Slíbil jste nápravu skrze nový právní nástroj, ale rozhodnutí ESD ukázalo, že potřebujeme směrnici posílit, aby se skončilo se snižováním mezd.
<P>
V době finanční krize potřebujeme jasná právní pravidla a pane Barroso, potřebujeme tu samou mzdu za tu samou práci na stejném místě, a to bez ohledu na pohlaví. Jaké záruky nám poskytnete, že se tak stane?
<SPEAKER ID="211" NAME="Marianne Thyssen" AFFILIATION="PPE">
(NL) Paní předsedající, předsedo Komise, úřadující předsedkyně Rady, dámy a pánové, toto je náročná doba, doba přechodu, doba změn - ale také zajímavá doba. Z hlediska institucí přecházíme od Nice k Lisabonu. Doufám, že dorazíme nezraněni: finančně, hospodářsky, ekologicky, demograficky, dokonce i co do energetiky, migrace a bezpečnosti, a nesmíme zapomenout na globalizaci, potravinový problém, boj za zachování našeho sociálního modelu - ve všech těchto oblastech se nacházíme v bolestech změny. Zda se bude jednat o nebezpečí nebo příležitosti, záleží ve velké míře na nás.
<P>
V tomto směru je jedna věc jistá: pouze pokud použijeme evropský přístup k výzvám, pouze pokud je budeme řešit solidním, dobře nasměrovaným evropským programem - jejž máte, pane kandidáte na předsedu Komise - a pokud máme silné orgány, s nimiž lze pracovat, můžeme sami pomoci formovat budoucnost a dále rozvíjet naše sociálně a ekologicky přizpůsobené tržní hospodářství. Nemáme času nazbyt - "máme naspěch", jak můj soused zrovna uvedl - a také z tohoto důvodu musíme tlačit na novou Komisi. V současnosti, dámy a pánové, máme jediného kandidáta na předsedu, pouze jednoho.
<P>
Musíme dát José Manuelu Barrosovi naši důvěru. Každého, kdo nesouhlasí, bych požádala, aby se ujistili, zda dokážou rozeznat přátele od nepřátel - konec konců, čeho oddalováním a nesouhlasným hlasováním dosáhnete? Pokud nechcete pana Barrosa, koho chcete? Kdo byl vaším kandidátem, kdo je vaším kandidátem, ptám se Skupiny Zelených / Evropské svobodné aliance a Skupiny Progresivní aliance socialistů a demokratů v Evropském parlamentu. Pokud s vašimi plány uspějete, jste si jisti, že získáte to, co považujete za lepšího kandidáta, lepšího předsedu Komise?
<P>
Pane kandidáte na předsedu Komise, máte mou důvěru a budete mít můj hlas a také hlas mých kolegů ze skupiny. Přeji vám úspěch i při sestavování nové Komise: musíte pro to získat prostor, abyste s to posunul kupředu.
<SPEAKER ID="212" NAME="Edite Estrela" AFFILIATION="S&amp;D">
(PT) Předsedo Barroso, Lisabonská smlouva bude ratifikována a vstoupí v platnost během několika měsíců. V to doufám. Z vašeho programu a dnešního proslovu je ale jasné, že chcete posílit pravomoci Evropského parlamentu rovnou. Souhlasím, protože se již nemůžeme vrátit do dob, kdy byla budoucnost Evropy domlouvána mezi Radou a Komisí, zatímco Evropský parlament měl úlohu pouhého diváka.
<P>
Věřím, pane Barroso, že váš příští mandát bude rozhodující pro upevnění této nové institucionální rovnováhy mezi Komisí, Radou a Parlamentem. Naše podpora proto není bianco šekem, ale investicí.
<P>
Naše demokratická tradice, ochrana lidských práv a inovace ve výrobě čistších forem energie a lepší environmentální politiky jsou zřetelnými evropskými charakteristikami, ale v ničem nevybočujeme z okolního světa tolik, jako v našich sociálních politikách. Musím proto vyjádřit naši naději, že Komise, jíž budete předsedat, tím jsem si jista, přijme odpovědnost za ochranu, upevnění a zlepšení evropského sociálního modelu a za podporu rovnosti pohlaví.
<P>
Než skončím, ještě bych ráda zdůraznila, že jsem zaregistrovala, co jste dnes řekl o svých závazcích do budoucna. S hlasem portugalských socialistů můžete počítat. Můžete ale také počítat se vztahem, který bude v průběhu vašeho příštího volebního období jistě loajální, ale i velmi náročný.
<P>
Přeji vám hodně štěstí a úspěchu ve vaší práci.
<SPEAKER ID="213" NAME="Markus Ferber" AFFILIATION="PPE">
(DE) Paní předsedající, předsedo Komise, úřadující předsedkyně Rady, dámy a pánové, o čem je zítřejší hlasování? Je o tom dělat to, co mnoho lidí v této sněmovně nemůže dělat a co jiní dělat nechtějí. Je to ve skutečnosti o převzetí odpovědnosti za Evropu. Chtěl bych zdůraznit jeden bod. Pane Barroso, jsem vám velmi vděčný, že jste to opět ve své řeči zmínil. Je to o odpovědnosti za schopnost Evropy jednat v těžkých dobách, aby bylo možné překonat všechny problémy, které byly předmětem oprávněné kritiky ze strany občanů i tohoto Parlamentu. Věřím, že dnešní rozprava pomohla objasnit otázku, na koho Evropa může a nemůže v budoucnu spoléhat co se týče přijetí politické odpovědnosti v nadcházejících letech.
<P>
Chtěl bych ale pane Barroso zdůraznit, že v programu existuje celá řada témat, jimiž je zapotřebí se zabývat a v této oblasti máte velký díl odpovědnosti, protože máte monopol na odstartování iniciativ na evropské úrovni.
<P>
Rád bych se zaměřil na jedno téma, o němž si myslím, že nebylo v rozpravě dostatečně podrobně pokryto, a tím je zemědělská politika. V této oblasti čelíme řadě nových výzev. Nestačí jen zmínit skutečnost, že ministři zemědělství loni na podzim došli k rezoluci. Nestačí, že jsme začali s programem komplexní zemědělské reformy, protože když se změní základní podmínky, musíte samozřejmě převzít odpovídající iniciativu a zemědělcům v Evropské unii pomoci. Žádám, abyste se sešel s komisařkou pro zemědělství a upozornil ji, že její model při vyvádění tohoto důležitého sektoru z krize nebude úspěšný.
<P>
Jsme připraveni, a hovořím zde jménem svých kolegů, převzít odpovědnost za Evropu v zájmu Evropské unie a lidu Evropy.
<SPEAKER ID="214" NAME="Csaba Sándor Tabajdi" AFFILIATION="S&amp;D">
(FR) Paní předsedající, pane Barroso, v únoru 2008, šest měsíců před globální finanční krizí, maďarský předseda vlády navrhl zřízení evropské instituce pro dohled a monitorování globálních finančních trendů. Bohužel se Rada a Komise rozhodly tuto instituci zřídit až po propuknutí globální krize.
<P>
Pane Barroso, v jaké fázi jsou přípravy na zřízení této instituce? Kdy instituce začne pracovat?
<P>
Má druhá otázka zní: v průběhu několika posledních let neměla Komise v boji s převahou velkých obchodních řetězců žádný úspěch a neochránila ani zemědělce ani spotřebitele. Můžeme od Komise očekávat konkrétní a efektivní opatření?
<P>
Má třetí otázka je: napříč Evropou je v hluboké krizi mlékárenské odvětví, a to s velmi vážnými sociálními a politickými následky. Máte v úmyslu pozměnit, revidovat neoliberální politiku, kterou do současnosti sledovala Komise a která zcela selhala?
<P>
Má čtvrtá otázka zní: máte jako kandidát na předsedu,v úmyslu zavést smírčí mechanismus? Chcete znovu potvrdit váš úmysl pověřit nového komisaře pro základní práva odpovědností za historické národní menšiny, menšiny přistěhovalců a Romy?
<SPEAKER ID="215" NAME="Simon Busuttil" AFFILIATION="PPE">
(MT) Paní předsedající, pane Barroso, finanční a ekonomické výzvy byly rozsáhle diskutovány. Dnes bych se ale rád soustředil na práva občanů a na Evropy těchto občanů. Hovoříme o evropském občanství, občanských právech, svobodě pohybu, boji proti kriminalitě, posilování bezpečnosti, boji proti terorismu a o společné imigrační politice. To všechno má vliv na evropské občany, stejně jako hospodářské a finanční problémy. Jsou zde ale i jiné výzvy, které mají dopad na naše občany v jejich každodenním životě a které si proto zasluhují, abychom se jimi zabývali.
<P>
Máme plán, plán na vytvoření evropského prostoru založeného na spravedlnosti, svobodě a bezpečnosti. Máme program z Tampere, Haagský program a nyní i Stockholmský program. Jsem přesvědčen, že musíme do této oblasti investovat obnovenou energii. Stockholmský program otevře nové příležitosti. Navíc je zde Lisabonská smlouva, která propůjčí nové a důležité pravomoci a zároveň poskytne v této oblasti významnější úlohu tomuto Parlamentu. Dnes večer jste nám řekl, předsedo Barroso, že již nebude jen jeden, ale dva komisaři odpovědní za tuto oblast. Bylo nám řečeno, že bude ustaven komisař odpovědný za vnitřní záležitosti a přistěhovalectví a další komisař, který bude mít na starosti oblast spravedlnosti, lidských práv a občanských svobod. Uzavřeme partnerství; úzké partnerství mezi Komisí a Parlamentem pro Evropu, která bude skutečně Evropou pro naše občany, Evropou, která brání naše občanská práva; která chrání naše občanské svobody, hlídá bezpečnost našich občanů.
<P>
Ano, věřím, že společně můžeme pracovat na budování Evropy pro naše občany a přeji vám hodně štěstí při zítřejší volbě.
<SPEAKER ID="216" NAME="Zoran Thaler" AFFILIATION="S&amp;D">
(SL) Souhlasil bych s poznámkami mnoha svých kolegů, kteří již hovořili, ale dovolte mi, abych vám také položil následující otázky, pane Barroso: Provedl jste inventuru vašeho posledního funkčního období? Jste spokojen s tím, čeho jste za posledních pět let dosáhl? Umím si představit, že jste a že to je ten důvod, proč znovu kandidujete na post předsedy Komise. Zajímalo by mě ale, zda jste spokojen s tím, jak jste byl doposud efektivní co do zabránění finanční, hospodářské a sociální krizi? Můžete být s klidným svědomím svědkem závratného zvyšování nezaměstnanosti, která v současnosti v Evropské unii dosáhla milionů osob, a nestydatých odměn, které jsou opět propláceny finančním sektorem těm, kteří nás nejen uvrhli do nejhorší představitelné krize, ale také nás ohrozili chudobou?
<P>
Můžete nám dnes říci, zda máte v úmyslu v druhém funkčním období dělat věci jinak? Uvidíme i nadále totéž, nebo něco nového? Je něco, na co bychom se měli těšit? Co si myslíte, že musíte změnit na tom, jak přistupujete ke své práci?
<P>
Dovolte mi položit vám ještě jednu otázku: je to otázka, které se snažíte ve svých hlavních směrech politik všemožně vyhnout. Je zřejmé, že chcete vést Komisi Evropské unie, která čítá 500 milionů lidí. Kde jsou ambice a hnací síla našeho velkého společenství, když jde o to otevřít dveře těm spoluevropanům, kteří se chtějí připojit? Jaké další úsilí vaše Komise vyvine na urychlení tohoto procesu? Nabídnete hmatatelnou pomoc, to jest odbornost a materiální zdroje ústřední vládě Bosny a Hercegoviny, abyste jí pomohli dosáhnout kritérií potřebných k tomu, aby její občané mohli volně cestovat v rámci Evropské unie?
<SPEAKER ID="217" NAME="Gunnar Hökmark" AFFILIATION="PPE">
Paní předsedající, zítra pan Barroso získá naši podporu, nejen proto, že jste nominován 27 členskými státy, pane Barroso, a nejen proto, že potřebujeme začít pracovat, ale také proto, že jste představil široký politický program, který se zabývá hlavními výzvami naší doby. Samozřejmě na to všichni máme rozdílné názory.
<P>
Vyzveme vás a vaši Komisi k iniciativám na základě většiny tohoto Parlamentu, nikoliv tím, že bychom se snažili vnucovat menšinová stanoviska, a budeme diskutovat a zkoumat vaše návrhy a přijímat rozhodnutí na základě většiny tohoto Parlamentu. Tak funguje demokracie a tak pracujeme my. Máme důvěru nejen ve vás, ale také v tento Parlament. Dovolte mi jen říci, že hlasovat zítra "ne", aniž byste měli alternativu, znamená, že alternativu nemáte. Vyzýváme k jednání a zároveň jsou zde ti, kdo vyzývají k zastavení jednání. A musím říci, že jen s několika málo týdny do konání kodaňského summitu není odpovědné jednat tak, že nebudeme mít ustanovené vedení Komise. V době, kdy se potřebujeme zabývat všemi opatřeními a legislativou zaměřenou na finanční trhy, alternativa vyslovení "ne" nové Komisi není zodpovědná. A jednat takovým způsobem, že nemůžeme zahájit politický proces hospodářské obnovy, kdy jsou po celé Evropě ohrožena pracovní místa, není zodpovědné.
<P>
Paní předsedající, zítřejší hlasování je z velké části hlasováním o postavení Evropského parlamentu. My jako poslanci říkáme, že chceme, aby Evropa měla vedoucí postavení ve světě, ale nikdy nemůžeme mít vedoucí postavení ve světě, pokud nejsme schopni zajistit vedení Evropské unie. Dáme vám naši podporu a budeme zkoumat návrhy a budeme s vámi diskutovat, protože máme důvěru v demokracii a většinu, kterou máme v tomto Parlamentu. Hodně štěstí zítra.
<P>
(Potlesk)
<SPEAKER ID="218" NAME="Erminia Mazzoni" AFFILIATION="PPE">
(IT) Paní předsedající, dámy a pánové, pane Barroso, když sleduji tuto diskusi, jsem ještě více přesvědčena, že mám pravdu, když podporuji návrh předložený Skupinou Evropské lidové strany (Křesťanských demokratů) na podporu vaší kandidatury, a jako předsedkyně Petičního výboru bych vám ráda nabídla svůj skromný příspěvek: Pane Barroso, podporuji vaše cíle a priority, které jste vytyčil, ale dovolte mi navrhnout dvě širší oblasti týkající se zejména vyjití z hospodářské a finanční krize.
<P>
Věřím stejně jako vy, že je tato krize také a především krizí našich hodnot, základních hodnot naší společnosti. V příštích pěti letech se bude muset Evropská komise zabývat významnými výzvami. Geopolitický rámec prošel radikální změnou. Rozvíjející se země, rozvíjející se hospodářství jako Indie, Brazílie a Afrika nyní hrají významnou úlohu v reálné ekonomice. Na jedné straně nám to poskytuje nové příležitosti k růstu, ale na druhé straně nás to vystavuje rizikům tržní nadvlády, která v dlouhodobém horizontu může vytvářet vyšší úrovně chudoby.
<P>
V tomto ohledu je úloha Evropy, její civilizace a její moudrosti zásadní pro to, aby byl pěstěn obecně rozšířený, vyrovnaný růst a podpořeno dosažení občanských práv. Představuje skutečnou integraci různých kořenů a kultur. Narážím na naše kořeny, naše křesťanské kořeny, což by mohl být nástroj, s nímž můžeme řešit hodnotové hledisko této nesmírně závažné krize, ale pouze pokud je použijeme jako vodítko při podpoře rozvoje a integrace práv a povinností každého.
<P>
Na úrovni financí, pane Barroso, musíme vyhodnotit potřebu reformy měnové a finanční politiky, abychom ztlumili zápas mezi naší měnou, eurem, a starou hegemonií dolaru, a zároveň ztlumili boj s rozvíjejícími se měnami Číny a Indie tak, abychom získali přísnější regulaci finančních trhů spolu se zákazem spekulací v energetických komoditách a především potravinových komoditách, jejichž ceny mohou mnoho hospodářství vyhladovět; abychom vrátili financím zpět jejich hlavní úlohu, to je aby sloužily výrobě; a abychom nahradili nebo podpořili tradiční hospodářské příspěvky do oslabených evropských regionů daňovými pobídkami.
<P>
Co se týče Evropy občanů, již navrhujete vybudovat zintenzivněním dialogu a šířením informací, jako předsedkyně Petičního výboru se cítím být do tohoto osobně zapojena. Proto by měl být tento výbor vyzván tehdy, když Parlament bude navazovat na usnesení přijaté v předchozím volebním období.
<P>
Petiční výbor je prvním kontaktním místem mezi evropskými orgány a občany. Hledá řešení, poskytuje vysvětlení a podporuje opatření, která reagují na četné a různorodé stížnosti, které předkládají evropští občané. V této souvislosti, pane Barroso, vás vyzývám, abyste posílil vztahy mezi Komisí, kterou máte tu čest vést, a Petičním výborem, kterému předsedám, a zřídil pro to zvláštního komisaře. Již jste oznámil vytvoření dvou nových postů pro komisaře.
<P>
Evropa, která zaměřuje svůj pracovní program na své občany, jak jste uvedl, je Evropou, která musí tomuto výboru - které je fórem, místem, kde občanská práva mají svůj hlas - poskytnout věší práva a větší důstojnost.
<SPEAKER ID="219" NAME="Sophie Briard Auconie" AFFILIATION="PPE">
(FR) Paní předsedající, předsedo Komise, dámy a pánové, studovala jsem hlavní směry vašeho programu a vítám vaše úsilí v každé z hlavních oblastí politik, včetně hospodářské politiky, při pokračování a tvorbě činností; v plánu obnovy; sociální soudržnosti; environmentální politice a zejména v udržitelném rozvoji; projektech zaměřených na naši mládež, v posilování evropské obrany; a v pokračování silné a trvalé zemědělské politiky.
<P>
Tleskám vaší ambici mít vítěznou, jednotnoua ochranářskou Evropu, jak chceme i my. Zpochybňuji ale finanční postavení Evropy, co se týče všech vašich projektů. Unie musí mít pro všechny své ambice finanční zdroje. Někteří moji kolegové tento bod již zdůraznili. Z mého pohledu je životně důležité, pane Barroso, abyste podnítil členské státy k zásadnímu zvýšení jejich příspěvků do rozpočtu Společenství, a to od roku 2014. Je pravda, že díky krizi jsou rozpočty členských států v současnosti pod tlakem. Musíme se ale dívat vpřed do období po krizi a začít již nyní pracovat na rozpočtu Společenství, jež zohlední potřeby evropských opatření. Vím, že jste si této potřeby vědom, vzhledem k tomu, že jste se jí ve svém programu zabýval. dnes ještě zbývá, abyste se zavázal, že zajistíte, že v budoucnu bude mít Parlament a Rada zdroje potřebné k provádění našich politik.
<SPEAKER ID="220" NAME="Sandra Kalniete" AFFILIATION="PPE">
(LV) Ráda bych potvrdila, že poslanci Skupiny Evropské lidové strany z Lotyšska podpoří kandidaturu předsedy Barrosa. Podpoříme vás, protože doufáme, že vy, pane Barroso, budete i nadále jako předseda Evropské komise pracovat pro spravedlivější Evropu. Jsme toho názoru, že by mělo být dosaženo spravedlnosti mezi všemi členskými státy, co se týče podpory zemědělcům, a to bez ohledu na to, jak dlouho jsou členy Evropské unie. Také očekáváme, že převezmete vedoucí úlohu v reformě společné zemědělské politiky a při zabezpečení spravedlivé hospodářské soutěže pro všechny členské státy. Vyzýváme vás, abyste se ujal vedení v další liberalizaci evropského trhu služeb.
<P>
Evropa se z krize vynoří úspěšně, jen pokud založí svou strategii na silném jednotném trhu a spravedlivé hospodářské soutěži. Evropské orgány mají skutečně stabilizující úlohu při překonání krize v těch členských státech, které jsou nejvážněji zasaženy, a Lotyšsko toto ví. Ráda bych poděkovala Evropské komisi za to, že s námi pracuje. Evropská jednotná měna dokázala v těchto krizových podmínkách svou stabilizující úlohu. Pobaltské země si daly za cíl přístup k eurozóně, ale v době globálního poklesu se jedná o značně obtížný úkol. Proto vyzýváme Komisi, aby s ohledem na krizi podpořila rozumný, flexibilní přístup k provádění podmínek Paktu stability a růstu a maastrichtských kritérií. Jsem přesvědčena, že dřívější zapojení pobaltských zemí a všech evropských zemí do eurozóny je v zájmu Evropy jako celku.
<P>
Pane předsedo, naléháme na vás, abyste postupoval při rozvoji společné energetické politiky rychleji, aby se snížila závislost Evropy na monopolech. Přeji vám úspěch při zítřejším hlasování.
<SPEAKER ID="221" NAME="Damien Abad" AFFILIATION="PPE">
(FR) Paní předsedající, pane Barroso, jako člen francouzské delegace Evropské lidové strany (Křesťanských demokratů) a jako představitel Nouveau Centre, francouzské politické strany, která se zrodila z UDF, jsem si velmi přál vás dnes přímo oslovit. Především bych vám rád připomněl podporu prezidenta Francouzské republiky a francouzské vlády a zatleskal tomu, jak jste přispěl k úspěchu francouzského předsednictví.
<P>
Pan Barnier a všichni moji kolegové poslanci z francouzské předsednické většiny nyní očekávají, že se vaše Komise ujme našeho poslání vybudovat politickou Evropu, která dokáže ovlivnit hlavní globální záležitosti budoucnosti.
<P>
Abychom tuto politickou Evropu vybudovali, pane Barroso, jsme toho názoru, že se musíme vyhnout dvěma úskalím. Zaprvé úskalí, které představuje hospodářská soutěž jako absolutní a nepřekonatelné dogma. Ano, Evropa potřebuje průmyslovou politiku, zemědělskou politiku nebo energetickou politiku, která podporuje nové technologie, stejně jako potřebuje politiku zaměřenou na hospodářskou soutěž.
<P>
Druhé úskalí, jemuž je nutné se vyhnout, je proměna této Komise v pouhý generální sekretariát Rady. Potřebujeme Komisi, která je silná, která předkládá návrhy, která inovuje a která žene vpřed evropskou integraci. A proto bez ohledu na výhrady, které snad vyjádřila má vlastní politická strana ve Francii, jsem dnes ochoten podpořit vaše opatření a doprovázet vás na této smysluplné cestě, na níž se, jak se zdá, chcete vydat, a to přinejmenším ve smyslu udržitelného rozvoje a boje s klimatickými změnami.
<P>
Abych ale zajistil, aby hlasování mé i mých kolegů poslanců, kteří budou mít dnes ještě nějaké otázky, bylo co nejvíce zasvěcené, chtěl bych, abyste dnes v této sněmovně učinil dva výrazné závazky. Zaprvé realizovat skutečně smysluplnou politiku ve prospěch našeho průmyslu, našich území a všeho, co tvoří evropskou identitu.
<P>
Zadruhé udělat vše pro zajištění toho, aby byl evropský model tím, jež nejlépe srovnává tržní hospodářství s požadavky solidarity mezi členskými státy, regiony a obyvatelstvem.
<P>
Pane Barroso, dnešní mladí lidé potřebují Evropu, která jim v globalizaci pomáhá a která ztělesňuje novou naději, a jako nejmladší poslanec mezi francouzskými poslanci Evropského parlamentu jsem naprosto přesvědčen, že tito mladí lidé chtějí Evropu, která je chrání a zároveň jim nabízí nové ambice. V budoucnosti je naším úkolem budovat Evropu společně. Počítám s vámi, jako i vy můžete počítat se mnou.
<SPEAKER ID="222" NAME="Czesław Adam Siekierski" AFFILIATION="PPE">
(PL) Paní předsedající, Evropa je sjednocená. Je to Evropa míru, svobody a demokracie. Dodržujeme lidská práva a chceme realizovat program sociálně tržního hospodářství - program, který staví občany do středu naší pozornosti. Evropa je ale také rozmanitá. Máme mnoho chudých regionů, a je proto zapotřebí skutečná politika soudržnosti. Společná zemědělská politika ve skutečnosti trestá dvě Evropy - novou a starou. Vyžaduje to změny a vytvoření opravdové, sjednocené, spojené a soudržné Evropy. Vy, pane předsedo, to víte ze všech nejlíp. Jaká opatření hodláte přijmout v této oblasti, aby se situace změnila?
<SPEAKER ID="223" NAME="Hannu Takkula" AFFILIATION="ALDE">
(FI) Paní předsedající, předsedo Barroso, podle mého názoru jste jako předseda Komise naprosto uspěl. Je jednoduché kritizovat, ale musíme vám vyslovit uznání. Vést 27 různých zemí v pluralitní Evropě je obtížný úkol a vy jste se ho zhostil dobře. Byl jste vyrovnávacím faktorem mezi velkými a malými zeměmi, takže v této souvislosti bych si rád vypůjčil slova předsedy mé strany, finského premiéra Matti Vanhanena, který řekl, že si zasluhujete další funkční období. I já jsem pro vaše další funkční období a budu pro vás hlasovat. To, čeho jste za pět let dosáhl, mluví samo za sebe. Podle mého názoru nejsou zapotřebí další návrhy na nové programy, protože činy mluví samy za sebe, a já doufám, že finský komisař, Olli Rehn, se také bude v příští Komisi těšit dobré a silné pozici. Nejdůležitější ale je, že zítra budeme hlasovat pro to, abyste mohl zformovat novou Komisi. Přeji vám mnoho úspěchů.
<SPEAKER ID="224" NAME="Ulrike Lunacek" AFFILIATION="Verts/ALE">
Paní předsedající, pan Barroso často hovoří o zvláštní době, ve které žijeme, o důležitých záležitostech, jimž čelíme, a o vůdcovství, které Evropská unie musí ukázat ve finančním sektoru.
<P>
Chtěla bych se vás ale, pane Barroso, zeptat na jednu věc - a zmínil jste to i v dokumentu, který jste nám předložil - konkrétně na vlastní finanční zdroje Evropské unie. Neříkáte, odkud by měly přijít.
<P>
V této souvislosti je jedna otázka, kterou jsem vám položil při slyšení, které uspořádala Skupina Zelených / ESA minulý týden. Bohužel jsem od vás neslyšel odpověď; a tak doufám, že odpovíte nyní. Moje otázka zní: co daň z finančních transakcí?
<P>
Dokonce i pan Sarkozy ji nyní navrhuje a hovoří o ní i pan Steinmeier a další. Belgie a Francie již mají právní nástroj na její zavedení, takže proč o tom nehovořit a nevytvořit tlak na to, aby návrh na daň z finančních transakcí zvážila Komise?
<SPEAKER ID="225" NAME="Nikolaos Chountis" AFFILIATION="GUE/NGL">
(EL) Paní předsedající, pana Barrosa jsem slyšel dvakrát, jednou na plenárním zasedání a jednou na konferenci s Evropskou sjednocenou levicí, a četl jsem i jeho plány.
<P>
Mám jednu zvláštní poznámku: známe stanovisko pana Barrosa k modifikovaným politikám. Neviděli jsme ale jeho stanovisko k modifikovaným produktům. Znamená to, že dovoz a prodej kontaminovaných výrobků bude v Evropě tolerován?
<P>
Obecně řečeno, zatímco tvrdí, že podporuje nové myšlenky, které Evropa potřebuje, pan Barroso v zásadě propaguje a navrhuje ty samé neúspěšné, neoliberální recepty, které v Evropě vedly k hospodářskému poklesu a nezaměstnanosti a k vážným sociálním nerovnostem.
<P>
Tento přístup, čímž myslím váš přístup, pane Barroso, a přístup vaší Komise, vytvořil trhlinu v důvěře mezi vedením Evropské unie a evropskými občany, což se jasně ukázalo při velmi nízké účasti evropských občanů v minulých volbách.
<P>
A konečně, vzhledem k tomu, že nazýváte všechny, kdo s vaším programem nesouhlasí, Antievropany, nevyslyší vás všichni Evropané, zejména ne ti, kdo chtějí jinou Evropu, což je důvod, proč podle mého názoru, pane Barroso, nejste vhodný pro tuto pozici.
<SPEAKER ID="226" NAME="Barry Madlener" AFFILIATION="NI">
(NL) Pane Barroso, nedokázal jste získat podporu Skupiny Progresivní aliance socialistů a demokratů v Evropském Parlamentu nebo Skupiny Zelených / Evropské svobodné aliance - což spíše hovoří ve váš prospěch. Bude to vzrušující volba: když se na to podívám, můžete počítat přibližně s polovinou hlasů, takže každý hlas hraje roli. Samozřejmě, že byste také rád dostal náš hlas, tedy hlas druhé největší nizozemské strany v Parlamentu, Strany za svobodu. Jsme připraveni vám dát náš hlas, ale musíte slíbit, že zastavíte vyjednávání s Tureckem, že zajistíte, aby Nizozemsko již nebylo největším čistým přispěvatelem byrokratické Evropské unie, a že budete pracovat na Evropě suverénních členských států, spíše než na federálním super státu, k němuž aspirujete. Zvu vás k nám na návštěvu dnes ve 22:00, abychom o tom jednali. Kdo ví, možná nám toto slíbíte, získáte naši podporu a možnost pokračovat v práci - pouze úplně jiným způsobem než v minulých pěti letech.
<SPEAKER ID="227" NAME="Brian Crowley" AFFILIATION="ALDE">
Paní předsedající, nejdříve bych panu Barrosovi chtěl k zítřejšímu hlasování popřál štěstí. Bohužel jsem byl toho názoru, že mělo hlasování proběhnout v červenci, aby nemohla vzniknout nejistota. Když to ale říkám, zároveň si myslím, že politické hlavní směry, které jste, pane Barroso, vypracoval, jasně ukazují na typ vize a myšlenek, kterými chcete věci opět uvést do pohybu.
<P>
Patrně má největší prosba na vás - netýká se jen návratu do Parlamentu - by se týkala toho, abyste byl trochu víc kritický k vládám, když nedokáží plnit své závazky, protože i když se podíváme na lisabonskou strategii, 90 % lisabonské strategie se nepovedlo realizovat, protože členské státy nepřijaly opatření k tomu, aby se z nás stalo nejkonkurenceschopnější a nejdynamičtější hospodářství budoucnosti.
<P>
Vím, že je obtížné se pokusit označit jeden konkrétní stát. Neodvážil bych se to udělat, ale pokud máme jít příkladem a pokud předkládáme nápady mezi Parlamentem a Komisí týkající se toho, jak obnovíme růst a jak budeme v rámci nového hospodářství inovativní, pak se členské státy také musejí odpovědně zapojit a přijmout opatření.
<P>
A konečně, je mi smutno, když vidím, že v době nebývalých celosvětových hospodářských problémů, kdy se na nás v Evropě nahlíží jako na ty, kdo se ujímají vedení v záležitostech jako jsou bankovní regulace a opatření v ostatních takových oblastech, jsme ztratili příležitost kvůli dětinským politickým hrátkám některých skupin.
<SPEAKER ID="228" NAME="Raül Romeva i Rueda" AFFILIATION="Verts/ALE">
(ES) Pane Barroso, jste považován za obránce životního prostření, a k tomu vám gratuluji.
<P>
Minulý týden přišla dobrá zpráva, že bylo konečně rozhodnuto, že tuňák obecný, u něhož hrozí zhroucení populace, bude chráněn tím, že bude zahrnut na seznam druhů chráněných Úmluvou o mezinárodním obchodu s ohroženými druhy volně žijících živočichů a planě rostoucích rostlin. V tomto ohledu vyzývám k tomu, aby se tato dočasná podpora změnila na podporu stálou.
<P>
Problém a paradox toho všeho je, že jste právě tyto neoliberální politiky, které nás zavedly do této situace, do dnešního dne hájil, protože se jedná o politiky, které prostě privatizují zisky a socializují náklady.
<P>
V tomto směru v oblasti životního prostředí stojíme před vážným problémem. Roky jsme dotovali loďstva, která plenila naše moře a která jsou v této konkrétní souvislosti společně zodpovědná za katastrofu. Nyní žádají o peníze na překonání situace, kterou způsobila.
<P>
Je to absurdní a obtížně demokraticky ospravedlnitelné. Nemůžeme takové chyby platit penězi občanů.
<P>
Žádáme proto, aby byla společná rybářská politika revidována, a to zejména z pohledu nových zásad.
<SPEAKER ID="229" NAME="Pat the Cope Gallagher" AFFILIATION="ALDE">
Paní předsedající, jsem si jist, že si pan Barroso zítra zajistí na dalších pět let mandát předsedy Komise. Věřím, že je tou správnou osobou na tuto pozici a jeho profesní historie je působivá.
<P>
Také věřím, že bude EU fungovat efektivněji, pokud Lisabonská smlouva v mé zemi projde. Ti, kteří jsou proti smlouvě, šíří v Irsku nestoudné informace , například že minimální mzda bude 1,84 EUR.
<P>
Lidé hovoří o zelených výhoncích jako o součásti hospodářské obnovy v Evropě. Ratifikace Lisabonské smlouvy je sama o sobě zeleným výhonkem. Investiční komunita a lidé, kteří vytvářejí pracovní místa, chtějí, aby byla Lisabonská smlouva uzákoněna.
<P>
Skutečnost, že my v Irsku máme od posledního referenda zajištěno právo nominovat do budoucí Komise jednoho člena, je závažnou změnou. K tomu ještě jsou důležité právní záruky vztahující se k neutralitě, daním, právu na život, vzdělání a rodinu.
<P>
Tyto záruky jsou pro nás důležité. Protokoly jsou stejné, jako smlouva a samozřejmě, Irsko potřebuje Evropu; Evropa potřebuje Irsko.
<P>
(GA) Přeji vám zítra hodně štěstí.
<SPEAKER ID="231" NAME="Martin Ehrenhauser" AFFILIATION="NI">
(DE) Paní předsedající, Evropská unie trpí dramatickým demokratickým deficitem. Bohužel se v tomto ohledu za posledních pět let a pod vedením pana Barrosa nic nezměnilo. V průběhu jeho funkčního období jsme spadli do vážné hospodářské krize a je zřejmé, že všechna varování týkající se nestability finančního systému byla prostě ignorována. Ta varování tu rozhodně byla. Pan Barroso v jeho proslovu hovoří o potřebě změnit architekturu finančního systému a zreformovat systém odměňování pro manažery. Rád bych jasně řekl: Pane Barroso, v průběhu uplynulých pěti let to byl váš úkol, a vy jste nekonal. Z tohoto důvodu budu hlasovat pro vaše odejití z funkce.
<P>
Osobně bych rád viděl mladého předsedu Komise, jenž úlohu převezme s dávkou tvořivosti, s odvahou k velkým změnám a především s nezávislostí: někoho, kdo promění Evropu ve skutečnou demokracii. Jsem si jist, že Evropa potřebuje novou optimistickou náladu, a ta určitě nepřijde s panem Barrosem, ale pouze bez něj.
<SPEAKER ID="232" NAME="Zoltán Balczó" AFFILIATION="NI">
(HU) Děkuji vám za možnost promluvit. Rád bych předsedovi Barrosovi položil dvě otázky. Ta první je: Ve svém proslovu jste vaši politickou budoucnost jasně spojil s Lisabonskou smlouvou a s jejím vstoupením v platnost. Znamená to, že pokud budete zítra zvolen a Irové v referendu Lisabonskou smlouvu nepřijmou, že pak odstoupíte?
<P>
Má druhá otázka je následující. Vyhlásil jste válku národnímu egoismu, který podle vaší definice vyvěrá ze strachu a mění se v extremismus. Moje otázka zní: kdo rozhodne, zda jsou lidé, organizace nebo strany do takové škodlivé činnosti zapojeni? A nebo to znamená, že mají za svůj cíl, jako je to v našem případě, propagaci národního uvědomění, nezbytnost zachování národního sebeurčení? Jinými slovy, poskytuje nám to základ pro to, abychom zde v Evropě mluvili o národních kulturách, jazycích a rozmanitosti?
<SPEAKER ID="233" NAME="José Manuel Barroso" LANGUAGE="FR">
Paní předsedající, rád bych začal procesní záležitostí. Rád bych řekl zejména nezařazeným poslancům, že jsem do jejich skupiny nepřišel, protože mě nepozvali. Je to jednoduché. Samozřejmě, že se v některých názorových otázkách s některými jejich poslanci i s jinými velmi rozcházím, ale navštívil jsem všechny skupiny, které mě pozvaly, všechny legitimně vytvořené skupiny. Šel jsem k nim kvůli demokratické diskusi. Mám demokratickou diskusi rád. To by mělo být všem jasné.
<P>
Pokusím se rychle odpovědět na velké množství otázek. Navíc ale vidím, že někteří poslanci zde chvílemi nejsou přítomni, aby mě vyslechli, ale stejně si tu práci dám.
<P>
Začnu otázkou odměňování, což byla vlastně poslední otázka. Rád bych vaši pozornost obrátil ke skutečnosti, že na konci roku 2004 Komise - moje Komise - učinila doporučení týkající se přílišného odměňování, a to nejen v bankách, ale také v hospodářském systému obecně. Bohužel v té době nikdo našemu doporučení nevěnoval pozornost.
<P>
Jsem rád, že z otázky bonusů a přehnaného odměňování se nyní stává priorita, a doufám, že budeme schopni nalézt řešení, a mohl bych doplnit, že na základě návrhů, které jsme předložili Radě. Jsou na stole: doporučení, ale také závazná část směrnice o kapitálových požadavcích pro banky.
<P>
Hodně otázek se zaměřilo na energetickou bezpečnost: byly to otázky pana Saryusz-Wolského, pana Marinescu a dalších. Energetická bezpečnost byla v podstatě jednou z hlavních priorit tohoto kolegia a mám také v úmyslu zahrnout ji do priorit příští Komise, pokud budu mít souhlas vašeho Parlamentu, protože je to Komise, na koho Evropané spoléhají, a to nejen Evropané Unie. Když tu byl problém mezi Ruskem a Ukrajinou, prezident Putin se rozhodl mi zavolat, aby mě o tomto problému informoval, a vy víte, kolik času a energie jsme my v Komisi spolu s dalšími partnery vložili do snahy nalézt řešení problému, jež se týkal Ruska a Ukrajiny, ale který měl důsledky pro evropské spotřebitele.
<P>
Osobně jsem těmto otázkám oddán. Proto jsme v pobaltských zemích spustili program vzájemného propojení a proto to byla Komise, která rozsekla uzel v záležitosti projektu Nabucco - a mluvme jasně, jednalo se původně o uvíznutí na mrtvém bodě. Zahrnu proto tyto záležitosti mezi hlavní priority Komise, ale existuje zde odpor vůči vytvoření skutečného vnitřního trhu s energiemi. Doufám, že v průběhu příštího funkčního období a s vaší pomocí tento odpor překonáme - a buďme naprosto upřímní - odpor stále existuje, abychom v Evropě zavedli skutečně integrovaný trh s energiemi.
<P>
Můžete se na mě v Komisi spolehnout, v obraně evropských zájmů budu nekompromisní. Navíc jsem přesvědčen, že problém energetické bezpečnosti je také důležitý pro boj s klimatickými změnami.
<P>
Řeknu to znovu, hlavně pro dobro poslanců Skupiny Zelených / Evropské svobodné aliance: člověk může být vždy ambicióznější, ale upřímně, věřím, že bychom měli přivítat skutečnost, že Evropská unie, která jedná na základě návrhů Komise, je v otázce boje proti klimatickým změnám průkopnická. Je jasné, že bychom neměli souhlas všech členských států, kdyby nebylo práce - a na to chci upozornit - předsednictví paní Merkelové a pak předsednictví pana Sarkozyho, protože oni na dosažení tohoto cíle také pracovali, a je jen správné to uznat. Všechny členské státy vyvinuly úsilí, ale tento boj proti globálnímu oteplování jsme byli schopni vést to na základě ambiciózního návrhu Komise a velmi spoléhám na vaše úsilí, abychom i nadále zůstali v tomto boji předvojem.
<P>
Co se týče sociálních otázek, své jsem již řekl: již jsem některé konkrétní závazky týkající se vysílání pracovníků a problémů kolem veřejných služeb učinil. Budu ochoten s vámi na zásadách, které jsem zmínil, pracovat, a ty jsem dnes také jasně formuloval: tedy boj proti sociálnímu dumpingu a práce na sociálně tržním hospodářství.
<P>
Jsem si vědom toho, že se jedná o zajímavou ideologickou diskusi, ale věřím, že máme odpověď v Evropě. Potřebujeme vnitřní trh - to je naše síla - a zároveň vysokou úroveň sociální soudržnosti. To je evropský výtvor; je to přínos. V citaci, kterou jsem vložil na začátek svého dokumentu, jsem uvedl velkého současného evropského historika, Tonyho Judta, který přednáší na New York University. Řekl: "Spojené státy americké mohou mít nejmocnější armádu na světě, Čína může prodávat nejlevnější zboží, ale pouze Evropa má model, který může sloužit jako inspirace zbytku světa".
<P>
Dvacáté první století by mohlo být stoletím Evropy. Věřím tomu. Věřím, že dokážeme zvládnout globalizaci nikoliv silou, ale inspirací. Máme sociálně tržní hospodářství, které není majetkem křesťanských demokratů, sociálních demokratů nebo liberálů. Bylo vytvořeno Evropou, zejména po druhé světové válce: nejen evropský integrační proces, ale také toto sociálně tržní hospodářství zacílené na kombinování volných trhů, otevřených trhů.
<P>
Evropa je největší světovou vývozní velmocí. My Evropané proto musíme odmítnout protekcionismus a zároveň musíme propagovat model evropského sociálního dialogu, model evropského sociálního zabezpečení. Když slyším některé ty "promotéry poklesu" - "milovníky krize" - jak říkají, že nyní všechno kontrolují Američané a Číňané, říkám jim: ať je to jak chce, ale co dělá prezident Obama? Prezident Obama se v současnosti pokouší - a přeji mu úspěch - zavést systém národní zdravotní péče, který máme prakticky všude v Evropě, s různými obměnami. Jsou to Američané, kdo se nyní inspirují evropským modelem. Co dělají Číňané? Nyní zvažují - s další snahou o zvýšení poptávky - zavedení systému sociálního zabezpečení a já věřím, že tento systém mít budou, protože ta země bude prosperovat, a vzrůst prosperity v Číně je dobrý pro celý svět.
<P>
Co dnes dělají Američané a ostatní velmoci? Začínají se s námi bavit o boji proti klimatickým změnám. Jasně si to vybavuji, když jsme s nimi dříve hovořili, Američané v boji proti klimatickým změnám plošně odmítli jakýkoliv závazek zaměřený na konkrétní cíle.
<P>
Jak vidíte, nemohu být tak pesimistický, jako někteří, již zde dnes hovořili. Samozřejmě, že máme v Evropě problémy, problémy s důsledností. Co se týče politické vůle, musíme tvrději pracovat na dosažení větší důslednosti. Máme také jasný problém, sociální problém, který je ze všech nejvážnější: nárůst nezaměstnanosti. Udělejme si ale jasno: není to Evropa, není to Evropská komise, kdo vytvořil tuto finanční krizi. Všichni víte, odkud krize přišla. Okamžitě jsme reagovali. Reagovali jsme konkrétními návrhy. Byl jsem ve Spojených státech amerických s francouzským prezidentem v době francouzského předsednictví, abychom prezidentovi Spojených států navrhli spuštění procesu G20. Tuto reakci podnítila Evropa.
<P>
V Camp Davidu jsem řekl, že tak jako otevřené společnosti potřebují vládu zákona, právní předpisy, tak trhy také potřebují pravidla, aby byly legitimní, důvěryhodné a etické. To je evropské stanovisko.
<P>
Věřím, že bychom měli být hrdí na návrhy, které jsme učinili. Jsou na stole. Doufám, že budou přijaty, a postupně uvidíme, zda je zapotřebí nějaké další úsilí.
<P>
K životnímu prostředí, věřím, že historie činnosti Komise je v tomto ohledu dobře známa. Někdo řekl, že v mých hlavních směrech není biodiverzita. Přečtěte si znovu můj dokument a uvidíte, že tam je. Navíc některý poslanec této sněmovny tleskal našim opatřením na ochranu tuňáka obecného a já mu za to děkuji. Věřím, že nějaké dobrozdání zde máme.
<P>
Co se týče otázky paní Beňové o základních právech, je naprosto v pořádku dát nové znamení závazku, že jsem se rozhodl vytvořit - a doplnil bych, že návrh vzešel z Evropského parlamentu, i když jsem již byl o této záležitosti přesvědčen - post komisaře zodpovědného za základní práva a osobní svobody. Komisař se samozřejmě také bude zabývat otázkami menšin, a on nebo ona bude podávat zprávy Petičnímu výboru, který zde byl zmíněn.
<P>
Také jsem přesvědčen, že podobně jako v národních systémech tam, kde je normálně ministr spravedlnosti a ministr vnitra, my bychom měli mít komisaře odpovědného za oblast spravedlnosti, základních práv a svobod. Bude jmenován další komisař - protože tento bod také musíme brát vážně, musíme také chápat, že v Evropě existují problémy spojené s nejistotou a že existují záležitosti, které můžeme společně řešit s evropskou přidanou hodnotou - který se bude zabývat i jinými záležitostmi, ale vždy ve stejném duchu: v duchu bezpečnosti, s vyjádřenou úctou k osobním svobodám a s vyjádřenou úctou k základním právům. Opět je to to, co tvoří Evropu .
<P>
Někdo hovořil o Guantánamu. Byl jsem jedním z prvních, ne-li vůbec prvním úřadujícím politikem ve vládě, kdo vyzval prezidenta Spojených států amerických - bylo to v době rakouského předsednictví - aby Guantánamo zavřel. Řekl jsem to veřejně, protože jsem přesvědčen, že my Evropané jsme proti kampani proti terorismu, která nerespektuje základní práva, protože takto se přichází o morální autoritu. Co se týče základních práv, jsem přesvědčen, že v této oblasti nepanují zásadní neshody s těmi poslanci, kteří téma nadnesli. Sám na toto téma od nikoho rady nepotřebuji. V šestnácti letech jsem vyšel do ulic své země, abych bojoval proti diktatuře, proti koloniálnímu systému. Proto od nikoho nepotřebuji rady, jak mám ukázat oddanost základním právům. I tak vám děkuji.
<P>
Co se týče otázky Severního Irska - děkuji vám, paní Doddsová: je pravda, že jsme na Severní Irsko zaměřili značné - taktní - úsilí. Ustanovili jsme zvláštní pracovní skupinu, a když ještě mezi stranami neprobíhaly diskuse, napomohli jsme dosažení smíru.
<P>
Co se týče otázky, kterou položil pan López Aguilar, ano, jsem přesvědčen, že nyní je vhodná doba pro nové sociální úsilí. To je zřejmé. Máme problém s nezaměstnaností, problém, který je daleko větší než dřív. Když se podíváte na statistky, je pravda, že až do finanční krize všude rostla zaměstnanost. Lisabonská strategie, kterou někteří kritizují, v podstatě celkově směřovala správným směrem. V Evropě vznikala pracovní místa a byl zde i růst. Až s finanční krizí vidíme ve většině zemí , včetně té vaší, Španělska, opačný trend. Je to globální finanční krize, která nás postavila jinam. Takže nyní v situaci sociálních obav - nejen že jsou lidé nezaměstnaní, ale jsou zde lidé, kteří se nezaměstnanými stanou - je zřejmé, že musíme realizovat sociální investice. Proto jsem vyzval k novým sociálním ambicím. Věřil jsem, že by bylo možné sjednotit valnou většinu Parlamentu právě kolem této priority, a stále tomu věřím.
<P>
Paní in 't Veldová mi řekla, že jsem ji nepřesvědčil. Vás je velmi těžké přesvědčit, paní in 't Veldová. Pokusím se, ale řeknu vám jedno: vždy se maximálně snažím, nikoliv přesvědčit jen vás, ale protože upřímně věřím v základní práva, svobody a záruky. Věřím, že má Komise v této záležitostí svou úlohu, nejen co do legislativy, ale také co do signálů, které vysíláme. Mohu vám říci, že kdykoliv je ve světě problém, ať je to Guantánamo nebo když se setkám s panem Putinem, vždy se ho zeptám: "Co se děje s vrahy paní Politkovské? Jak je možné, že systém, jako je systém Ruska, které má největší bezpečnostní systém na světě, nikdy nenajde vrahy novinářů?" Kladu otázky prezidentu Putionovi, stejně jako v současnosti kladu otázky předsedům vlád, včetně dokonce čínského premiéra, když s ním mluvím, stejně jako vždy kladu otázky týkající se lidských práv. Dokonce se ptám i japonského předsedy vlády, proč Japonsko opět provádí trest smrti, když na něj bylo uvaleno zde moratorium.
<P>
Proto je Komise důležitá, nejen pro legislativu, ale také kvůli signálům, které vysílá Komise a předseda Komise, jako například v době krize, která se týkala karikatur v Dánsku, kdy jsem jednoznačně obhajoval a podporoval právo na svobodu projevu. Vlastně jsem přesvědčen, že se na této základní linii shodneme.
<P>
Pan Abad položil několik praktických otázek a já bych mu řekl, že jeho návrhy podporuji a že věřím, že jsou důležité. Jsem přesvědčen, že v Evropě potřebujeme průmyslovou základnu. Nechceme relokace, ale je důležité, aby se tato průmyslová základna přizpůsobila novým omezením celosvětové konkurence a především významným výzvám klimatických změn a udržitelnějšího růstu. Jsem přesvědčen, že na dosažení tohoto cíle máme prostředky. Proto navrhuji, aby do tohoto úkolu byly v budoucnu vloženy větší zdroje, a to na evropské úrovni.
<P>
Co se týče otázky vztahující se k rozpočtu, kterou někdo položil, pokusme se především dosáhnout dohody o hlavních zásadách. Domnívám se, že by bylo chybou začít hovořit o obnosech pro budoucí rozpočet. To by způsobilo rozdělení. Nejdříve se musíme podívat, kde je evropská přidaná hodnota a potom rozhodnout, jaké budou priority. Jsem ale přesvědčen, že výzkum, inovace a politika soudržnosti musejí být jasně důležitými prioritami, zejména když uvažujeme o nových generacích. Pro dobro nejmladšího člena francouzské delegace doufám, že mladí lidé tohoto Parlamentu tento trend podpoří.
<P>
Někdo se mě zeptal na globální finanční daň, na daň z finančních transakcí. Pokud je globální, pak ji samozřejmě podporuji. Myslím, že by to byla vynikající myšlenka, ale v každém případě si to vyjasněme: nevidím důvod, proč vyhánět finanční služby, které nyní v Evropě máme, ať jsou v Londýně, Frankfurtu nebo Paříži. Když jde o finanční služby, jsme světovými vůdci. Jaký by mělo smysl toto vedoucí postavení předat do Dubaje? Nevidím žádný důvod. V tom si udělejme jasno. Pokud by ale existovala celosvětová daň z finančních transakcí, myslím, že by to byla vynikající myšlenka. Jsem přesvědčen, že již dnes pro to existuje řada důvodů: například předcházet hladovění ve světě, protože je skandální, co se děje ve 21. století; pomoci Evropě dosáhnout Cílů tisíciletí; a bojovat za větší solidaritu v Evropě. Nemusíte to vědět, ale doporučil jsem Radě, abychom zvýšili nástroj, který již v Evropě pro poskytování potravinové pomoci máme, protože v Evropě jsou chudí a noví chudí, ale návrh byl zamítnut. Pokud chcete, toto může být několik důvodů pro daň, za předpokladu, že daň bude opravdu globální a nepodkope konkurenceschopnost Evropy.
<P>
Abych zakončil, rád bych vám sdělil něco velmi důležitého. Někteří řekli: "Proč bychom vás měli volit? Jste jediným kandidátem. Je to demokratické?" Sám jsem se často divil, proč jsem jediným kandidátem. Upřímně si myslím, že je pro mě špatné, že jsem jediným kandidátem, protože vzhledem k tomu, že jsem jediným kandidátem, byl jsem také jediným, kdo byl po celou dobu napadán, jediným, kdo byl kritizován. Pokaždé, když mě srovnáváte s vaším ideálním kandidátem, samozřejmě prohrávám. Prohrávám s ideálním kandidátem. Prohrávám s ideálním kandidátem z každé skupiny. Evropa ale není budována s ideálními kandidáty. Evropa je cvičením odpovědnosti. Jsem přesvědčen, že žádný jiný kandidát nebyl z jednoduchého důvodu, že chyběla kandidátovi potřebná podpora. To je ten důvod. Pár jmen bylo zmíněno, ale já získal konsensus a jsem na to hrdý, protože budovat dnes Evropu, jak jsme i v rozpravě viděli, je - jak všichni připustíte - nesmírně obtížný a těžký úkol. Evropa je velmi různorodá. Existuje mnoho omezení a mnoho priorit, a tak jsem hrdý, že jsem kandidát, který získal podporu strany, která vyhrála volby, že jsem kandidát, který získal podporu demokraticky zvolených hlav států nebo předsedů vlád napříč politickým spektrem, a nevidím to jako zápor. Nicméně nejsem ničí generální tajemník a Komise je nezávislou institucí. O tom vás mohu ujistit. Komise, které předsedám a které budu předsedat, pokud budu mít vaši podporu, bude nezávislou ve své nekompromisní obraně evropských zájmů.
<P>
Plně rozumím tomu, jak řekla paní Estrelová i jiní, že podpora těch, kdo budou ochotni mě podpořit, nebude bianco šekem. Jsem vděčný všem, kdo mě podporují; nemohu je všechny vyjmenovat. Někteří z nich jsou stále zde. Jsem vám vděčný. Vaše podpora není bianco šekem. O Parlamentu si myslím jen to nejlepší.
<P>
Někteří říkají: "Jste příliš blízko vládám". Zapomínáte na jedno: než jsem se stal předsedou vlády, byl jsem vedoucím představitelem opozice a předtím, než jsem se jím stal, jsem seděl v lavicích. Poprvé jsem byl do portugalského parlamentu zvolen, když mi bylo 29 let. Jsem politik; nejsem technokrat ani byrokrat. Obhajuji parlamenty a chci se s vámi do této diskuse zapojit.
<P>
Proto mi vaše požadavky mohou pomoci a mohou pomoci Komisi k lepšímu výkonu. O to se budu snažit, pokud budu mít vaši podporu.
<P>
(Potlesk)
<SPEAKER ID="235" NAME="Předsedající">
Rád bych poděkoval kandidátovi na předsedu Evropské komise a také všem přítomným, stejně jako těm, kteří vystoupili dříve, za výjimečně živou diskusi. Také bych chtěl vyslovit díky paní Malmströmové, že je na tomto zasedání s námi.
<P>
Dámy a pánové, zavádíme nové zásady činnosti, nová institucionální řešení pro Evropskou unii. Mějte prosím na mysli, že kandidát na předsedu nás informoval o směřování politické činnosti v příštích pěti letech. Učinil tak zde, v Parlamentu, kde se setkal se všemi politickými skupinami. Poskytl nám informace, které jsou velice důležité pro nás i pro naše občany. Zítra, po dnešní dlouhé, vyčerpávající a rozumné rozpravě, budeme hlasovat.
<P>
(Předsedající pokračoval anglicky)
<P>
Ještě jednou vám mnohokrát děkuji, pane kandidáte na předsedu. Byla to velká příležitost poslechnout si vaše politické směřování a vést diskusi v politických skupinách i na plenárním zasedání.
<P>
Rozprava je ukončena.
<P>
Písemná prohlášení (Článek 149)
<SPEAKER ID="992" NAME="Georges Bach  " AFFILIATION="PPE">
písemně. (FR) Program pana Barrosa je ambiciózní a vyjadřuje převládající přání poskytnout Evropě zasažené krizí podporu, kterou naléhavě potřebuje. Podle mého názory by bylo chybou obviňovat ze všech nesnází, které charakterizovaly předcházející období, pana Barrosa osobně. Hledání kompromisů v rozšířené Komisi, v níž nyní rozhoduje sedmadvacet členů, a boj s finanční a hospodářskou krizí na pozadí obtížné institucionální reformy, práci předsedy Barrosa určitě neusnadnily. Nicméně někdo mohl doufat, že ho v této těžké době uslyší hovořit rozhodnějším evropským hlasem. Přesto věřím, že se ze svých chyb poučil a že v budoucnu vynaloží velké úsilí jak ve prospěch Evropy jako celku, tak ve prospěch malých zemí. Tím, že učinil sociální otázky významnější částí svého programu, dává najevo, že chce reagovat na občany Evropy, kteří touží po sociálnější Evropě. Myšlenka skutečného partnerství mezi Parlamentem a Komisí je chvályhodná a je příležitostí, které je třeba se chopit. Proto podporuji kandidaturu pana Barrosa, ovšem tato podpora není bianko šekem.
<SPEAKER ID="237" NAME="Diogo Feio  " AFFILIATION="PPE">
písemně. (PT) S potěšením konstatuji, že jako Portugalec a poslanec Evropského parlamentu budu hlasovat pro opětovné zvolení José Manuela Durãa Barrosa předsedou Evropské komise. Domnívám se, že jeho výkon ve stávajícím funkčním období, který byl ztěžován tolika politickými, finančními a sociálními nesnázemi, a zkušenosti, jež v tomto postavení získal, jsou důvodem k podpoře vlád a k obnovení důvěry této sněmovny.
<P>
Odsuzuji mnohé pokusy - nebyly všechny otevřené a seriózní - zabránit úspěchu jeho kandidatury, a konstatuji, že je zhatila nikoli pouze nepřítomnost jakékoli věrohodné alternativy, ale také pošetilost jejich argumentů. Je mi líto, že poslanci z mé vlastní země se nedokážou ubránit této cestě, která je stejně snadná jako bezpředmětná.
<P>
Doufám, že druhá Barrosova Komise dokáže spojit technické pravomoci s "něčím navíc". Také doufám, že bude účinně respektovat zásadu subsidiarity a bude ji uplatňovat a že zvolí raději bezpečné a spolehlivé malé kroky, jak doporučoval Jean Monnet, než urychlený přístup, který mnoho sliboval, ale ke skutečnému pokroku evropského projektu a snu přispěl jen málo. Ať chceme dosáhnout obzoru sebevíce, dojdeme tam jedině tak, že budeme klást jednu nohu před druhou. Dejme se po správné cestě.
<SPEAKER ID="238" NAME="João Ferreira  " AFFILIATION="GUE/NGL">
písemně. (PT) V těchto volbách jde také o to, jakým směrem se EU v několika příštích letech bude ubírat. Současný předseda Komise, který se uchází o další volební období, symbolizuje jeden možný směr: EU, kterou zastupuje, je EU zájmů velkých hospodářských skupin.
<P>
Je to EU nedemokratické byrokracie, politického a ideologického konzervatismu, zdůrazňování a institucionalizování hlubokých nerovností a vztahů založených na sociální, regionální nebo národní převaze, militarismu a zahraničního intervencionismu, a institucionalizování neoliberalismu jako jediného přijatelného hospodářského systému. To však není a nikdy nebyl jediný možný směr. Jeho alternativou je směr sociální Evropy, Evropy pracujících a občanů. Je to EU, která si váží demokracie v jejích participativních aspektech a neomezuje ji na formální reprezentační sféru. Je to EU, která respektuje vůli svých občanů a rozhodnutí, která demokraticky vyjadřují, a která chrání veřejné služby a práva zaměstnanců jako zásadní nástroje sociálního rozvoje a soudržnosti. Je to EU svobodných, svrchovaných států s rovnými právy, která podporuje a propaguje mezi občany ochranu přírody, míru a spolupráce.
<SPEAKER ID="239" NAME="Ilda Figueiredo" AFFILIATION="GUE/NGL">
písemně. (PT) Prohlášení, které pan Barroso právě učinil jako kandidát na předsedu Komise, je novým potvrzením základních pilířů Evropské unie, kterou známe. Potvrzuje také kapitalistickou, federalistickou a militaristickou integraci Evropy zakotvenou v Maastrichtské a Niceské smlouvě, kterou si návrh Lisabonské smlouvy přeje dovést ještě dále.
<P>
Pokud by o tom někdo pochyboval, jsou zde jeho prohlášení o důležitosti návrhu Lisabonské smlouvy. Přicházejí vlastně po nedemokratickém tlaku evropských vedoucích představitelů - který pozoroval - na irské občany, kteří byli donuceni uspořádat nové referendum, jež se bude konat 2. října.
<P>
I když se nyní pokouší slíbit nápravu vážných útoků na sociální práva a práva zaměstnanců, které prováděla v předchozím funkčním období Evropská komise, jejímž předsedou dosud je, nikdy se nedobral podstaty těchto záležitostí ani příčin současné krize kapitalismu, již nyní pociťujeme. Ve skutečnosti navrhuje pokračovat ve stejné politice, která upřednostňuje volnou hospodářskou soutěž, militarismus a zájmy hospodářských a finančních skupin, zejména skupin z nejmocnějších zemí, jak bylo zřejmé, když řekl, že jsme mistři globalizace.
<SPEAKER ID="240" NAME="Lívia Járóka  " AFFILIATION="PPE">
písemně. (HU) Pane předsedající, chtěla bych panu předsedovi Barrosovi jakožto delegátka Evropské lidové strany poskytnout svou podporu a vyjádřit naději, že stávající Evropská komise bude moci pokračovat v započaté práci, včetně sociálního začlenění Romů. V tomto období bylo dosaženo důležitých výsledků, zejména v posledních dvou letech, nicméně v budoucnosti od tohoto orgánu, který může být jako výhradní tvůrce právních předpisů Společenství hybnou silou v boji proti chudobě a vyloučení největší evropské národnostní menšiny, Romů, očekáváme podstatně rozsáhlejší závazky a větší iniciativnost.
<P>
Doufám, že vytvoření nového portfolia komisařů pro spravedlnost, základní práva a občanské svobody povzbudí organizaci Komise, aby jednala více a koordinovaněji. Rovněž doufám, že předseda Barroso bude nadále aktivně prosazovat svůj osobní závazek ohledně záležitostí Romů, který také při různých příležitostech vyjádřil, a že učiní vše pro to, aby bylo zajištěno, že hlavy států a vlád budou hrát důraznější roli při vytváření komplexního, integrovaného programu pro strany a období.
<P>
Sociální výzvy, jimž čelí Romové stejně jako ne-Romové, jsou natolik závažné a důsledky nečinnosti jsou natolik nebezpečné, že si nemůžeme dovolit být neteční a chybovat jako v předchozím období. Očekáváme okamžité a odvážné skutky a radikální změnu postoje, který bývalý-stávající předseda až dodnes zastával, a od Komise očekáváme, že bude vlajkovou lodí celoevropské strategie pro Romy, která bude vytvořena co nejdříve a bude spočívat na regulativních normách, stabilním rozpočtu a jasném poltickém závazku.
<SPEAKER ID="241" NAME="Nuno Melo  " AFFILIATION="PPE">
písemně. (PT) Jestliže existuje záležitost, o níž nikdo v žádné straně nepochybuje, pak je to ta skutečnost, že procházíme obdobím hospodářské krize, která postihuje státy a ztěžuje vládám rozhodování.
<P>
Vzhledem k tomu bude mít to, zda budeme mít platnou Komisi se zvoleným předsedou, nebo prozatímní Komisi, v níž bude toto konečné rozhodnutí vždy odkládáno, podstatný vliv na to, jak účinně dokáže Evropská unie s touto krizí bojovat.
<P>
S ohledem na to se argumenty všech, kteří odmítají, aby byl José Manuel Durão Barroso zvolen předsedou Evropské komise, a snaží se tomu zabránit, stávají pouze řečnickými, a to i když neodmítají krizi zaznamenat a dokonce na ni opakovaně poukazují.
<P>
Jinými slovy, ti, kdo myslí a jednají tímto způsobem, mají jen malé nebo žádné obavy z dopadů krize a myslí výhradně nebo téměř výhradně na to, jak získat výhody prostřednictvím nějakého způsobu stranického manévrování, kterému by mělo být přinejmenším za těchto okolností právem zabráněno.
<SPEAKER ID="242" NAME="Georgios Toussas  " AFFILIATION="GUE/NGL">
písemně. (EL) Podpora pro pana Barrosa od konzervativních, liberálních a sociálně demokratických poslanců Evropského parlamentu přichází poté, co byl jednomyslně nominován jakožto jediný společný kandidát všech vlád EU, jak neokonzervativních, tak sociálně demokratických. Politika EU zaměřená proti pracující třídě nezávisí na osobách ani na předsedovi Komise, je dána především její skutečnou povahou imperialistické unie kapitálu.
<P>
Politickpokyny směr, který představil pan Barroso, shrnuje strategické cíle evropského monopolního kapitálu a utváří politický program, který uplatňovaly politické síly evropské jednosměrky po celé EU, včetně Nové demokracie a strany PASOK v Řecku, bez ohledu na to, zda jsou ve vládě nebo v opozici.
<P>
Hlavním cílem tohoto politického programu je přesunout břemeno krize na pracující třídy, což evropským monopolním skupinám zajistí, že budou moci svobodně chránit a zvyšovat své zisky a posílit tak své postavení imperialistických účastníků celosvětové hospodářské soutěže, až bude kapitalistické hospodářství obnoveno po krizi. Tohoto cíle bude dosaženo přizpůsobením se novým podmínkám protidělnické Lisabonské strategie do roku 2020 a stále zvrácenějším útokem na pracovní, mzdová, sociální a pojistná práva zaměstnanců.
