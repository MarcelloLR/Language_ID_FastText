<CHAPTER ID="020">
Evropská politika udržitelné dopravy s ohledem na evropské politiky v oblasti energetiky a životního prostředí (rozprava)
<SPEAKER ID="139" NAME="Předsedající">
Dalším bodem jednání je zpráva pana Gabriela Albertiniho, jménem Výboru pro dopravu a cestovní ruch, o evropské politice udržitelné dopravy z hlediska evropské politiky v oblasti energetiky a životního prostředí.
<SPEAKER ID="140" NAME="Gabriele Albertini">
zpravodaj. - (IT) Vážená paní předsedající, dámy a pánové, zpráva o evropské politice udržitelné dopravy se dostala do stádia debaty na plenárním zasedání. Znění návrhu přijal Výbor pro dopravu a cestovní ruch v lednu příznivě a bez větších rozporů. Bylo předloženo jen přibližně čtyřicet pozměňujících a doplňujících návrhů.
<P>
Mým hlavním cílem bylo vypracovat tuto zprávu z vlastní iniciativy co nejstručněji. Nechtěl jsem, aby měla více než zhruba dvacet odstavců, aby mohl Evropský parlament předložit svá doporučení Komisi a Radě co nejúčinnějším způsobem. Důvodem je velmi široký záběr otázek, které se ve zprávě řeší - evropská politika v oblasti dopravy, energetiky a životního prostředí. Přílišná podrobnost a nadměrné množství odstavců by zprávu oslabilo a konečné usnesení Parlamentu by bylo nejasnější a méně výstižné.
<P>
Ze stejného důvodu jsem některé záležitosti ze zprávy vynechal. Není možné, aby se zpráva z vlastní iniciativy podrobně zaobírala všemi problémy odvětví dopravy, energetiky a životního prostředí. V budoucnosti však může posloužit Komisi při legislativních návrzích a může pomoci poukázat na to, co evropští občané očekávají od institucí Společenství.
<P>
K závěrečnému posouzení na plenárním zasedání byly předloženy čtyři pozměňujicí a doplňující návrhy. V souvislosti s debatou ve Výboru pro dopravu a cestovní ruch v zásadě nepřinášejí nic nového. I přesto bych se k nim rád stručně vyjádřil.
<P>
Skupina zelených předložila šest pozměňovacích a doplňujících návrhů a požádala o hlasování po částech o odstavci 16. Tento požadavek se týká odstranění odkazu na využívání jaderné elektrické energie odvětvím železniční dopravy. Já osobně s ní nesouhlasím. Železniční doprava patří k druhům dopravy s nejnižšími emisemi oxidu uhličitého částečně díky využívání elektrické energie z jaderných zdrojů.
<P>
V pozměňujícím a doplňujícím návrhu 6 se žádá, aby Komise zakročila s cílem zřídít jednotnou maximální povolenou rychlost pro evropské dálnice ve všech zemích. Naši němečtí přátelé už ve vícero případech dokázali, že německé dálnice jsou bezpečnější a že počet dopravních nehod na nich je nižší než na dálnicích ve vícerých členských státech Evropské unie, které takovou maximální povolenou rychlost mají. V tomto případě by měla být i nadále bezpodmínečně uplatňována zásada subsidiarity.
<P>
Já osobně považuji pozměňující a doplňující návrh 2 za ucelenější, zejména jeho první část, která se týká transparentnosti nákladů v letecké dopravě a cen letenek.
<P>
Pan Blokland předložil pozměňující a doplňující návrh 8 jménem skupiny IND/DEM. Jeho znění se týká odstavce 2 a analyzuje opatření, která by měli přijmout občané ke zlepšení městské a příměstské mobility. V uvedeném případě musím žádat o hlasování proti tomuto pozměňovacímu a doplňujícímu návrhu, jelikož jeho znění má úplně opačný charakter než znění textu, který přijal Výbor pro dopravu a cestovní ruch.
<P>
Nakonec, moje politická skupina znovu předložila pozměňovací a doplňující návrh, návrh 1 v souvislosti s odstavcem 11, předloženým Výborem pro dopravu a cestovní ruch, který se týká revize směrnice o euroznámce. Já osobně jsem nebyl a ani nejsem proti možnosti věnovat se této otázce ve vhodném čase v červnu. Evropská komise již oznámila, že v té době vydá návrh na revizi. Domnívám se však, v souladu s návrhem Výboru pro dopravu a cestovní ruch, že v souvislosti s předmětnými pozměňovacími a doplňujícími návrhy by se mělo hlasovat svobodně.
<P>
Rád bych poděkoval pánům poslancům za zájem, který o tuto zprávu a o mou práci prokázali. Vím, že by rádi vystoupili i další, a tak mi dovolte dát jim možnost.
<SPEAKER ID="141" NAME="Jacques Barrot">
místopředseda Komise. - (FR) Vážená paní předsedající, děkuji panu Albertinimu za jeho výborně zpracovanou zprávu. V souvislosti s potřebou snížení vlivů dopravy na životní prostředí a energii je potřebný široký konsensus Parlamentu, Rady a Komise. Zároveň je však potřebné udržet mobilitu nezbytnou pro hospodářskou soutěž a kvalitu našeho života.
<P>
Jak je možné dosáhnout takové trvale udržitelné mobility? Je to obrovská výzva. Do roku 2020 musíme o 20 % snížit emise skleníkových plynů, o 20 % snížit spotřebu energie a v rámci spotřeby energie zvýšit o 20 % podíl obnovitelné energie. Důležitou roli při dosahování těchto cílů bude zřejmě hrát doprava.
<P>
V úvodu se pokusím o načrtnutí našich různých iniciativ v této oblasti. Rozvoj transevropskych sítí, při němž se, jak správně poznamenal pan Albertini, spoléháme na rozvoj železničního spojení, vyvolá přechod k jiným druhům dopravy, který bude mít zjevně toto směřování. K podpoře námořních dálnic slouží projekt TEN-T a program Marco Polo. Vnitrozemskou vodní dopravu podporujeme prostřednictvím programu NAIADES. Také výzkum nám zřejmě umožní vyvíjet ekologičtější a účinnější technologie. Vaši pozornost bych rád zaměřil také na nedávný návrh směrnice o podpoře čistých a energeticky úsporných vozidel v silniční dopravě, na kterém začne pracovat Výbor pro životní prostředí, veřejné zdraví a bezpečnost potravin.
<P>
Komise předloží přehled všech evropských iniciativ s cílem poskytnout jasný obraz o všech zmiňovaných opatřeních. Prostřednictvím tohoto kroku budou shrnuta všechna přijatá opatření a ponaučení do budoucnosti. Já osobně mám o toto shrnutí velký zájem.
<P>
Za druhé, směřujeme ke strategii internalizace externích nákladů ve všech způsobech přepravy. Součástí balíku, který předložím v červnu, bude strategie internalizace externích nákladů ve všech způsobech přepravy, strategie, o kterou Evropský parlament naléhavě žádá. Uvedenou iniciativou této žádosti vyhovíme. Externí náklady na naše hospodářství a naše životní prostředí, znečišťování ovzduší, hluk, přetížení jsou vysoké. Tato skutečnost má nepříznivý účinek také na mobilitu dopravy. Pokud chceme dosáhnout trvale udržitelné mobility, musíme si být jisti, že externí náklady na dopravu jsou součástí toho, za co uživatelé platí. Náš návrh z roku 2006, zařadit leteckou dopravu do evropského systému výměny emisních kvót, byl krokem k internalizaci externích nákladů v odvětví letecké dopravy.
<P>
Mám v úmyslu spojit tuto strategii internalizace s návrhem změny a doplnění směrnice o silničních poplatcích pro těžká nákladní vozidla. Zmiňovaný krok umožní, ale neukládá členským státům jako povinnost, zahrnout do silničních poplatků nejen náklady na infrastrukturu, jak je tomu v současné době, ale také externí environmentální náklady. V současnosti to až na pár případů není možné. Tato změna a doplnění umožní internalizaci externích nákladů v dalším odvětví, v železniční dopravě. Právní předpisy Společenství umožňují v případě železniční dopravy internalizaci nákladů pouze tehdy, pokud své externí náklady internalizují také ostatní druhy dopravy.
<P>
Zkrátka směřujeme k inteligentním silničním poplatkům, k výchovným poplatkům, které umožní přísněji potrestat nákladní automobily, které splňují normy v oblasti životního prostředí jen v nízké míře a které využívají hlavní trasy v časech největšího přetížení silničních komunikací a dopravních zácp.
<P>
Kromě toho, ve druhé polovině roku vyvineme sérii iniciativ. Budu informovat o opatřeních s cílem snížit hluk způsobený železniční dopravou. Jistá zlepšení nastanou také na silnicích, inteligentní systém dopravy umožní snížit přetížení. Budeme se orientovat na jednotnou interoperabilitu. Bude prospěšná při sestavování logistických předpisů na evropské úrovni.
<P>
Ve zprávě pana Albertiniho se zdůrazňuje také potřeba vytvořit jednotné evropské nebe. Pan Albertini se nemýlí, když tvrdí, že tento krok je správný. Musíme také, jak již bylo uvedeno, pokročit i v projektu CESAR. Při rozvoji technologie, která je požadavkem pro dosažení tohoto cíle, musí projekt CESAR hrát nejdůležitější roli.
<P>
Naplánovali jsme iniciativy s cílem snížit emise oxidů dusíku v odvětví letecké dopravy a hluk v okolí letišť. Pracujeme také na opatřeních pro odvětví námořní dopravy. Zřejmě bude potřeba podniknout kroky také v souvislosti s městskou dopravou: 40 % emisí CO2 a 70 % dalších znečišťujících emisí pochází z dopravních prostředků ve městech.
<P>
V Evropském parlamentu jsem velmi vděčný panu Rackovi, který se zabývá těmito otázkami, a doufám, že na podzim budeme moci připravit soubor nástrojů, které budou města schopna využívat.
<P>
Poukázal jsem na pár příkladů širokospektrální činnosti, která, jak musím poznamenat, patří během mého funkčního období k hlavním prioritám: zvýšení ekologické dopravy a zároveň zaručení toho, aby k ní všichni občané Evropy měli přístup.
<P>
Pan Albertini měl pravdu v tom, že zpráva přichází ve správný čas. Parlament a Komise se v otázce trvale udržitelné mobility víceméně shodly a já bych rád poděkoval Parlamentu a panu Albertinimu za skvěle odvedenou práci, která pomohla do velké míry objasnit naši práci v Komisi.
<SPEAKER ID="142" NAME="Edite Estrela">
navrhovatelka stanoviska Výboru pro životní prostředí, veřejné zdraví a bezpečnost potravin. - (PT) V úvodu bych také já ráda poděkovala panu zpravodaji a informovala ho, že Výbor pro životní prostředí je přesvědčen o potřebě sloučit různá opatření s cílem zabezpečit trvale udržitelný systém dopravy pro budoucí generace. Tato opatření zahrnují řízení dopravy, lepší logistiku, daňové stimuly pro dopravu a ekologická paliva, bezpečnou, ekologickou, efektivní a cenově přístupnou veřejnou dopravu, modernizaci železnic, nemotorizovanou mobilitu atd. Potřebné jsou také informace a vzdělávací kampaně pro mladé lidi.
<P>
Souhlasíme se začleněním letecké dopravy do evropského systému obchodování s emisemi a s podporou podobných právních předpisů pro odvětví námořní dopravy, jakož i s přijetím ambiciózního a závazného omezení emisí CO2 pro automobily, výsledkem čehož má být nižší spotřeba paliva. Z uvedených důvodů by měla Evropská unie podporovat výzkum s cílem vyvinout technologie nezbytné pro trvale udržitelnou a ekologickou dopravu, například vývoj alternativních a obnovitelných paliv, jako jsou vodíkové a palivové články.
<SPEAKER ID="143" NAME="Etelka Barsi-Pataky">
navrhovatelka stanoviska Výboru pro průmysl, výzkum a energetiku. - (HU) Vážená paní předsedající, dopravní politika se brzy podrobí zásadní změně: změní se paliva, technologie, směrnice i očekávání společnosti. Začíná nová éra odvětví dopravy.
<P>
Existuje také něco, co se nezmění? Ano, mobilita, protože by bylo nesprávné omezit mobilitu. Jestliže však nechceme omezit mobilitu, musíme změnit sebe. Otázkou je, jaká změna je potřebná? Technologický rozvoj je nezadržitelný, zatím však musíme vynakládat více finančních prostředků a ve zvýšené míře zaměřit výdaje na rozvoj, aby se na silnicích co nejdříve objevily vozy šetrné k životnímu prostředí. Alternativní paliva už zaznamenala značný a v některých případech i kontroverzní pokrok. Musíme si pečlivě vybrat z biopaliv druhé generace a možností využití vodíku, aby se dostaly na trh jako výsledek výzkumu a vývoje.
<P>
Co se týče financování v souvislosti se sedmým rámcovým programem, je nutné zaměřit fondy Evropské unie, jednotlivé národní příspěvky a soukromý kapitál k jednomu cíli. Inteligentní řešení, jako jsou projekt CESAR a program Galileo, postupují příliš pomalu a je potřeba je urychlit. V zájmu dosažení našich cílů musíme změnit hospodářské prostředí v souladu se zásadami "uživatel platí" a "znečišťovatel platí". Konečně, nezdaňujeme vlastnictví motorového vozidla, ale zaručíme platby za jeho používání. Až potom budeme schopni změnit svoje zvyky související s řízením motorových vozidel, jejich používáním a cestováním.
<P>
Vážená paní předsedající, děkuji svému kolegovi, poslanci Albertinimu, za jeho práci a za důkladně a uvážlivě zpracovanou zprávu. Výbor pro průmysl, výzkum a energetiku podporuje zprávu s těmito dodatečnými body a zároveň ji doporučuje k pozornosti Komise v souvislosti s jejími následujícími návrhy ohledně ekologické dopravy. Děkuji vám.
<SPEAKER ID="144" NAME="Robert Evans">
jménem skupiny PSE. - Vážená paní předsedající, jak zmínili pan Albertini a pan komisař, zpráva je velmi aktuální a důležitá, a my ji vítáme. V úvodu svého vstoupení pan Albertini řekl, že zpráva nám nabízí možnost načrtnout naši dopravní politiku s ohledem na účinnost v oblastech paliv a životního prostředí, v oblastech, na kterých tomuto Parlamentu vždy záleželo a ke kterým se vyjadřoval.
<P>
Pan Barrot ve svém příspěvku nazval celou tuto otázku velkou výzvou, kterou se, a o tom vím, zabývají všechny naše vlády. Jak uvedl pan Barrot, musíme si uvědomit zřejmý přínos dopravy a potřebu učinit ji ekologičtější. V této souvislosti jsem velmi hrdý na skutečnost, že Londýn přišel jako první s mnoha iniciativami, s poplatkem za vstup do centra města, nízkoemisní zónou či vyššími poplatky za méně ekologické vozy, což se setkalo s nesouhlasným postojem konzervativců.
<P>
Pan Barrot hovořil také o potřebě uznat externí náklady na dopravu a pan Albertini se vyjádřil k některým pozměňujícím a doplňujícím návrhům. Myslím si však, že ve stanovisku skupiny PPE-DE je jistý rozpor - vím o tom, že skupina PPE-DE o něm měla interní debatu - a v této zprávě je rozpor. Například v bodu odůvodnění B se mluví o spotřebě energie a zdůrazňuje se, že "silniční doprava, která samotná představuje 83 % [...] energie". Naproti tomu pozměňující a doplňující návrh 1, který předložila skupina PPE-DE a někteří poslanci ze skupiny ALDE, se jasně snaží změnit stanovisko přijaté Výborem na takové, které upřednostňuje silniční dopravu před železniční. Tento návrh je v protikladu k balíčku, který prosazuje trvale udržitelnou dopravu před druhy nešetrnými k životnímu prostředí.
<P>
Ptám se pana Albertiniho, až bude dělat shrnutí, a ptám se skupiny ALDE, která tento návrh také podpořila, proč se pokouší dosáhnout opaku a proč se snaží upřednostňovat silniční dopravu. Připomínám, že člověk, který má v této záležitosti prsty, zde dnes není přítomen, proto na moje otázky neodpoví.
<P>
Musím konstatovat, že moje skupina bude zvažovat, zda podpoří celou zprávu v případě, že tento pozměňující a doplňující návrh bude přijat. Těším se na to. Ostatní zásadní otázky ve zprávě jsou v pořádku.
<SPEAKER ID="145" NAME="Anneli Jäätteenmäki">
jménem skupiny ALDE. - (FI) Vážená paní předsedající, doprava má na svědomí zhruba čtvrtinu emisí skleníkových plynů v Evropské unii. Z uvedeného důvodu je potřeba snížit emise z dopravy evidentní. Musíme snížit zátěž znečistění z dopravy.
<P>
Letecké dopravy se mezinárodní smlouvy v oblasti ovzduší vůbec netýkají. Navzdory tomu však produkuje stále více emisí a je potřeba zahrnout ji do těchto dohod. Kdosi se zde vyjádřil, že zásada "uživatel platí" je správná. Souhlasím. Je správná za předpokladu, že bereme na vědomí také okolnosti. V Evropě se nacházejí řídce osídlené země a oblasti, v nichž není veřejná doprava, a tedy ani jiná možnost přepravy než osobní automobil. V tomto případě zásada "uživatel platí" není příliš vhodná. Jedna věc je používat automobil z pohodlnosti a úplně jiná je používat ho jako nutnost v situacích, kdy není možné použít veřejnou dopravu.
<P>
V budoucnosti se budeme muset snažit odlehčit silniční komunikace od nákladní dopravy. Obecně řečeno, musíme změnit používání druhů dopravy poháněných fosilními palivy na takové, které využívají obnovitelná paliva. Pokud chceme skutečně dosáhnout vytyčených cílů, tedy snížit emise, máme na úrovni Evropské unie co dělat. Je to věc vůle, a protože jsme se rozhodli společně, všechny národy musí společně vyvíjet úsilí s cílem zaručit splnění těchto rozhodnutí.
<SPEAKER ID="146" NAME="Zdzisław Zbigniew Podkański">
jménem skupiny UEN. - (PL) Vážená paní předsedající, návrh usnesení o trvale udržitelné evropské dopravní politice z hlediska evropské energetické environmentální politiky je pokusem o komplexní přístup k velmi citlivé otázce. Za přístup k této otázce a za konstruktivní návrhy musím zpravodaji, panu Albertinimu, složit poklonu.
<P>
Pan Albertini mimo jiné správně poukazuje na skutečnost, že role železniční dopravy, zejména nákladní, se podceňuje a zanedbává se její rozvoj. Nesmíme zapomínat, že pouze samotná výstavba silnic problém nevyřeší a že podstatné jsou železniční projekty. Těm, kteří si této situace nevšimli, doporučuji svézt se automobilem přes celé Polsko, jehož silnice jsou v posledních letech zaplaveny mezinárodní nákladní a automobilovou dopravou.
<P>
Druhým problémem, jemuž je potřeba věnovat zvláštní pozornost, je dopravní přetížení v městských aglomeracích a koncentrace výfukových plynů ve městech a na meziměstských dopravních koridorech. Také v tomto případě se podceňuje úloha železniční dopravy, tedy vysokorychlostních vlaků. Třetí důležitou otázku představuje využívání vnitrozemské vodní a námořní dopravy současně se železniční, které nezpůsobují až takové znečistění. V této oblasti máme o mnoho více problémů různého charakteru, od otázek technické a energetické kontroly a kontroly nákladů až po sociální povědomí a chování. Abychom se s těmito problémy vypořádali, je potřeba uskutečnit celkovou analýzu dopravní situace v kontextu životního prostředí a začít provádět konkrétní integrovaná opatření.
<SPEAKER ID="147" NAME="Sepp Kusstatscher">
jménem skupiny Verts/ALE. - (DE) Vážená paní předsedající, pane komisaři, zpráva obsahuje mnoho dobrých návrhů, vychází však z předpokladu, že neustálý růst objemu dopravy je zcela přirozený a že technologie dokáže vyřešit většinu problémů.
<P>
Zpráva obsahuje dva konkrétní body, které bych rád zdůraznil. Za prvé, při výpočtu celkových nákladů přepravních činností, včetně sociálních nákladů, je potřeba začít evropskou silniční známkou, protože těžká nákladní vozidla jsou největší zátěží nejen pro silniční sítě, ale také pro lidi a životní postředí. I navzdory tomu, že komisař Barrot, který je zodpovědný za dopravu, přislíbil, že protokol o provádění Alpské úmluvy v oblasti dopravy bude ratifikován v průběhu francouzského předsednictví Rady, jsem přesvědčen, že my, Evropský parlament, bychom se měli o tomto protokolu ve zprávě jasně zmínit.
<P>
Opět posloucháme pozitivní vyjádření na téma dopravy. Skutečností však je, že objem emisí CO2 z dopravy se v průběhu let 1990 až 2005 zvýšil o 31,2 % a objem emisí letecké dopravy za stejné období prudce vzrostl o 90 %. Naproti tomu emise oxidu uhličitého, ničitele klimatu, ze všech ostatních oblastí se v souladu s cíli Kjótského protokolu snížily o 9,5 %.
<P>
V této zprávě se až příliš často uklidňujeme vznešenými cíli a zbožnými nadějemi. Ve skutečnosti však potřebujeme vysoké nároky a účinná opatření včetně sankcí, jinak bude vše pokračovat způsobem, který potvrdí prvadivost přísloví: "Cesta do pekla je dlážděná těmi nejlepšími úmysly."
<SPEAKER ID="148" NAME="Michael Henry Nattrass">
jménem skupiny IND/DEM. - Vážená paní předsedající, Spojené království by si mělo vytvořit vlastní právní předpisy, proto tento návrh odmítám. Nenamítám však nic proti tomu, že automobily s nižší spotřebou jsou dobrým nápadem, ani proti tomu, že domácí práce snižuje míru znečištění ovzduší.
<P>
Znepokojují mě spíše výrazy jako cenová politika a daň z fosilních paliv, protože v současnoti neexistují žádné seriózní alternativy a tyto daně jsou velmi inflační. V budoucnosti se musíme zaměřit na podporu inovací a technologií a ne na podvádění lidí, kteří nemají jinou možnost, než platit vyšší daň. Většina systémů veřejné dopravy vyhovuje dojíždějícím, neuspokojuje však potřeby podnikatelů, kteří musí cestovat do práce automobilem, protože je budou v pracovní době potřebovat k návštěvám klientů.
<P>
Strasbourg má prvotřídní systém tramvají, zastávku máme i před Parlamentem. Proč tedy poslanci Evropského parlamentu nejdou příkladem? Nechodí za klienty, potřebují se jen dostat sem, aby mohli špatně spravovat Evropu. Přesto však téměř všichni využívají limuzín s řidiči a o tramvaje nemají ani nejmenší zájem. Kdyby poslanci Evropského parlamentu jednali tak, jak kážou, možná by poslechla i veřejnost. Jednoduše řečeno, paní předsedající, v tomto Parlamentu vládne přetvářka hrubého zrna. Co vlastně poslanci říkali o trvale udržitelné dopravě? Protože ji ignorují stejně jako zákaz kouření v jídelnách Parlamentu.
<SPEAKER ID="149" NAME="Marian-Jean Marinescu" AFFILIATION="PPE-DE">
(RO) Realizace integrované strategie pro rozvoj trvale udržitelné dopravy se musí stát maximální prioritou Komise i členských států.
<P>
Je potřeba urychleně investovat do dopravních infrastruktur, zejména do ekologických, například do železnic, vnitrozemské vodní dopravy a námořních dálnic. Povinné je komplexní hodnocení interních nákladů a především negativního vlivu dopravy na životní prostředí. Je nutné určit hodnotu takových negativních vlivů a zhmotnit je zahrnutím do cen, které platí uživatelé. Následně je velmi důležité, aby byla provedena internalizace externích nákladů pro všechny druhy dopravy ve stejné době. Takto by se zlepšilo rozdělení podle typu dopravy, přičemž by byly upřednostněny ekologičtější způsoby, jakož i rozvoj transevropské sítě a intermodální nákladní dopravy.
<P>
Jsem přesvědčen, že lepší logistika a zlepšení řízení, zejména prostřednictvím zintenzivnění výzkumu a využíváním nových technologií v oblasti inteligentních systémů, představují pokrok, co se týče lepšího plánování a řízení pohybu dopravy, a stejně tak pokud jde o odstraňování aglomerace dopravy a dopravních zácp.
<P>
Rumunsko vyvíjí společnou snahu, aby se přizpůsobilo evropským standardům, především přitáhnutím investic do znevýhodněných oblastí s cílem zmenšovat rozdíly v rozvoji infrstruktur. Rumunsko zároveň podporuje a propaguje činnosti změřené na snížení spotřeby energie s cílem podílet se na snížení negativního vlivu dopravy na životní prostředí a podporovat investice do alternativních zdrojů energie.
<P>
Tímto žádám Komisi o přehodnocení víceletých finančních rámců pro finanční zdroje v oblasti dopravy, jakož i pro výzkum v této oblasti s cílem získat úsporné a výkonnější produkty a služby. Zároveň doporučuji členským státům podporovat veřejnosoukromá partnerství a následně soukromé investice ve zmiňovaném odvětví. Doporučuji také plné využívání fondů zpřístupněných k vytvoření trvale udržitelného odvětví dopravy, ke zlepšení bezpečnosti dopravy a čistoty našeho životního prostředí.
<SPEAKER ID="150" NAME="Silvia-Adriana Ţicău" AFFILIATION="PSE">
(RO) Evropská politika v oblasti trvale udržitelné dopravy z hlediska evropské energetické a environmentální politiky se týká a přímo ovlivňuje 490 milionů evropských občanů.
<P>
Požádala jsem Komisi a členské státy, aby zhodnotily, jak dopravní infrastruktury a platné tarify ovlivňují rozvoj míst a budoucí požadavky na dopravní služby.
<P>
Požádala jsem Komisi a členské státy o zakročení v souvislosti s modernizací infrastruktury přístavů se zřetelem k námořním přístavům Evropské unie, jakož i k přístavům nacházejícím se na vnitrozemských vodních cestách s cílem umožnit rychlou dopravu nákladu a cestujících z jednoho systému dopravy do druhého, a napomáhat tak snížení spotřeby energie v odvětví dopravy.
<P>
V roce 2007 se Evropská unie rezolutně a jednomyslně zavázala, že sníží emise skleníkových plynů v porovnání s hodnotami z roku 1990 minimálně o 20 %. Zavedení inteligentních systémů dopravy s cílem řídit dopravu, zejména pokud jde o velká města, zabrání dopravním zácpám, které stojí Evropskou unii ročně přibližně 1 % jejího hrubého domácího produktu. Rozvoj evropského systému železnic zároveň přispěje k účinnější realizaci evropských politik v oblasti energetiky a řešení problému klimatických změn.
<P>
V uvedené souvislosti jsem přesvědčena o tom, že jednou z priorit rozvoje v oblasti transevropské dopravy by mělo být vybudování vysokorychlostní železniční sítě spojující všechna hlavní města členských států. Vysokorychlostní vlaky by měly jezdit také na linkách do Bukurešti a Sofie.
<SPEAKER ID="151" NAME="Leopold Józef Rutowicz" AFFILIATION="UEN">
. - (PL) Vážená paní předsedající, zpráva pana Albertiniho se zabývá všemi činiteli, které jsou rozhodující pro evropskou politiku v oblasti trvale udržitelné dopravy z hlediska evropské energetické a environmentální politiky. Na dopravu spotřebujeme více než 30 % energie a v průběhu 20 let se tato spotřeba zvýší o dalších 30 %. Odvětví dopravy využívá 70 % ropy a ve městech a zastavěných oblastech produkuje 40 % emisí CO2 a 70 % emisí ostatních škodlivých sloučenin.
<P>
Zpravodaj podporuje technologické inovace a další způsoby šetření energií. Evropská unie potřebuje okamžitá účinná opatření. Z důvodu obrovského růstu ceny ropy je neprospěšnějším zdrojem energie z hlediska životního prostředí a hospodářství elektrická energie. Měla by v dopravě, včetně městské, hrát důležitější roli, například skrze výrobu levných městských motorových vozidel na elektrický pohon. Zvýšenou potřebu tohoto druhu energie by měly pokrývat atomové elektrárny nejnovější generace, které neemitují škodlivé plyny.
<SPEAKER ID="152" NAME="Johannes Blokland" AFFILIATION="IND/DEM">
. - (NL) Všichni si uvědomujeme, do jaké míry přispívá doprava, ke klimatickým změnám. Zpráva pana Albertiniho je pro mne přiměřeným a výstižným hodnocením praktických a technických opatření, která by tuším bylo možné zavést s cílem snížit vliv dopravy. Když se kácí les, létají třísky. Tato opatření budou jistě nepříjemná pro všechny zúčastněné, jak pro profesionální provozovatele dopravy, tak i pro jednotlivé občany.
<P>
Na rozdíl od přesvědčení vyjádřeného v odstavci 2 si myslím, že nejen odborníci, ale i běžní občané chápou a podporují potřebu extrémních opatření za předpokladu, že v budoucnu bude jejich výsledkem prokazatelný užitek. Prvním hlavním cílem je splnit do roku 2015 normy kvality vzduchu. Doprava hraje při dosažení těchto cílů, zejména v městských oblastech, důležitou roli. Proto je nezbytné bezodkladně přijmout a zavést dostupné metody a opatření obojího druhu, počáteční i závěrečná.
<P>
Vážená paní předsedající, děkuji panu Albertinimu za jeho zprávu a doufám, že všichni zainteresovaní budou hrát ve vyvíjení požadovaného úsilí svou roli.
<SPEAKER ID="153" NAME="Zsolt László Becsey" AFFILIATION="PPE-DE">
(HU) Děkuji, paní předsedající. Rád bych pogratuloval svému kolegovi, panu Albertinimu, a vyjádřil pár připomínek.
<P>
1. Co se týče daní jako nástroje, souhlasím s tím, že tento nástroj má být zaveden jednotně pro všechny druhy dopravy. Zároveň si musíme uvědomit i to, že výši daní není nožné zvyšovat ad infinitum, protože tento krok by zapříčinil výraznou inflaci a mohl by vést ke zvýšení nákladů a poklesu hospodářské soutěže v celém odvětví. Proto jednotné zdaňování není vhodné ve všech případech, například v případě spotřební daně z benzinu. Rád bych podtrhl, že považuji propojení zdaňování a stupně znečištění ovzduší za dobrý nápad, například v případě systému registrační daně z motorových vozidel.
<P>
2. V případě letecké dopravy musíme vzít na vědomí skutečnost, že rozšíření obchodu s emisemi je činitelem způsobujícím dod atečné náklady, které se promítají do cen. V souvislosti s navrhovanou myšlenkou zavedení nepřímých daní je potřeba zohlednit také tyto skutečnosti.
<P>
3. Ke snížení přetížení dopravy ve městech, a tedy i emisí znečišťujících vzduch, je potřeba vyvinout velké úsilí. Pro nové členské státy však nepředstavuje nejdůležitější výzvu pouze propagace městské veřejné dopravy na elektrický pohon. Ještě větší výzvou je pravděpodobně výstavba vnějších dopravních okruhů. Z relativního hlediska nejvíce zaostávají právě v tomto směru, proto by se na něj měl klást větší důraz, než na prioritu z hlediska využívání zdrojů Evropské unie.
<P>
4. Co se týče internalizace externích nákladů, souhlasím s tím, že je potřeba stanovit neutrálnost v jednolivých odvětvích. Pro nákladní dopravce v nových členských státech však nejdůležitější výzvu představují ustanovení směrnice o poplatcích za využívání určitých dopravních infrastruktur (euroznámka) z důvodu stále se zpřísňujících norem pro emise z motorových vozidel a jiných důvodů. V nových členských státech je proto potřeba zavádět internalizaci pomaleji a podle zvláštních zásad. Naše nákladní dopravce není možné trestat za to, že infrastruktura je méně rozvinutá, důsledkem čehož jsou i větší dopravní zácpy.
<P>
5. Bylo by dobré, kdyby byla novým členským státům poskytnuta v oblasti vnitrozemské vodní dopravy nejenom verbální, ale také praktická podpora, zejména co se týče řek Dunaje a Tisy. Bylo by dobré, kdyby Komise mohla v uvedeném směru poskytnout pomoc. Důležitá je intermodalita dopravy, která může posloužit jako nejúčinnější podpora modernizace železniční sítě. Prodiskutujme raději také tuto možnost, než abychom uzavírali železniční tratě.
<P>
Konečně, doufám, že po dostavění vysokorychlostní železniční sítě se oblasti na východě nakonec objeví na mapách, jelikož z dlouhodobého hledika je železniční doprava jediným druhem dopravy, který může konkurovat osobním automobilům. Velmi pěkně vám děkuji.
<SPEAKER ID="154" NAME="Bogusław Liberadzki" AFFILIATION="PSE">
(PL) Vážená paní předsedající, pan Albertini vykonal dobrou práci. Patří mu můj dík. Stejně tak souhlasím i s podmínkami pana komisaře Barrota. Oceňuji zejména spojení politik v oblastích technologického rozvoje, nástrojů trhu a průvodních opatření, která jsou přijatelná pro veřejnost a sestavena tak, aby bylo dosaženo racionálnějšího užívání dopravy. K těmto krokům bych ještě přidal účinnou politiku v oblasti dopravy na mikro- a makroúrovni. Jsem rád, že toto spojení opatření se týká také pobřežní oblasti Baltského moře. Jde bezpochyby o pozitivní přístup.
<P>
Líbí se mi také myšlenka transevropských sítí, avšak v roce 2008 jsme očekávali 20 miliard EUR a v současnosti máme k dispozici pouze 8 miliard. Naléhavě vás všechny žádám: věnujme více pozornosti efektivnímu využívání té části Kohezního fondu, která je přidělena pro oblast dopravy. Týká se to nových členských států, v nichž se situace liší, všeobecně však není příliš dobrá. Dovolte mi také jednoznačně vyjádřit skutečnost, že internalizce externích nákladů v dopravě má své hranice. Tyto hranice, pane komisaři, je potřeba stanovit odmítnutím záporného vlivu na konkurenceschopnost hospodářství EU. Konečně, je nutné vybudovat společnou evropskou železniční síť.
<SPEAKER ID="155" NAME="Richard Seeber" AFFILIATION="PPE-DE">
(DE) Vážená paní předsedající, rád bych poděkoval panu zpravodaji za zprávu a vím, že v panu komisaři Barrotovi máme mistra v politice trvale udržitelné dopravy. Pokud doprava nebude řádně fungovat, může pro hospodářský růst v Evropě představovat jisté riziko. Na tomto poli je potřebná větší, ne menší míra evropské zodpovědnosti, protože v každém případě, ve kterém má Evropa méně pravomocí, existují národní specifika a hranice a ty jsou pro přepravní činnosti nežádoucí. Z tohoto důvodu musíme hledat evropská řešení, stejně jako v minulosti v případě oblasti letecké dopravy nebo v minulosti v případě balíku v oblasti železniční dopravy.
<P>
Komisi mohu jen požádat o zařazení vyšší rychlosti při hledání dalších a lepších evropských řešení, úspěch však určitě bude záviset také na zavedení takových cen pro jednotlivé druhy dopravy, které budou zohledňovat náklady v plné výši.
<P>
I Komise zvolila správný přístup tím, že začala s oblastí silniční dopravy, jelikož silniční doprva je jistě odvětvím, které v současné době vytváří nejvyšší sociální náklady i přesto, že účastníků silničního provozu se netýkají v plné míře.
<P>
Pane komisaři, byl jste v Tyrolsku, v citlivé alpské oblasti, a víte, jaké škody tam způsobuje těžká nákladní doprava. Tyto následky jsou také důkazem toho, že je nejvyšší čas jednat v souvislosti se zavedením evropských terčíků pro označení zaplacených poplatků za vozidlo, skutečně předložit rámec, který jste avizoval, a pokračovat v intenzivním uplatňování zásady, že uživtelé mají platit skutečné náklady na silniční dopravu.
<P>
Musím však vznést kritiku i do vlastních řad. Moje skupina se rozhodla podpořit pozměňující a doplňující návrh 1. Rád bych vyjádřil svůj nesouhlas s tímto návrhem a zároveň svou plnou podporu, jakož i plnou podporu úsilí ze strany svých rakouských kolegů poslanců s cílem zaručit, že Komise předloží zmiňovaný rámec v červnu a začne silniční dopravou a že neodloží jeho předložení na neurčito z důvodu, že v balíku je potřeba zabývat se všemi druhy dopravy. Je nutné začít jednat. Začněme tedy silniční dopravou.
<SPEAKER ID="156" NAME="Inés Ayala Sender" AFFILIATION="PSE">
(ES) Vážená paní předsedající, zpráva pana Albertiniho je obrovskou výzvou, jíž čelíme v souvisloti s udržením cenově dostupné mobility pro všechny. Prostřednictvím přístupu k novým druhům dopravy a k novým trasám je potřeba udržet mobilitu možnou díky volnému pohybu osob, zboží a služeb, který je základním úspěchem evropské integrace a sociální, hospodářské a územní koheze Evropy. Zároveň je však potřeba dosáhnout jej bez velkých vlivů na životní prostředí, které jsou především výsledkem emisí, nemluvě o hluku, přetížení a bezpečnosti.
<P>
Výzva spočívá v udržení pozitivních a potřebných hledisek této mobility, avšak nejvhodnějším možným inteligentním způsobem, jinak řečeno dosažením trvale udržitelné mobility a následným minimalizováním vlivu na naše životní prostředí a zdraví. Abychom dosáhli tohoto cíle, jsou potřebná inovativní opatření a nástroje, jak se vyjadřuje ve své zprávě pan Albertini.
<P>
I navzdory tomu, že logistika je ve zprávě zmiňována, bych byla uvítala, kdyby se budoucí úloze logistiky jako jednoho z nástrojů inteligentní mobility, zefektivněné pomocí inovace a plánování, věnovalo více prostoru.
<P>
Stejně jsem však vděčná, že do zprávy zahrnul městskou logistiku jako jedno z hledisek městské dopravy, jakož i za jeho podporu prioritních projektů týkajících se logistiky. Jsem přesvědčena také o tom, že je správné zahrnout i letiště a požadovat, aby se připojila k železniční dopravě, a klást důraz na vývoj nové koncepce "zelených koridorů".
<P>
Co se týče silničních poplatků, o nichž se zde hodně hovořilo, včetně směrnice Eurovignette, byla bych samozřejmě ráda, kdyby Komise do velké míry zvážila sociální vliv.
<P>
Zamýšlím se nad budoucností v souvislosti s tím, co dnes zaznělo z úst mých kolegů na téma potřeby diverzifikce zdrojů paliv, a ráda bych se zeptala pana komisaře na možnost zahrnout v budoucnu sítě vodních elektráren do transevropských energetických sítí.
<SPEAKER ID="157" NAME="Jim Higgins" AFFILIATION="PPE-DE">
(GA) Vážená paní předsedající, v první řadě bych rád poděkoval panu Albertinimu za předložení velmi důležité a komplexní zprávy. Jsem přesvědčen, že tato zpráva nabízí realistický přehled výzev, kterým v rámci snahy o vypracování vhodné politiky v oblasti dopravy čelíme.
<P>
Rád bych uvítal příslib intermodální dopravy. Pocházím z ostrova, jehož hospodářství závisí na námořních a letových trasách, a jsem přesvědčen, že tato infrastruktura by měla být napojena na železniční dopravu. V Irsku však tomu tak není. Železniční doprava není využívána k přepravě nákladů. Od roku 1990 se kvůli silniční dopravě zvýšila spotřeba energie o 225 %. Ve smyslu Kjótského protokolu neplníme očekávání.
<P>
Je zřejmé, že k rozvoji smíšené dopravy v Irsku je zapotřebí velkých investic. Tato skutečnost se však nestane realitou do té doby, dokud městské orgány a vlády nezmění svůj postoj a politiky. Dokud tyto politiky prosazují zvýšený rozvoj silniční dopravy, zanedbávají rozvoj železniční dopravy nejen ve větších či menších městech, ale také ve venkovských oblastech.
<P>
Závěrem radím Komisi, aby přiznala všem členským zemím právo na stanovení poplatků za vstup do centra měst a daní.
<SPEAKER ID="158" NAME="Pierre Pribetich" AFFILIATION="PSE">
(FR) Vážená paní předsedající, pane komisaři, dámy a pánové, pan Albertini v této zprávě z vlastní iniciativy zdůraznil potřebu vypracovat průřezovou politiku, která se bude zaobírat všemi hledisky: dopravou, energií a životním prostředím. Pohyb lidí představuje pro společnost zdroj bohatství z různých hledisek - hospodářského, sociálního a kulturního, vyžaduje si však využívání energie a velmi často má katastrofální vliv na životní prostředí. Každá společnost, nevyjímaje Evropskou unii, musí hledat rovnováhu. A to není jednoduchý úkol.
<P>
Z tohoto hlediska dává Evropská unie najevo tím, že hraje důležitou roli v harmonickém rozvoji dopravy, svou skutečnou hodnotu: jednotný železniční trh, jednotné evropské resp. transevropské dopravní sítě a evropská přístavní politika. Energeticko-klimatickým balíkem jsme si stanovili ambiciózní cíle a nyní je potřeba proměnit diskuse o techto společných cílech ve skutečnost. Platón napsal: "Je pouze na nás, zda půjdeme po cestě směřující nahoru a ne po té, která směřuje dolů."
<P>
Klíčovými slovy této průřezové politiky jsou koordinace a spolupráce. Koordinace infrastruktur na evropské úrovni s cílem získat celkový obraz o dopravních sítích, spolupráce s místními subjekty, které dokážou zujmout praktické a realistické stanovisko k problémům, protože právě o tom je Evropa. O odhodlání harmonizovat skrze spojení všech snah, skrze výměnu osvědčených postupů v zájmu občanů a životního prostředí, skrze, a na to v tomto do jisté míry eklektickém seznamu nesmíme zapomenout, výraznou zvláštní finanční podporu s cílem co nejrychleji realizovat evropské projekty v oblasti dopravy.
<P>
V první řadě, i když se zaměříme na místní hlediska, se mi zdá, že integrovaný přístup může být účinný pouze s použitím intermodálního přístupu, který finančně podpoří Evropa, především v přetížených velkoměstských aglomeracích a městských oblastech s cílem zabezpečit spolehlivou, bezpečnou a cenově přijatelnou dopravu, zkrátka, ekologickou a trvale udržitelnou dopravu.
<SPEAKER ID="159" NAME="Péter Olajos" AFFILIATION="PPE-DE">
(HU) Vážená paní předsedající, nikdy dříve necestovali lidé tolik jako v současnosti. Kromě toho, že potřeba cestovat je významnou ztrátou času, představuje také značný hospodářský problém a podstatnou zátěž pro životní prostředí.
<P>
Třetinu své energie vynakládáme na dopravu. V Evropě je naším základním dopravním prostředkem automobil. V posledních deseti letech se zvýšil počet aut na tisíc obyvatel ze 400 na 460 a využívání automobilu vzrostlo o 18 %. V posledních patnácti letech se emise oxidu uhličitého z odvětví dopravy drmaticky zvýšily. V některých členských státech o více než 100 %. Podle předpovědí Komise se energetická poptávka odvětví dopravy v Evropské unii zvýší do roku 2030 minimálně o 30%. To by mohlo znamenat neúspěch v plnění našich závazků v rámci Kjótského potokolu.
<P>
Je politováníhodné, že i navzdory stanoveným zásadám se na projekty silniční dopravy v Evropě klade větší důraz než na projekty železniční dopravy. Špatné příklady jsou nakažlivé: rovnováha byla narušena také ve střední a východní Evropě, která byla ve větší míře zaměřena na veřejnou dopravu. V mé zemi, Maďarsku, klesl podíl veřejné dopravy v roce 2007 na úroveň pouhých 40 %. Snížení znečištění způsobeného motorovými vozidly je otázkou řízení dopravy, otázkou technologie a hospodárnosti. Rozmach využívání technologií, které jsou šetrné k životnímu prostředí, spočívá v internalizaci environmentálních nákladů a v zavedení daňového systému založeného na emisích oxidu uhličitého. Na letištích je potřeba zavést diferenční polatky za vzlet a přistání. Nabídka bezplatného parkování, snížené poplatky za vjezd do centra a snížené silniční poplatky, nižší sazba při zdanění vozidel, automobilová daň, silniční daň pro zelená auta by mohly vyvolat radikální změny.
<P>
Výdaje na boj se zdravotními problémy, které souvisí s dopravou, jsou obrovské. Je nespravedlivé vyžadovat, aby tyto výdaje platila celá společnost. Jsem přesvědčen, že náklady související se znečištěným ovzduším, škodlivým hlukem a dopravními nehodami musí snášet odvětví dopravy. Děkuji.
<SPEAKER ID="160" NAME="Reinhard Rack" AFFILIATION="PPE-DE">
(DE) Vážená paní předsedající, vážený pane místopředsedo, chtěl bych se zaměřit na tři body ve vynikající zprávě pana Albertiniho. V první řadě, jako zpravodaj v oblasti městské mobility jsem rád, že nám už poskytl některé velmi významné klíčové zprávy, na základě kterých můžeme dále uvažovat o této velmi důležité oblasti. Předpokládám, že bychom měli vést diskusi v našem výboru a následně také v rámci komory tímto směrem. Pane místopředsedo Barrote, poukazoval jste na iniciativy, které Komise začne v souvislosti s touto oblastí v rámci současného volebního období. Doufám, že se jimi budeme s radostí zabývat.
<P>
Moje druhá poznámka se týká další záležitosti, která už byla nastolena, konkrétně internalizace sociálních a environmentálních nákladů přepravných činností. Každý způsob dopravy musí hradit náklady, které ve skutečnosti vytváří. Vzhledem k této zásadě je velká pozornost věnována otázce, o níž jsme rozmlouvali v rámci diuskuse o evropské silniční známce, především skutečnosti, že provozovatelé těžkých nákladních vozidel na našich silnicích by ve skutečnosti měli platit přiměřenou cenu, jinými slovy, všechny vytvořené náklady jim musí být účtovány. Někteří kolegové poslanci, kteří kritizovali tuto zásadu, už vyklouzli vstříc noci. Domnívám se, že skupinu PPE-DE netvoří jen stoupenci pozměňujícího a doplňujícího návrhu 1, ale také několik oponentů. Pokud jde o nás, budeme určitě hlasovat proti tomuto pozměňujícímu a doplňujícímu návrhu.
<P>
Třetí bod, kterému chci věnovat pozornost, je uveden v odstavci 22 a týká se oblasti výzkumu. Záměrem je poskytnout výrobcům vozidel jasně stanovené cíle, zřetelné ukazatele směru, kterým se odvětví evropské dopravy zamýšlí ubírat. Pouze tehdy budou schopni dodávat to, co potřebujeme, za přiměřené ceny a v přiměřeném čase.
<P>
Rád bych ještě jednou zvlášť poděkoval panu komisaři Barrotovi za přípravu tohoto vyčerpávajícího programu na závěr jeho volebního období. Potřebujeme tento program a díky němu se úroveň našeho životního prostředí a systému dopravy zvýší.
<P>
Dovolte mi v závěru říci parlamentnímu kritikovi v zadní řadě, že zde ve Strasbourgu kráčím každý den půl hodiny z hotelu do práce a zpět, takže nepotřebuji limuzíny ani tramvaje.
<SPEAKER ID="161" NAME="Ville Itälä" AFFILIATION="PPE-DE">
(FI) Vážená paní předsedající, pane komisaři, rád bych pogratuloval panu Albertinimu k vynikající práci a skvělým návrhům. Otázka, jež je předmětem diskuse, je mimořádně důležitá a veřejnost očekává jasné odpovědi na tento problém.
<P>
Není to docela jednoduchá otázka, pokud uvážíme, že základní pilíře Evropské unie zahrnují pojem svobodného pohybu osob a zboží. V obou dvou oblastech se v budoucnosti očekává nárůst. Potřebujeme také samozřejmě přemýšlet o našem dalším směřování, o způsobu dosažení našich cílů a o tom, jaké prostředky k tomu použijeme. Rozhodnutí, která přijmeme, budou mimořádně důležitá.
<P>
Jak uvedla paní Jäätteenmäkiová, v mé zemi je například velmi složité představit si výrazné snížení pohybu jako takového. Vzdálenosti jsou velké a lidé musí využívat svá auta, aby se dostali do práce, protože v některých oblastech veřejnou dopravu nemáme.
<P>
Pokud začneme uvažovat nad postojem Parlamentu, souhlasím, že by měl sloužit jako příklad. Musíme uvžovat nad tím, zda dopravu nevyužíváme zbytečně. Můžeme přestat zbytečně cestovat? Jak cestujeme? Parlament má vlastní služební automobily, které většina z nás využívá a se kterými máme velmi dobré zkušenosti. Musíme však popřemýšlet nad tím, jaký druh aut používáme. Jakou flotilu má Parlament, Komise a Rada k dispozici? Poslanci Parlamentu by měli používat auta s hybridním pohonem.
<P>
Příklad, který dáváme, je nesmírně důležitý. Nemůžeme od věřejnosti nebo od evropských společností očekávat, že budou jednat jinak než my. Proto musíme jít dobrým příkladem.
<SPEAKER ID="162" NAME="Avril Doyle" AFFILIATION="PPE-DE">
Vážená paní předsedající, zatímco podrobnosti některých jednotlivých návrhů v této zprávě vyžadují pečlivé přezkoumání související se zásadou subsidiarity, celkové cíle zprávy si zaslouží podporu.
<P>
Od července 2008 bude Irsko svědkem zásadních změn v našem platném ročním daňovém systému pro auta a v systému registrační daně za vozidla. V rámci systému registrační daně za vozidla bude zaveden sedmipásmový systém založený na emisích oxidu uhličitého a ne na objemu motoru. I navzdory přetrvávajícím zácpám v našem hlavním městě se irský ministr dopravy Noel Dempsey minulý týden vyjádřil, že o poplatcích za vjezd autem do centra se nebude v případě Dublinu uvažovat, protože chaotický stav veřejné dopravy nabízí málo možností pro soukromá auta. Nedostatečná frekvence autobusových linek, dvě lehkokolejné dráhy, které nejsou spojeny navzájem nebo se systémem hlavní dráhy, nejsou napojeny na letiště, metro a nemají zbudovaný systém vydávání lístků - to je příklad úsilí snížit využití uhlovodíků a emisí skleníkových plynů. Tento obraz Dublinu se vznáší před zrakem Evropského parlamentu, který se snaží a navrhuje opatření k přizpůsobení využití veřejné dopravy zejména v městských oblastech.
<SPEAKER ID="163" NAME="Marusya Ivanova Lyubcheva" AFFILIATION="PSE">
(BG) Vážená paní předsedající, vážený pane komisaři, politika trvale udržitelné dopravy zahrnuje při zohlednění energetických a environmentálních aspektů otázku dopravní infrastruktury, zaměstnanosti v dopravě, otázku mobility obyvatel a otázku volného pohybu zboží.
<P>
Panevropská dopravní síť vyžaduje stejnou úroveň kvality a environmentální bezpečnosti. To znamená důsledné zjištění stavu, především stavu železnic, posouzení současných podmínek a soustředění opaření na země, které ještě nedosáhly vysoké evropské úrovně. Bude potřeba zahrnout spolehlivé finanční nástroje. Je obzvlášť důležité ukončit praktiky využívání některých nových členských států jako skládek pro staré evropské dopravní prostředky. Tento postup je z hlediska životního prostředí zcela nesprávný.
<P>
Jsem znepokojena vždycky, když jsou ve zprávách EU uvedeny názvy některých geografických regionů a vynechané názvy jiných. Černomořský region má také mimořádný význam. V této oblasti jsou také potřebné trvale udržitelné intermodální koncepce. Kromě toho bychom v rámci této zprávy mohli prodiskutovat otázku poplatků a dopravy na mostě přes řeku Dunaj mezi městy Russe a Giurgu v Bulharsku a Rumunsku.
<SPEAKER ID="164" NAME="Zuzana Roithová" AFFILIATION="PPE-DE">
(CS) Dovolte mi, paní předsedkyně, k proběhlé diskuzi přidat, že ačkoliv většina z nás chce nebo souhlasí, že je nutné ozelenit dopravní politiku, současně nikdo nechce omezovat mobilitu.
<P>
Dost se lišíme v pohledu na to, jak to udělat. Problém je, že nemáme jasno v prioritách. Na jednu stranu chceme sektoriální neutralitu pro druhy dopravy, současně si vyčítáme, že nedostatečně podporujeme železniční dopravu i pro nákladní přepravu.
<P>
Dovedete si to však představit bez zavedení významné ekologické daně pro nákladní silniční přepravu či bez významné preference železnice? Internalizaci externích nákladů je vytýkáno, že bude mít vliv na konkurenceschopnost. Nemáme studii sociálního vlivu po zavedení euroviněty pro nákladní dopravy. Neměli bychom nejprve mít jasno, co je pro nás větší prioritou? Co takhle vyvolat celoevropské referendum o těchto prioritách?
<SPEAKER ID="165" NAME="Jacques Barrot">
místopředseda Komise. - (FR) Vážená paní předsedající, dámy a pánové, budu zcela stručný. Se zájmem jsem si vyslechl projevy v rámci rekce na zprávu pana Albertiniho. Možno říci, že obavy, které tak přesně vyjádřil pan Albertini ve své velmi jasné a výstižné zprávě, jsou v plné míře v souladu se snahou Komise a vašeho komisaře pro dopravu.
<P>
Je pravda, že mobilita se musí změnit, ne omezit. To je celý problém. Nebudu reagovat na všechny poznámky a vajádření. Všechny jsme zaznamenali.
<P>
Rád bych však mimochodem zmínil, že pokud máme uskutečnit požadovaný přechod k jiným druhům dopravy, potřebujeme vytvořit infrastruktury. Panu Albertinimu bych řekl, že tento bod musí být zdůrazněn, protože Evropa si dostatečně neuvědomuje budoucí potřebu infrastruktury a investic, aby byla schopna uskutečnit přechod k jiným druhům dopravy.
<P>
Kromě toho, pokud máme splnit výzvu trvale udržitelné mobility, potřebujeme mimořádně vysoký stupeň výzkumu v oblasti nových motorů a druhů energií. Nemohu nechat bez povšimnutí slova, která zazněla, i navzdory pozitivnímu přístupu všech, že by to byla zbožná přání, chvályhodné záměry, protože bych rád upozornil na výsledky dosažené do této chvíle. Například klasifikace nákladních aut do Euro kategorií, které jsou výsledkem rostoucích norem, až do kategorie Euro 5. Možno říci, že klasifikace nákladních aut vedla ke snížení emisí CO2 o 30 až 40 %. Dalším příkladem je skutečnost, že Evropská unie chce v budoucnu snížit emise na úroveň 120 g CO2/km. Tohoto cíle se v současné době snaží dosáhnout celý automobilový průmysl. To mě také nutí zopakovat velmi logickou poznámku pana Racka, podle níž musíme být opatrní, protože jestli se průmyslové odvětví chce přizpůsobit, musí si v plné míře uvědomovat cíle a budoucí rámec. Na tomto bodu mi zvlášť záleží: musíme stanovit jasné cíle, aby celý výzkum a průmyslová odvětví odpovídaly těmto cílům jako celek.
<P>
Nebudu se tím zaobírat příliš dlouho. Samozřejmě, že opatření, která mají být přijata, musí zachovat potřebnou mobilitu a musí být účinná v rámci snižování nepříznivých účinků. Zároveň však musí být neustále přijatelná pro veřejnost a průmyslové odvětví. V červnu uplatníme tuto metodu při výpočtu externích nákladů a dozvíme se, jak je možné každý druh dopravy začlenit v rámci poplatků. Začleňování musí být postupné, nemůže být uskutečněno najednou. Potom můžeme mít silniční poplatky, které skutečně vedou k jiným návykům a vyšší informovanosti nejenom dopravních provozovatelů, ale i pasažérů o tom, které druhy dopravy způsobují největší znečištění a které jsou nejekologičtější.
<P>
Jsem opravdu přesvědčen, že zpráva pana Albertiniho bude, mohu-li použít tento výraz, další biblí pro každého, protože v současnosti je pro nás nejdůležitější najít způsob, jak dosáhnout trvale udržitelné mobility.
<P>
Jsem vdečný Parlamentu za jeho přínos v této oblasti, která má pro Komisi mimořádnou hodnotu.
<SPEAKER ID="166" NAME="Gabriele Albertini">
zpravodaj. - (IT) Vážená paní předsedající, rád bych poděkoval všem poslancům za jejich konstruktivní poznámky. Nejen těm poslancům, kteří podpořili zprávu a vyzdvihli některé její aspekty, ale především těm, kteří ji odůvodněně kritizovali.
<P>
Zvláštní poděkování patří komisaři Barrotovi, nejen za jeho příznivá vyjádření, ale zejména za velmi rázná opatření, která přijímá v souvislosti s předmětem zprávy a za jeho ochotu vstoupit do spolupráce mezi Parlamentem a Komisí, abychom mohli účinně a zaníceně plnit svůj úkol v rámci změny mobility a ne v jejím omezování, jak se výstižně vyjádřil ve svém krátkém vystoupení.
<P>
Mobilita je výsledkem pokroku naší civilizace a je aspektem naší moderní doby, je důsledkem rozvoje a pokroku a rozhodně bychom ji neměli tlumit. Musíme jednoduše zvýšit její úroveň a využívat jí, když nemáme jinou možnost.
<P>
Poslední poznámka, kterou pravděpodobně odbíhám od otázky, o níž diskutujeme, ale kterou bych měl uvést, protože zlepšuje vyhlídky mnohem více, než poznámky, o nichž diskutujene v souvislosti s dopravou.
<P>
Obáváme se znečištění a všech kritických problémů, které doprava a její využívání zahrnuje. Možná bychom měli zaujmout všeobecnější stanovisko, zejména v souvislosti s emisemi CO2 a s CO2, které produkují ostatní odvětví naší industriální civilizace. Rád bych uvedl několik číselných údajů a uzavřel toto vystoupení jednoduchou poznámkou. Je pravda, že odvětví dopravy produkuje 23 % celkových emisí CO2 v celé Evropě, výrobou elektrické energie vzniká 43 %, průmysl produkuje 19 % a domácnosti a obchod 15 %. Pokud chceme dosáhnout snížení emisí těchto nežádoucích vlivů naší civilizace o 20 % do roku 2020, možná budeme muset přijmout citlivější opatření a věnovat větší pozornost také ostatním odvětvím, která, jak víte, jsou na vedoucích příčkách v emisích CO2. Nestačí soustředit se pouze na odvětví dopravy. V této souvislosti nemůžeme vynechat pojem "jaderný".
<SPEAKER ID="167" NAME="Předsedající">
Rozprava je ukončena.
<P>
Hlasování se uskuteční v úterý, 11. března 2008.
