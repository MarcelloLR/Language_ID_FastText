<CHAPTER ID="021">
Pojazdy elektryczne (debata) 
<SPEAKER ID="517" NAME="Przewodniczący">
Kolejnym punktem porządku obrad są oświadczenia Rady i Komisji w sprawie pojazdów elektrycznych.
<SPEAKER ID="518" NAME="Diego López Garrido" LANGUAGE="ES">
Panie przewodniczący, panie i panowie, panie komisarzu, panie wiceprzewodniczący Komisji, panie wiceprzewodniczący Tajani! Jak państwo wiedzą, cały przemysł europejski poważnie ucierpiał na skutek światowego kryzysu gospodarczego i finansowego i w tej niezwykle trudnej sytuacji dla wszystkich sektorów gospodarki, a także dla przemysłu, uważamy, że najwiyższym priorytetem Europy jest odbudowa wzrostu i zatrudnienia.
<P>
Dziś usłyszeliśmy dobre wiadomości w ramach prognoz Komisji dotyczących odnowy gospodarczej mającej miejsce w całej Unii Europejskiej. Mimo, że jest to nieznaczna odnowa, jest to jednakże poprawa, a w szczególności - musi ona oznaczać działalność przemysłową.
<P>
Jesteśmy przekonani, że przemysł - i jestem pewien, że tu zgadzamy się z wiceprzewodniczącym Komisji, gdyż ostatnio rozmawialiśmy na ten temat i zgodził się on z nami - jest i musi pozostać niezastąpioną siłą napędową wzrostu i odnowy gospodarki europejskiej. Dlatego też musimy wesprzeć przemysł europejski.
<P>
Przemysł europejski - powtarzam - może odegrać wiodącą rolę w gospodarce, a żeby się tak stało, najpierw musimy chronić nasze struktury przemysłowe przed trudnym klimatem gospodarczym, jakiego doświadczamy, a po drugie, musimy polepszyć konkurencyjność przemysłu europejskiego. Innymi słowy, przemysł europejski musi odzyskać swoją wiodącą i konkurencyjną pozycję na rynku światowym; musi wesprzeć innowacyjność oraz rozwój nowych technologii. W tym względzie, jak w wielu innych przypadkach, ważne jest, by w odpowiedzi na te wyzwania uwzględnić perspektywę europejską i skupić się na europejskim charakterze działań.
<P>
W ramach sektora przemysłowego musimy położyć szczególny nacisk na sektory o największej zdolności wywierania wpływu i rozwoju. Jednym z nich jest zdecydowanie sektor motoryzacyjny, dzięki jego zdolności do transferu technologii na inne obszary działalności, wpływowi na zatrudnienie, możliwościom eksportu oraz potencjalem rozwojowym. Dlatego też ważne jest, byśmy skupili się na sektorze motoryzacyjnym, który według danych własnych Komisji jest sektorem zatrudniającym bezpośrednio lub pośrednio 12 milionów osób w Europie, a ponadto jest głównym inwestorem prywatnym w badania, rozwój i innowacje, inwestującym kwotę 20 miliardów euro rocznie.
<P>
W ramach europejskiej floty samochodowej, która do 2030 roku może liczyć 270 milionów pojazdów, istnieje rodzaj pojazdów, na którym musimy skupić uwagę, by zrewlizować cele, o których mówiłem wcześniej. Mówimy tu o pojazdach elektrycznych, które stanowią jeden z głównych przykładów innowacyjnych strategii, które należy uwzględnić w tym sektorze.
<P>
Dlatego też prezydencja hiszpańska ujęła rozwój pojazdów elektrycznych w swoich priorytetach, jako preferowany alternatywny sposób transportu w celu zmniejszenia zależności od paliw kopalnych na bazie ropy naftowej w sektorze transportu, a tym samym uczyniła wyraźny i zdecydowany krok w kierunku efektywnego energetycznie i zrównoważonego ekologicznie systemu transportowego. W tym celu, zdaniem Rady, konieczna jest globalna strategia rozwoju technologii, co w tym przypadku obejmuje technologię elektryczną.
<P>
Dlatego też Rada promuje debatę na temat możliwych środków upowszechniania produkcji pojazdów elektrycznych przez przemysł europejski, tak więc 8 i 9 lutego przeprowadziliśmy debatę na nieformalnym posiedzeniu Rady ds. Konkurencyjności w San Sebastián. Była to naprawdę intensywna debata, na której określono trzy główne obszary prac: po pierwsze, promowanie wiodącego rynku europejskiego w produkcji pojazdów elektrycznych i ich akumulatorów; po drugie, wspieranie przyjęcia i akceptacji pojazdów elektrycznych jako środka transportu podobnego do samochodów konwencjonalnych, stawiając jej na tym samym poziomie lub starajac się to osiągnąć w przyszłości, gdyż obecnie nie znajdują się one na tym samym poziomie i osiągnięcie takiego poziomu zajmie im trochę czasu; a po trzecie, tworzenie warunków powstania jednolitego rynku pojazdów elektrycznych.
<P>
Dlatego też uzgodniono, by zaprosić Komisję Europejską do sporządzenia planu działania. W odpowiedzi na to zaproszenie - jak później wspomni pan wicceprzewodniczący Tajani - Komisja opublikowała swoją europejską strategię dotyczącą ekologicznie czystych i energooszczędnych pojazdów, komunikat z dnia 27 kwietnia dotyczący technologii elektrycznych, innych alternatywnych technologii w tym obszarze oraz innych spraw. Chcielibyśmy, by w maju Rada ds. Konkurencyjności przedstawiła jakieś konkluzje na temat komunikatu Komisji przedstawionego 27 kwietnia - taki jest nasz zamiar.
<P>
Krótko mówiąc, uważamy, że musimy dążyć do osiągnięcia celów tej strategii, a w jej ramach, celów planu działania na lata 2010-2012, aby szeroko zakreślone obszary działania przełożyły się na 15 konkretnych działań, które zostały też zaproponowane przez Komisję, aby stworzyć podstawy do wprowadzenia pojazdów elektrycznych.
<SPEAKER ID="519" NAME="Antonio Tajani" LANGUAGE="IT">
Panie przewodniczący, panie urzędujący przewodniczący Rady López Garrido, panie i panowie! Jak powiedział właśnie przedstawiciel prezydencji hiszpańska, w zeszłym tygodniu Komisja przyjęła komunikat w sprawie ekologicznie czystych i energooszczędnych pojazdów, a ja miałem przyjemność prezentowania tego tekstu jako sprawy priorytetowej samym członkom Komisji Przemysłu, Badań Naukowych i Energii w trakcie mojego wysłuchania w ostatnią środę.
<P>
Na komunikat ten składają się dwa główne filary: pierwsza część dotyczy ulepszenia tradycyjnych silników spalinowych, a druga część ma na celu stworzenie planu działania w celu promocji i ułatwienia szerokiego wykorzystania zaawansowanych technologii w odniesieniu do pojazdów niskowęglowych, pojazdów napędzanych wodorem, pojazdów napędzanych biopaliwem, pojazdów hybrydowych i pojazdów w 100 % elektrycznych. Tematem debaty są tego wieczoru właśnie pojazdy elektryczne, a także rezolucja, nad którą Parlament będzie jutro głosować.
<P>
Każdy, kto uważnie śledził rozwój sytuacji w przemyśle motoryzacyjnym, zgodzi się ze mną, że osiągnięto niespotykany wcześniej konsensus w kwestii pojazdów elektrycznych. Przełomowe momenty obejmowały spotkanie Rady Ministrów w San Sebastián, pod prezydencją hiszpańską, ogłoszenie narodowych programów mobilności elektrycznej oraz wystawy samochodów, nie tylko w Europie, ale także w Detroit i Pekinie.
<P>
Wiemy już, że europejscy producenci samochodów wprowadzą na rynek pierwsze w pełni elektryczne pojazdy oraz akumulatorowe pojazdy hybrydowe w 2011 roku, jednocześnie kontynuując prace nad nowszymi, bardzo energooszczędnymi samochodami konwencjonalnymi. Jeszcze ważniejsze jest to, że te ekologicznie czyste pojazdy nie są jedynie ciekawostką na wystawach dealerów, ale że czekają na nie konsumenci europejscy, którzy wyraźnie określili swoje preferencje związane z mniejszymi i bardziej przyjaznymi środowisku pojazdami.
<P>
Chciałbym w skrócie zilustrować w tej Izbie treść strategii Komisji: strategia ta obejmuje ponad 40 konkretnych działań i chciałbym skorzystać z tej możliwości, by przedstawić państwu trzy z nich wskazane przez zainteresowane strony jako główne priorytety, jakimi Komisja musi się zająć, a mianowicie normalizacja, motywacja finansowa i badania.
<P>
Normalizacja pojazdów elektrycznych jest niesłychanie ważna dla zapewnienia, by obywatele Europy mogli ładować swoje pojazdy za granicą; tzw. interoperacyjność stanowi zasadniczy wymóg, jeżeli konsumenci mają bez żadnych zastrzeżeń przyjąć tę nową technologię, a tym samym jeżeli mamy zagwarantować zbyt pojazdów elektrycznych na rynku masowym.
<P>
Dlatego właśnie w komunikacie, nad którym Komisja będzie pracować wraz z europejskimi organami ds. normalizacji, przewiduje się, na podstawie skonsolidowanego procesu normalizacji, przyjęcie jednego rozwiązania w kwestii interoperacyjności, znalezienie rozwiązania dla zagrożeń bezpieczeństwa oraz uwzględnienie inteligentnego systemu ładowania ładowarek pojazdów elektrycznych. Norma musi obejmować obecne rozwiązania techniczne, a także, oczywiście, gwarantować bezpieczeństwo oraz dostępność cenową dla konsumentów.
<P>
Jestem przekonany, że musimy wykorzystać obecny rozpęd, opowiadając się za autentycznie jednolitym rozwiązaniem europejskim w oparciu o zasady naszego rynku wewnętrznego. Jeżeli pozwolimy się wymknąć tej możliwości, możemy się znaleźć na rynku podlegającemu fragmentacji przez wiele lat, co byłoby niekorzystne nie tylko dla konsumentów, ale też dla firm europejskich, a także nierozsądne, biorąc pod uwagę liczbę konkurencyjnych inicjatyw międzynarodowych.
<P>
Panie i panowie! Z drugiej strony, co się tyczy zachęt finansowych, rozwiązania takie już zostały wprowadzone przez rozmaite państwa członkowskie. W niektórych przypadkach zachęty takie dotyczą wyraźnie pojazdów elektrycznych, a w innych wiążą się z niską emisją CO2. Komisja oczywiście nie zamierza zmuszać państw członkowskich do oferowania zachęt, jednakże pragnie koordynować wymianę informacji oraz proponować zestaw wytycznych w tej kwestii, aby zapobiegać fragmentacji rynku.
<P>
Trzecim elementem są badania: Komisja zamierza zapewnić osiągnięcie celu badań europejskich w postaci ekologicznie czystych i energooszczędnych środków transportu. Będzie ona wspierać badania we wszystkich tych sektorach technologicznych, a jednocześnie usprawniać i ułatwiać procedury uzyskiwania dotacji europejskich.
<P>
Zakończę podkreślając wpływ tej strategii. Wykracza ona daleko poza ramy przemysłu motoryzacyjnego. Podzielam tu pogląd prezydencji hiszpańskiej: jesteśmy tu, by badać strategię zawartą w dokumencie "Europa 2020”, zaproponowanym przez Komisję i zatwierdzonym przez Radę, w którym umieszczono politykę przemysłową i dotyczącą przedsiębiorstw w samym sercu strategii wyjścia z kryzysu i tworzenia dobrobytu oraz promowania rozwoju w naszym społeczeństwie w nadchodzących latach. Działania podejmowane na rzecz przemysłu motoryzacyjnego, mające na celu zapewnienie, by sektor ten mógł wdrażać innowacyjne rozwiązania, a także konkurować na rynku międzynarodowym, stanowią część tej strategii ochrony przemysłu, ale także wszystkich małych i średnich przedsiębiorstw, które współpracują z dużymi europejskimi firmami przemysłowymi, które faktycznie stanowią jeden z filarów tego przemysłu.
<P>
A zatem, jestem przekonany, że nasze prace nad otwarciem przyszłych możliwości dla przemysłu motoryzacyjnego stanowią inicjatywę wartą polecenia, i ucieszyły mnie słowa pezydencji hiszpańskiej, chwalące komunikat Komisji. Komisja, wraz z Parlamentem i Radą, chce zbadać strategię, która umożliwi rozwój przemysłowi europejskiemu, naszemu systemowi przedsiębiorczości europejskiej, gdyż, zgodnie z postanowieniami traktatu lizbońskiego oraz z naszymi przekonaniami, silny rynek stanowi najlepsze narzędzie do tworzenia silnej polityki społecznej.
<P>
Bez biznesu i bez przemysłu nie można myśleć ani o ochronie miejsc pracy, ani o zabezpieczeniu prawa do pracy naszych współobywateli.
<SPEAKER ID="520" NAME="Pilar del Castillo Vera" LANGUAGE="ES">
Panie przewodniczący, panie komisarzu, panie urzędujący przewodniczący Rady López Garrido! Jest to debata w sprawie, w której ogólnie w znacznej mierze się zgadzamy, a więc nie jest to jedna z tych debat, gdzie pojawiaja się radykalnie różne stanowiska, lecz raczej stanowiska różnią się tu w prostych sprawach. Usłyszeliśmy to w wypowiedzi pana urzędującego przewodniczącego Rady López Garrido oraz w wypowiedzi pana komisarza, zostało to także odzwierciedlone w rezolucji, nad którą będziemy jutro głosować w Parlamencie przy poparciu wszystkich grup politycznych.
<P>
To powiedziawszy, należy stwierdzić, że istnieje wiele problemów do rozwiązania zanim pojazdy elektryczne będą mogły być w pełni efektywne, a zadanie, które teraz przed nami stoi polega na skupieniu się na tym, w jaki sposób możemy rozwiązać te problemy możliwie szybko, aby pojazdy elektryczne mogły stać się częścią projektu bardziej zrównoważonego i energooszczędnego wykorzystania energii.
<P>
W tym względzie chciałabym podkreślić jedną ze spraw, która została już wspomniana i została zawarta w rezolucji, a mianowicie kwestię badań. Istnieje nadal szereg podstawowych problemów związanych z wydajnością akumulatorów i ładowaniem, a także problemów związanych z normalizacją, interoperacyjnością, itp., których rozwiązanie trochę potrwa.
<P>
Aby można było możliwie szybko zająć się tym obszarem, ważne jest, moim zdaniem - podobnie jak to ma miejsce w wielu innych aspektach związanych z energią i innymi zagadnieniami - by skupić działania na badaniach naukowych. To oczywiście wymaga ogromnego wysiłku finansowego, zarówno ze strony instytucji europejskich, jak i krajowych.
<SPEAKER ID="521" NAME="Teresa Riera Madurell">
w imieniu grupy S&D. - (ES) Panie przewodniczący! Przede wszystkim, chciałabym w imieniu mojej grupy pogratulować prezydencji hiszpańskiej słusznego włączenia pojazdów elektrycznych w swoje priorytety, a także Komisji i panu wiceprzewodniczącemu Tajani, za podjęcie tego wyzwania.
<P>
Panie i panowie! Zdolność do wejścia do tego sektora w sposób szybki, oferując dobrej jakości, znormalizowane produkty, określi przyszłych liderów na tym bardzo konkurencyjnym rynku.
<P>
Panie komisarzu Tajani! Zgadzamy się, że aby odnieść sukces, potrzeba normalizacji infrastruktury i metod ładowania. Jednakże, jak pan przyspieszy tę normalizację, aby zapobiec sytuacji, w której sprawa ta opóźniałaby wprowadzenie pojazdów elektrycznych w Unii Europejskiej? Zgadzamy się, że ważne jest wsparcie dla badań naukowych i rozwoju w celu zmniejszenia kosztów i poprawy wydajności, gdyż już jesteśmy w dużym stopniu zależni od technologii zewnętrznych. Chcemy też wiedzieć, jakie działania zostaną podjęte na szczeblu europejskim w celu promowania badań naukowych, w szczególności nad akumulatorami.
<P>
Zakończę pytaniem do pana komisarza Tajaniego. Komisja odnosi się rodzajowo do czystych ekologicznie pojazdów. Mimo to, najbardziej rozwinięta jest technologia napędu elektrycznego. Producenci posiadają wiele modeli, a niedługo będą rozpoczynać ich kampanie marketingowe. Czy nie sądzi pan, że pojazdy elektryczne można wprowadzić w Europie o wiele wcześniej niż inne formy ekologicznie czystych pojazdów? Czy nie sądzi pan, że realistycznie można spodziewać się szerokiego stosowania pojazdów elektrycznych w Europie w latach 2015-2020?
<SPEAKER ID="522" NAME="Jorgo Chatzimarkakis">
w imieniu grupy ALDE. - (DE) Panie przewodniczący, panie komisarzu! Dziękuję za panów wypowiedź. Jestem wdzięczny za inicjatywę prezydencji hiszpańskiej przyjęcia przedmiotowego szeregu propozycji i objęcia roli przywódczej w tym aspekcie - a widzę, że jest to w bardzo hiszpańskim stylu.
<P>
Elektromobilność musi w przyszłości odegrać kluczową rolę. Jednakże, jak wiemy, nadal wiele nam brakuje do osiągnięcia szeroko stosowanej elektromobilności. Z tego powodu nie powinniśmy też popełnić błędu zezwalając na nagłaśnianie kwestii pojazdów elektrycznych, nie będac w stanie spełnić oczekiwań w aspekcie politycznym. Dlatego te, nie powinniśmy zarzucać naszych starań ukierunkowanych na udoskonalanie konwencjonalnych środków transportu, gdyż ropa naftowa prawdopodobnie nadal będzie paliwem do naszych pojazdów przez długi okres.
<P>
Niezmiernie ważne są jednak poniższe kwestie.
<P>
Po pierwsze, jak panowie oraz wszyscy inni mówcy powiedzieli, potrzeba nam europejskiej strategii tworzenia norm. Stany Zjednoczone i Chiny współpracują nad ładowarkami do akumulatorów. Nie możemy tu pozostać w tyle. Musimy być liderami i nie pozwolić zwyciężyć próżności europejskiej. Czy to Francuzi będą szybsi, a może Niemcy lub Hiszpanie? Powinniśmy wszyscy działać razem, a Komisja powinna tutaj odegrać wiodącą rolę. Musimy opracować oszczędne i wysoko wydajne akumulatory.
<P>
Po drugie, musimy rozszerzyć infrastrukturę sieciową na wszystkie obszary. Oznacza to dla nas, że musimy skupić nasze możliwości w zakresie dotacji na tym zagadnieniu w sposób bardziej ukierunkowany na spójność, w regionach oraz na rozwój obszarów wiejskich. Obywatele muszą móc korzystać z elektromobilności za granicami własnego kraju, gdyż w przeciwnym wypadku nie będą korzystać z tego rodzaju transportu.
<P>
Po trzecie, musimy też uwzględnić pojazdy elektryczne w naszych obliczeniach emisji CO2. Producenci pojazdów obecnie prowadzący obliczenia flotowe nie mogą jeszcze ujmować w nich pojazdów elektrycznych. W przyszłości musimy być w stanie je uwzględniać.
<P>
Po czwarte, musimy zapewnić ulgi podatkowe w związku z pojazdami elektrycznymi w całej Europie. Dotyczy to w szczególności akumulatorów, które nadal stanowią najdroższą część. Musimy prowadzić badania naukowe w tym względzie, musimy jednakże też zharmonizować nasze podatki.
<SPEAKER ID="523" NAME="Michael Cramer" LANGUAGE="DE">
Panie przewodniczący, panie i panowie! Transport w Europie odpowiada za około 30 % emisji CO2, przy czym w większości odpowiedzialny jest transport drogowy. Unikanie go, przestawianie się na inne formy i usprawnianie są więc na porządku dziennym. Musimy znaleźć najbardziej przyjazną dla środowiska technologię napędową dla pojazdów. Pojazdy elektryczne obejmują pociągi, tramwaje, autobusy, samochody i rowery. Jednakże warunkiem wstępnym dla takiej sytuacji musi być niepowracanie do niebezpiecznej energii jądrowej, dlatego też produkcja energii odnawialnej stanowi warunek sine qua non. Ponadto, wynik całego cyklu od produkcji poprzez wykorzystanie do złomowania i recyklingu musi być pozytywny. Wyłącznie w takim przypadku my, Grupa Zielonych/Wolne Przymierze Europejskie, będziemy mogli poprzeć elektromobilność.
<P>
Zastąpienie obecnej floty samochodowej pojazdami elektrycznymi nie rozwiąże problemu zagęszczenia ruchu ani nie będzie chronić klimatu. Istnieje pięć wad transportu samochodowego: hałas, zanieczyszczenia, liczba wypadków, koszty oraz wykorzystanie terenów. W najlepszym wypadku pojazdy elektryczne rozwiążą problem emisji. Same obszary terenów wykorzystywanych na drogi są ogromne. Z tego powodu np. Niemcy podjęły się ograniczenia terenów pokrywanych codziennie betonem i asfaltem do 30 hektarów poczynając od 2020 roku. Obecnie liczba ta wynosi 117 hektarów dziennie. Dlatego też należy zredukować liczbę pojazdów. Dla pozostałych samochodów, a także dla pociągów, autobusów, tramwajów i rowerów elektrycznych potrzebujemy najbardziej przyjaznej środowisku technologii. Jeżeli technologią tą okaże się elektromobilność, będziemy potrzebować normalizacji europejskiej i międzynarodowej.
<P>
Zieloni będą głosować za przedmiotową rezolucją.
<SPEAKER ID="524" NAME="Edvard Kožušník">
w imieniu grupy ECR. - (CS) Dużo czasu poświęciłem na analizę problemu regulacji i biurokracji w moim własnym kraju. Większość z państwa prawdopodobnie zna mnie tylko dzięki mojej podróży rowerowej z Pragi do Parlamentu Europejskiego w Strasburgu, która obejmowała 866 km. Jednakże, wielu z państwa nie wie, że w Pradze jeżdżę na rowerze elektrycznym. Nie jestem środowiskowym ekstremistą. Korzystam z roweru ze względów praktycznych, gdyż to mi się opłaca, bo jest on szybszy w praskim ruchu ulicznym i mogę na nim jechać w garniturze. Moim zdaniem, tak właśnie powinniśmy podchodzić do zagadnienia normalizacji pojazdów elektrycznych.
<P>
Mam zaszczyt występować tu jako sprawozdawca Komisji Rynku Wewnętrznego i Ochrony Konsumentów przedstawiając Parlamentowi Europejskiemu sprawozdanie dotyczące standardyzacji i normalizacji. W czerwcu zorganizujemy wysłuchanie w tej sprawie z udziałem pana komisarza Tajaniego i cieszę się, że uważa on to zagadnieni za ważne. Na tym posiedzeniu zdecydowanie będzie więcej miejsca na dyskusję. Dzisiaj, bardziej niż kiedykolwiek wcześniej, Europa musi być konkurencyjna i potrzebuje innowacji. Jednakże normy stanowią tylko jeden z instrumentów wspomagania przemysłu. Osobiście zgadzam się z przedstawicielami przemysłu, że regulacje brukselskie dotyczące wprowadzenia pojazdów elektrycznych to podzwonne dla przemysłu. Nacisk na innowacje powinien pochodzić nie z regulacji, lecz z popytu. Jeżeli będą produkowane na zamówienie, pojazdy takie będą potwornie drogie i nikt nie będzie ich kupować. A przy okazji - rower elektryczny, którym jeżdżę, został wyprodukowany w Chinach.
<SPEAKER ID="525" NAME="Marisa Matias" LANGUAGE="PT">
Panie przewodniczący, panie komisarzu, panie przewodniczący López Garrido! Uważam, że naprawdę ważne jest, iż myślimy o zagadnieniu pojazdów elektrycznych i debatujemy nad . Wiele spraw, o których chciałam wspomnieć, zostało już poruszonych. Mimo to, chcę powiedzieć, że ważne jest, by od samego początku myśleć o tym zagadnieniu w ramach modelu rozwoju, jaki mamy obecnie, a sprawa pojazdów elektrycznych ma podstawowe znaczenie dla ponownego przemyślenia tego modelu, niezależnie od tego czy idzie o zmniejszenie emisji dwutlenku węgla, jak już zostało to wspomniane, czy o większą wydajność energetyczną i zwiększeniu potencjału wykorzystania energii z źródeł odnawialnych.
<P>
Jednakże, dwa punkty wydają mi się mieć bezwzględnie zasadnicze znaczenie. Nie możemy rozważać żadnych tych strategii o ile, po pierwsze, nie będą one zintegrowane w ramach strategii mobilności, która wykracza poza sektor motoryzacyjny i obejmuje też inne środki transportu. Musi ona być szeroko zakrojona; w przeciwnym wypadku nie rozwiążemy problemu. Drugą sprawą, również dość ważną, jest to, że musimy uwzględnić kryzys, jakiego doświadczamy. W takim kontekście kryzysu musimy wykorzystać tę możliwość do przekształcenia i przekwalifikowania rynku pracy, aby uniknąć negatywnego wpływu na społeczeństwo. Nie możemy już dłużej znosić negatywnego wpływu na społeczeństwo, a więc wzwywałam do przyjęcia przedmiotowej strategii i postrzegania jej w sposób zintegrowany, tak jak to staramy się czynić w projekcie rezolucji, który złożymy w Parlamencie jutro jako grupa.
<SPEAKER ID="526" NAME="Laurence J.A.J. Stassen" AFFILIATION="NI">
(NL) Panie przewodniczący! Kiedy Ford produkował swój pierwszy samochód, powiedział: "mój samochód jest dostępny w dowolnym kolorze, o ile to będzie czarny.” Niewiele się zmieniło od tamtej pory. Samochód jest dostępny w dowolnym modelu, pod warunkiem, że ma być przyjazny dla środowiska. Nie mam nic przeciwko produktom przyjaznym dla środowiska, lecz obecnie na ekologię nas nie stać dzięki politykom lewicy. Konsument przepłaca, a fakt ten zaciemniają rozmaite dotacje rządowe, ale ekologia okazałaby się bardzo droga i nieekonomiczna, gdybyśmy mieli zabrać wszelkie subsydia płatne przez podatnika. Teraz chcemy standardowego pojazdu elektrycznego w Unii Europejskiej.
<P>
Holenderska Partia Wolności nie uważa, by było to coś, czym Unia Europejska powinna się zajmować, gdyż jest to raczej zagadnienie dla przemysłu. Ponadto, w chwili obecnej pojazd elektryczny jest bezużyteczny. Akumulatory i ich okres wykorzystania są obecnie zbyt ograniczone i zawierają bardzo szkodliwe substancje. Gdyby miliony ludzi miało w niedalekiej przyszłości rozpocząć podłączanie do sieci swoich pojazdów elektrycznych wieczorami w celu ich naładowania, wszystkie bezpieczniki poszłyby od razu i światła by zgasły - dosłownie - gdyż nasze sieci nie będą w stanie poradzić sobie z takim obciążeniem. Co więcej, całą tę dodatkową energię dla pojazdów elektrycznych trzeba by było wygenerować w dodatkowych elektrowniach.
<P>
Tak więc w skrócie: pojazdy elektryczne są zbyt drogie i szkodliwe dla środowisko, stanowią zbyt duże obciążenie dla sieci i nie wygląda to dobrze, niezależnie od tego, czy są one czarne czy nie. Dlatego też nie chcemy żadnej europejskiej normalizacji pojazdów elektrycznych - ani teraz ani kiedykolwiek indziej.
<SPEAKER ID="527" NAME="Ivo Belet" AFFILIATION="PPE">
(NL) Panie przewodniczący, panie urzędujący przewodniczący Rady, panie komisarzu, panie i panowie! Przede wszystkim chciałbym prosić, żeby państwo nie zwracali uwagi na niewiarygodnie głupie komentarze mojego przedmówcy. To powiedziawszy, chciałbym zaznaczyć, że, jak powiedział już pan przewodniczący, przemysł motoryzacyjny jest najważniejszym sektorem przemysłowym w Unii Europejskiej i pozostanie niezmiernie ważny dla pracodawców, pracowników i w aspekcie miejsc pracy. Myślę, że powinniśmy się przestawić na pojazdy elektryczne tak szybko, jak to mozliwe, jak powiedział już pan komisarz. Dlatego też musimy wdrożyć plan działania, który pan komisarz zlożył tydzień temu.
<P>
Podkreślę trzy priorytety z tego planu działania. Po pierwsze, sami pracownicy. Oczywiście, należy im zapewnić szkolenia, aby mogli wykorzystywać nowe technologie, co wyraźnie podkreśliliśmy w naszej rezolucji. Polecam to państwa szczególnej uwadze. Prosimy o poważny wysiłek finansowy w odniesieniu do szkoleń, w szczególności poprzez Europejski Fundusz Społeczny.
<P>
Panie komisarzu i panie przewodniczący! Po drugie, pojazdy przyszłości, a szczególnie akumulatory elektryczne. O tej sprawie już tu wspominano, lecz nie można jej przeceniać. Jako Unia Europejska mamy ambicję odgrywania roli światowego lidera, a przynajmniej dotrzymania tempa Chinom. Jeżeli mamy to osiągnąć, technologia akumulatorów musi być bezwzględnym priorytetem w siódmym i ósmym programie ramowym w zakresie badań i rozwoju technologicznego. Muszą tu być pewne przetasowania i musimy na to położyć nacisk.
<P>
Po trzecie, infrastruktura ładowania. W przeciwieństwie do tego, co powiedział mój przedmówca, musimy wypracować europejską normę do końca przyszłego roku, jak zostało to ujęte w pańskim planie. W przeciwnym wypadku utkniemy w rynku podlegającym fragmentacji. Panie komisarzu, panie przewodniczący, panie i panowie! Mamy tu wyjątkową możliwość nadania silnego rozmachu wzrostowi liczby stanowisk w Europie oraz uniknięcia zalania nas produktami i częściami produkowanymi w Chinach. Nie jest jeszcze za późno, by tego uniknąć.
<SPEAKER ID="528" NAME="Judith A. Merkies" AFFILIATION="S&amp;D">
(NL) Panie przewodniczący, panie komisarzu i sekretarzu stanu! Mam do omówienia kilka spraw: to technologia, neutralność, normalizacja, inteligentny pomiar i surowce. Najpierw chciałabym pochwalić Komisję za przyjęcie podejścia neutralnego technologicznie. Popieram to, gdyż efektywność energetyczną pojazdów należy regulować za pomoca ambitnego prawodawstwa o emisjach CO2 i musimy wybrać zieloną technologię. Technologia wybierze się sama. Normą w Parlamencie jest prawienie komplementów i bardzo chętnie to robię, jednak za pana pozwoleniem, panie przewodniczący, zachowam swoje pochwały na następny raz, gdyż moim zdaniem Komisja dość późno mówi o normalizacji pojazdów elektrycznych. Mówił pan o interfejsach do ładowania, lecz ogólnie nie było wzmianki o akumulatorach. Normy będą dostępne dopiero w 2012 roku, a być może zaczną obowiązywać dopiero w 2013 roku. Czy mogę zasugerować, by zrobił pan wszystko, co w pana mocy, by to przyspieszyć?
<P>
Nie wspomniał pan w ogóle o inteligentnych licznikach w pojazdach, ale przecież mówił pan o inteligentnym ładowaniu. Czy mogę poprosić o zapewnienie ujęcia inteligentnych liczników w kolejnym komunikacie, gdyż jest to jedyny możliwy sposób zarządzania mobilnością i opodatkowania energii, jeżeli zajdzie taka potrzeba. Przechodząc do surowców, mówił pan o różnych możliwościach, jednak, szczerze mówiąc, lit nie jest dostępny na dużą skalę. Chciałabym w takim razie prosić o zwiększenie wysiłków i przeprowadzenie dalszych badań w celu znalezienia alternatywy dla tego rzadkiego materiału.
<SPEAKER ID="529" NAME="Bogdan Kazimierz Marcinkiewicz" AFFILIATION="PPE">
(PL) Panie przewodniczący! Unia Europejska potrzebuje koordynacji badań oraz innowacyjnych działań, a także sumowania inwestycji w celu pobudzenia rozwoju technologii paliwowych w pojazdach o napędzie elektrycznym. Rynek europejski będzie musiał przyspieszyć budowę infrastruktury ładującej akumulatory oraz zapewnić konsumentom finansowe zachęty do zakupu samochodów elektrycznych.
<P>
Standaryzacja pojazdów oraz zapewnienie ich uniwersalnej operacyjności na rynku europejskim jest konieczna. Prezydencja hiszpańska w swoich priorytetach, a zwłaszcza podczas spotkania w San Sebastian w lutym bieżącego roku, jasno zasugerowała potrzebę wypracowania ujednoliconego stanowiska zarówno w Europie, jak i na świecie. Mam nadzieję, że europejscy konstruktorzy przyczynią się do zrealizowania założeń strategii 2020, tworząc nowoczesne rozwiązania podłączeń elektrycznych pojazdów do inteligentnych sieci elektroenergetycznych.
<P>
Niemniej jednak nie możemy zapomnieć, że zmiany, przed jakimi stoimy, powinny zostać przeprowadzone w sposób zrównoważony, przy zachowaniu odpowiedniej harmonizacji, stosując znane w przemyśle motoryzacyjnym źródła energii, jak propan, butan czy gaz ziemny, których zastosowanie ma w swoim mianowniku czynnik ekologiczny. Samochody elektryczne i ich znaczenie dla dalszego procesu odwęglania, tzw. dekarbonizacji, oraz wydajność muszą być skrupulatnie przeanalizowane pod względem emisji dwutlenku węgla.
<SPEAKER ID="531" NAME="Mario Pirillo" AFFILIATION="S&amp;D">
(IT) Panie przewodniczący, panie i panowie! Unia Europejska podejmuje działania w celu wypracowania nowej alternatywy dla pojazdów tradycyjnych, a mianowicie pojazdów elektrycznych. Jestem za to wdzięczny prezydencji hiszpańskiej za włączenie tego ważnego zagadnienia w plan działań politycznych. Jestem też wdzięczny panu komisarzowi Tajaniemu za poczynione uwagi.
<P>
Wiele państw członkowskich inwestuje i naciska na stosowanie tego rodzaju ekologicznie czystej technologii, lecz Europa musi zdecydowanie ponownie przemyśleć kwestie infrastruktury, definicję norm bezpieczeństwa, systemów ładowania oraz interoperacyjności. Poczyniono już ogromne postępy pod względem zmniejszenia emisji CO2 z samochodów, mam także nadzieję, że przy pomocy innowacji, pojazdy elektryczne wkrótce staną się cenowo dostępnym środkiem transportu dla ogółu użytkowników.
<P>
Szczególnie ważne jest wsparcie dla nowych technologii, gdy wyzwaniem jest gospodarka niskowęglowa. Jednakże w wszelkich koncesjach nie można karać tradycyjnego przemysłu motoryzacyjnego, który cały czas czyni wiele w celu promowania zrównoważonej mobilności.
<SPEAKER ID="532" NAME="Maria Da Graça Carvalho" AFFILIATION="PPE">
(PT) Panie przewodniczący! Z zadowoleniem przyjmuję ostatni komunikat na temat ekologicznie czystych i energooszczędnych pojazdów. Wejście pojazdów elektrycznych na rynek mogłoby stanowić przewagę konkurencyjną przemysłu europejskiego. Nie możemy jednakże zapominać, że Europa jest obecnie światowym liderem w sektorze motoryzacyjnym i nie możemy stwarzać ryzyka dla tej przewagi konkurencyjnej.
<P>
Dlatego też wzywam Komisję i państwa członkowskie do stworzenia warunków koniecznych do utworzenia rynku wewnętrznego pojazdów elektrycznych. Muszę też ostrzec o potrzebie harmonizacji norm dla akumulatorów oraz kompatybilnych punktów ładowania w różnych państwach członkowskich. Ważne jest również stworzenie motywacyjnych rozwiązań podatkowych, z odpowiednimi cenami energii elektrycznej dla konsumentów. Innym ważnym czynnikiem będzie modernizacja sieci elektrycznych. Wzywam do większych inwestycji w badania i rozwój sieci inteligentnych oraz technologii akumulatorowych, aby oszczędniej wykorzystywać surowce w akumulatorach. Proszę więc o podjęcie wszelkich wysiłków w celu utrzymania wiodącej pozycji Europy s przemyśle motoryzacyjnym na świecie.
<SPEAKER ID="533" NAME="Bernd Lange" AFFILIATION="S&amp;D">
(DE) Panie przewodniczący, panie urzędujący przewodniczący Rady, panie komisarzu! Ja również chciałbym podziękować prezydencji hiszpańskiej oraz Komisji za podjęcie tematu elektromobilności na tym forum. Uważam też, że możemy wykorzystać elektromobilność do odnowy gospodarczej w zakresie mobilności w Europie, a musimy to zrobić w celu stworzenia wartości i zabezpieczenia stanowisk pracy.
<P>
Jednakże - skorzystam z innej metafory - musimy dodać gazu, gdyż kwestia elektromobilności ma wpływ na wiele obszarów polityki. Oczywiście pojawia się tu kwestia normalizacji, technologii, ale też kwestia integracji elektromobilności w całym systemie transportu, gdyż może konieczne będą nowe formy mobilności, szczególnie na obszarach miejskich. Energia musi być odnawialna, potrzebujemy też surowców, a więc rozwiązania te mają wpływ także na handel. Dlatego też prosiłbym pana komisarza o dalszą integrację kwestii elektromobilności podczas kontynuacji prac nad Cars 21.
<SPEAKER ID="534" NAME="Lambert van Nistelrooij" AFFILIATION="PPE">
(NL) Panie przewodniczący, panie komisarzu! Wczoraj ta Izba była pełna burmistrzów, którzy podpisywali porozumienie między burmistrzami w celu faktycznego zaangażowania się w gospodarkę niskowęglową. Co mnie uderzyło w całej debacie, to fakt, że są oni przygotowani do podejmowania konkretnych działań na rzecz naszych obywateli i do trzymania się podjętych zobowiązań. Obecnie sztandarowym projektem jest pojazd elektryczny. Europa posiada tradycję i reputację pod względem jakości produktów. Jednakże, z perspektywy globalnej - i proszę tu o przyjrzenie się danym na temat pojazdów elektrycznych w Chinach - musimy wrzucić wyższy bieg, zgodnie z tym, co stwierdziła Komisja.
<P>
Burmistrzowie wpadli na pomysł inteligentnych miast. Można zobaczyć, że istnieje miejsce na poważny krok naprzód w dziedzinie pojazdów elektrycznych, a także ogólnie transportu, zwłaszcza w dużych miastach. W tym kontekście, normalizacja akumulatorów, punktów ładowania itp. jest faktycznie bardzo ważna. Mój kraj, Holandia, dokonał wyboru. Powiedzieliśmy "tak” dla wtyczki niemieckiej. Teraz jest to europejskie podejście, więc razem idziemy naprzód z sześciopinowym wtykiem Mennekes. Musimy istotnie trzymać się tej linii myślenia i połączyć nasze najlepsze technologie.
<P>
Mam jeszcze dwie uwagi. Po pierwsze, brak nam właściwej strategii komunikacyjnej. Od samego początku projekt ten stanowi wspaniały sposób na przybliżenie Europy do jej obywateli, a Europa może w tej dziedzinie uzyskać większe uznanie. Ludzie nie przyjdą na wybory - i co Europa może z tym zrobić?
<P>
Jest to rzeczywiście coś godnego oznaczenia "E” (europejski - "European Electric”). Powinniśmy podjąć ten temat, gdyż zapewni on większą widoczność dla projektów tego rodzaju, a my będziemy w ramach tego procesu stawać się E-odporni. Pracujemy nad projektem europejskim, nad utrzymaniem miejsc pracy i przejęciem wiodącej pozycji, a więc być może powinno to być nieco bardziej wyraźne w przekazie komunikacyjnym.
<SPEAKER ID="535" NAME="Antonio Cancian" AFFILIATION="PPE">
(IT) Panie przewodniczący, panie sekretarzu Stanu López Garrido, panie i panowie! Dziękuję za sprawozdanie panu komisarzowi Tajaniemu. Projekt pojazdu elektrycznego sięga 2006 roku: wszystkie instytucje zgadzają się, że jest to projekt nadal obowiązujący. Parlament Europejski już wydał taki werdykt w 2008 roku, Komisja wydała komunikat w sprawie inteligentnych pojazdów w 2006 roku, a obecnie nasz komisarz podejmuje poważne i praktyczne starania w celu uruchomienia tych pojazdów w niedalekiej przyszłości. Słuchałem premiera Zapatero, prezentującego swój program, dosłownie cytującego kwestię pojazdów elektrycznych jako kluczowy priorytet w trakcie sześciomiesięcznej kadencji prezydencji hiszpańskiej.
<P>
Chciałbym podkreślić, że wraz z taką otwartością muszą iść praktyczne rozwiązania: pod względem napędu, pod względem sprzętu oraz pod względem systemów ładowania, które stanowią elementy konieczne do obecnego i przyszłego funkcjonowania pojazdów elektrycznych. Pojazdy elektryczne mają tę przewagę, że mogą łatwo włączać się i wyłączać z ruchu, a do ich produkcji nie trzeba żadnej poważnej infrastruktury, dlatego też uważam, że to zagadnienie ma wagę strategiczną. Należy też pamiętać - i proszę o tym pamiętać, panie komisarzu - o obecności prototypów wodorowych ogniw paliwowych, które są równie ważne.
<P>
Obecnie na rynku są już dostępne pojazdy hybrydowe, przy czym model hybrydowy działa zarówno dla pojazdów elektrycznych, jak i wodorowych: wodór z metanem, a także innymi paliwami z tradycyjnymi komponentami oleju napędowego lub benzyny. Pojazdy napędzane paliwem alternatywnym to skuteczny pomysł; dowodzi tego fakt, że ich udział w rynku prawie się podwoił w 2008 roku. Jednakże nadal jest to zaledwie 1,3 % wszystkich zarejestrowanych pojazdów. Znajdujemy się na właściwej drodze, lecz czas się kończy dla innowacji mających pomóc środowisku i rynkowi pracy.
<SPEAKER ID="536" NAME="Artur Zasada" AFFILIATION="PPE">
(PL) Panie przewodniczący! Panie komisarzu! W kontekście dzisiejszej debaty chciałbym zwrócić uwagę na nowy typ zagrożenia, który pojawił się wraz z upowszechnianiem się pojazdów o napędzie elektrycznym i hybrydowym. Mówiąc w skrócie, w warunkach miejskich pojazdy te są zbyt ciche.
<P>
Paradoksalnie niski poziom hałasu, który mógłby uchodzić za zaletę, może stać się realnym zagrożeniem dla dzieci, osób starszych, a przede wszystkich niewidomych. Dlatego już dziś należy się zastanowić, w jaki sposób można uniknąć wypadków z udziałem samochodów hybrydowych, których jedynym emitowanym dźwiękiem jest odgłos tarcia opon o asfalt. Powinniśmy zatem odpowiedzieć sobie jak najszybciej na następujące pytania: czy samochody te powinny emitować dźwięki, a jeśli tak, to jakie i o jakim natężeniu? Czy już dziś nie należałoby zobowiązać producentów do opracowania i fabrycznego montowania systemów ostrzegania o nadjeżdżającym pojeździe?
<SPEAKER ID="537" NAME="Przewodniczący">
Teraz przejdziemy do procedury pytań z sali i wyjaśnię kryteria, jakich będę się trzymać, aby później nikt nie był poirytowany lub niezadowolony ze mnie.
<P>
Nadal mamy wiele punktów w porządku obrad. Dlatego też tym razem oddam głos pięciu posłom, przy czym preferować będę osoby, które jeszcze nie wypowiadały się dziś na ten temat. Oczywiście, będę równo traktować różne grupy polityczne.
<SPEAKER ID="538" NAME="Alfredo Pallone" AFFILIATION="PPE">
(IT) Panie przewodniczący, panie i panowie! Będę mówić bardzo krótko, ponieważ w pełni zgadzam się z tym, co powiedzieli pan komisarz Tajani oraz pan sekretarz stanu López Garrido. Właściwie zupełnie zrezygnuję z przygotowanej wypowiedzi, gdyż sekretarz stanu pan López Garrido rozpoczął debatę od tego, co należy stworzyć w ramach Unii Europejskiej.
<P>
Pozwolę sobie lepiej się wytłumaczyć. Pozostawię na stronie kwestie ekologiczne dotyczące pojazdów elektrycznych, aby pomówić o problemach dotyczących zatrudnienia: wraz z komisarzem Tajanim odnosi się pan do faktu, że jeśli Europa chce się chronić przed krajami wschodzącymi, a także jeśli chce stać się punktem odniesienia na szczeblu międzynarodowym, nie może zrezygnować z badań i innowacji.
<P>
Tak naprawdę Parlament Europejski powinien dziś debatować nad tym, jakiej Europy i jakiej relacji między państwami członkowskimi chcemy. Zwłaszcza kiedy w mojej komisji widzę tendencję wśród państw członkowskich do rywalizacji między sobą przez obniżanie obciążeń podatkowych, to mówię sobie, że zdecydowanie nie rozumiemy, czym ma być Europa. Dziękuję, panie sekretarzu stanu López Garrido, dziękuję, panie komisarzu Tajani: badania i innowacja naprawdę mogą sprawić, że Unia Europejska stanie się centralnym ośrodkiem gospodarki światowej.
<SPEAKER ID="539" NAME="Silvia-Adriana Ţicău" AFFILIATION="S&amp;D">
(RO) Transport drogowy odpowiada za 28 % emisji zanieczyszczeń generowanych przez sektory inne niż ETS. Zgodnie z obecnymi przepisami prawnymi, do 2020 roku producenci samochodów mogą produkować wyłącznie pojazdy, których poziom emisji zanieczyszczeń nie przekracza 120g CO2/km. Ponadto, producenci mogą oferować obniżki cen dla kupujących wymieniających stare, mniej ekologiczne samochody na pojazdy o niższym poziomie emisji zanieczyszczeń.
<P>
W wyniku tego w 2009 roku w Unii Europejskiej odnotowano siedmioprocentowy wzrost popytu na pojazdy hybrydowe lub elektryczne. Pojazdy te są szczególnie przystosowane do jazdy w mieście. Wykorzystanie pojazdów hybrydowych lub elektrycznych na dużą skalę zależy od stopnia rozpowszechnienia infrastruktury ładowania tych pojazdów. W tym względzie wprowadzenie norm dla pojazdów elektrycznych staje się kluczowe.
<SPEAKER ID="540" NAME="João Ferreira" AFFILIATION="GUE/NGL">
(PT) Panie przewodniczący! Ograniczenia związane z pojazdami elektrycznymi - jak np. zanieczyszczenie związane z produkcją akumulatorów, trudność dostarczenia strategicznych elementów, takich jak lit, a także ograniczony zasięg pojazdów - sprawiają, że nieuzasadnione jest podejmowanie ryzyka handlowego lub reklamowego.
<P>
Pojazdy te stanowią jednak ważną alternatywę i należy im poświęcić należytą uwagę pomimo tych problemów. Niemniej jednak nigdy nawet nie będa one bliskie zastąpienia wszystkich obecnych pojazdów napędzanych paliwem kopalnym.
<P>
Znane nam dziś społeczeństwo rozwijające się w oparciu o samochody otrzymało zatem wyrok w zawieszeniu. Dlatego właśnie istnieje paląca potrzeba, by od teraz zwiększyć wykorzystanie wszelkiego rodzaju transportu publicznego, zbiorowego i udostępnienie go wszystkim, zwłaszcza form napędzanych energią elektryczną: kolei naziemnych i podziemnych, pojazdów ciężkich i lekkich, szybkich tramwajów, trolejbusów i tak dalej. W średniej i dalszej perspektywie samochody - nawet elektryczne - będą musiały przyjąć rolę uzupełniającą i komplementarną, by spełnić określone potrzeby rodzin.
<SPEAKER ID="541" NAME="Jaroslav Paška" AFFILIATION="EFD">
- (SK) Pojazdy elektryczne uznaje się za jeden ze sposobów na spełnienie surowych norm ochrony środowiska, gdyż nie wytwarzają one żadnych emisji.
<P>
Wiele firm motoryzacyjnych, zarówno w Europie, jak i w Azji, już zakończyło opracowywanie tych pojazdów i jest gotowych do wprowadzenia ich na rynek. Jednakże, szerszej dystrybucji tych pojazdów nie da się zrealizować ze względu na brak norm określających uniwersalne stacje ładowania, a także sprzęt i oprogramowanie, które umożliwiałoby skuteczne i szybkie ładowanie pojazdów importowanych do Europy przez różnych producentów w mozliwie gęstej sieci takich stacji. Podczas gdy Komisja Europejska bada, zastanawia się i czyni przygotowania, nasi przyjaciele z Japonii ciężko pracują. W Tokio stworzono federację producentów pojazdów elektrycznych, która już opracowuje wspólne normy dla tych pojazdów i oferuje współpracę z producentami europejskimi.
<P>
W interesie możliwie szybkiego tworzenia miejsca dla pojazdów elektrycznych, wzywam Komisję do jak najszybszego połączenia sił z producentami z Japonii i aktywnego udziału we wprowadzaniu światowych norm w zakresie korzystania z pojazdów elektrycznych.
<SPEAKER ID="542" NAME="Izaskun Bilbao Barandica" AFFILIATION="ALDE">
(ES) Panie przewodniczący! "Europa 2020” a samochody elektryczne. Innowacyjność i konkurencyjność stanowią wiedzę same w sobie. Istnieje wiele regionów wyprzedzających kraje, do których należą, pod względem energii i skuteczności swojej polityki w zakresie innowacyjności.
<P>
Jako Baskijka jestem dumna, że mogę państwa poinformować, iż już pięć lat temu zaczęliśmy budować centrum badań w dziedzinie motoryzacji. Obecnie zaangazowane jest tam w badania, rozwój i innowacyjność dotyczącą mobilności elektrycznej dla całej Europy ponad 50 firm.
<P>
W kraju Basków istnieje też konsorcjum, którego przedstawiciele przedstawiali sprawozdania ze swoich doświadczeń w tej Izbie: Hiriko, modułowy pojazd elektryczny zaprojektowany do jazdy po mieście. Wszystko to dzięki partnerstwu publiczno-prywatnemu oraz wsparciu regionalnemu, co oznaczało, że Hiszpania, która nie brała udziału w tych działaniach do ostatniej chwili, mogła ująć te osiągnięcia w swoim programie i zorganizować szczyt innowacyjności w Kraju Basków.
<P>
Regiony i ich wiedza powinny raz na zawsze stanąć w centrum uwagi jeżeli mamy tworzyć Europę bardziej partycypacyjną i skuteczną. Wtedy wszystkie wyzwania jakie stawiamy w przedmiotowej rezolucji - którą popieramy - będą łatwiej osiągalne.
<SPEAKER ID="543" NAME="Diego López Garrido" LANGUAGE="ES">
Panie przewodniczący! Chciałbym podziękować szanownym posłom, którzy z zadowoleniem przyjęli inicjatywę prezydencji hiszpańskiej i Rady, by określić pojazdy elektryczne jako jeden z priorytetów w ramach programu prezydencji.
<P>
Chciałbym też podziękować sprawozdawcom, którzy przyczynili się do powstania projektu rezolucji, która jutro będzie poddana pod głosowanie w tej Izbie, a niektórzy z nich wykorzystali możliwość zabrania głosu. Są w tym gronie pani poseł Riera, pani poseł del Castillo, pan poseł Cramer i pani poseł Matias. Bardzo dziękuję za ich wystąpienia, które - wraz z innymi - jasno wskazują, że jest to cel strategiczny Unii Europejskiej, chociaż ostrzegały nas także przed trudnościami związanymi nadal z produkcją oraz szerokim, masowym rozwojem pojazdów elektrycznych, podnosząc także potrzebę liczenia na wsparcie wszystkich zainteresowanych stron politycznych i gospodarczych. Pani poseł Bilbao właśnie odniosła się do regionów jako kluczowego elementu w rozwoju pojazdów elektrycznych.
<P>
Jestem przekonany, że Unia Europejska musi w przyszłości uwzględnić wszystkie te czynniki.
<P>
Dlatego właśnie chciałbym podkreślić to, co postrzegam jako argumenty przemawiające za pojazdami elektrycznymi. Na koniec jednak pomówię o trudnościach lub przeszkodach, jakie moim zdaniem należy pokonać.
<P>
Mówiąc o zaletach, jestem przekonany, że istnieją dwa kluczowe aspekty pojazdów elektrycznych, oferujące znaczne korzyści. Jeden to technologia, a drugi - energia.
<P>
Odnośnie do technologii, technologia pojazdów elektrycznych już istnieje. Już działa. Producenci reklamują juz w istocie ponad 90 różnych modeli pojazdów elektrycznych, które zostaną wprowadzone na rynek we względnie bliskiej przyszłości.
<P>
Jednocześnie musimy zaakceptować fakt, że niektóre z tych technologii muszą zostać w pełni rozwinięte, gdyż nadal mają pewne ograniczenia, jak w przypadku akumulatorów, ładowania lub ostrzeżenia, które przedstawił nam poseł Zasada o braku hałasu i zagrożeniach dla pieszych. Myślę, że bardzo ważne jest uwzględnienie tych jego uwag.
<P>
Ponadto, technologia wykorzystywana przez pojazdy elektryczne jest najbardziej wydajna i najlepsza dla środowiska. Wydajność technologii pojazdów elektrycznych może osiągać 60%, podczas gdy tradycyjne silniki mają wydajność rzędu 20%.
<P>
Ponadto, co się tyczy energii, pojazdy elektryczne w sposób obiektywny pomogą nam osiągnąć cele, które omawialiśmy dziś po południu, gdy mówiliśmy o "Europie 2020” i zwalczaniu zmian klimatycznych, znane jako cele 20/20/20. Ze względu na zdolność magazynowania, pojazdy elektryczne posiadają technologię, która pomoże nam ograniczyć jeden z problemów, negatywnych czy słabych punktów związanych z energią ze źródeł odnawialnych. Pojazdy elektryczne pomagają w rozwiązaniu problemu energii ze źródeł odnawialnych, która ma jeden słaby punkt - jest nieregularna. Pojazdy elektryczne kompensują tę nieregularność dzięki własnym szczególnym cechom.
<P>
Co więcej, przyczyniają się one też do bezpieczeństwa energetycznego. Na przykład, wiele krajów w Europie nie posiada własnych rezerw ropy naftowej, a pojazdy elektryczne mogłyby kompensować ten brak i wnieść swój wkład w coś, co jest celem Unii: w walkę o bezpieczeństwo energetyczne, które - jak widzieliśmy - czasem sprawia, że nasze społeczeństwa stają się bardzo wrażliwe.
<P>
Wreszcie, pomimo tego, pomimo wszystkich tych zalet, pojazdy elektryczne będą wyraźnie wymagać od nas zmiany wielu systemów produkcyjnych, a także wielu technologii, o czym wspominałem wcześniej, ludzkich nawyków oraz sieci dystrybucji mocy, a także sprawią nawet, że będziemy musieli przejść do nowej strategii komunikacyjnej, jak słusznie wskazał pan poseł van Nistelrooj.
<P>
Innymi słowy, pojazdy elektryczne mają wiele zalet, lecz istnieją też przeszkody i trudności, co wyraźnie oznacza, że musimy podejść do tego zagadnienia z pozytywnej perspektywy europejskiej; oznacza, to, że rządy Europy, Komisja oraz ten Parlament, który jutro będzie głosować szereg rezolucji, muszą zwrócić na nie szczególną uwagę. Dlatego właśnie tak ważne jest, by trzy instytucje Unii - Rada, Komisja oraz Parlament Europejski - współpracowały nad linią strategii, jaką powinny przyjąć w odniesieniu do pojazdów elektrycznych.
<SPEAKER ID="544" NAME="Antonio Tajani" LANGUAGE="IT">
Panie przewodniczący, panie i panowie! Uważam, że prezydencja hiszpańska słusznie umieściła strategię w sprawie pojazdów elektrycznych w szerokim - szerszym - kontekście, odnoszącym się nie tylko do pojazdów elektrycznych, ale także do rozwoju i ochrony przemysłu motoryzacyjnego w kontekście europejskiej polityki przemysłowej. W ten sposób rozważa, jak będzie wyglądać przemysł, rozwój przemysłowy i tworzenie miejsc pracy w nadchodzących dekadach.
<P>
Dlatego też przedmiotowa decyzja, którą Komisja popiera, jest ukierunkowana - poprzez dwutorową strategię, która jednak zdecydowanie nie wyklucza poważnych wysiłków związanych ze zmniejszaniem emisji CO2 z pojazdów tradycyjnych - na dwa obszary: samochody z silnikami spalinowymi, które należy ulepszać, jak i na technologię i badania naukowe, gdyż, jak mówili pani poseł Bilbao Barandica i pan poseł Pallone, jeśli chcemy stawić czoła wyzwaniom na rynku światowym, musimy skupić się na technologii i badaniach naukowych. Nie możemy myśleć o konkurencyjnym europejskim przemyśle motoryzacyjnym jeżeli nie podejmujemy poważnych działań na polu innowacyjności i badań: dlatego też wszelkie inicjatywy i wsparcie ze strony Parlamentu w tym względzie są mile widziane.
<P>
Wybór pojazdu elektrycznego nie oznacza wykluczenia innych opcji. Mówię to do pana posła Canciana, który podkreślał wagę pojazdów hybrydowych, napędzanych wodorem. Pojazdy elektryczne stanowią ważny zasób, który już zdobył szerokie poparcie i uzyskał pozytywne wyniki. Wiele państw członkowskich rzeczywiście je wybiera. Jednakże powtarzam - gdyż słyszałem też głosy niektórych posłów sprzeciwiających się koncepcji pojazdów elektrycznych, stanowiących temat dzisiejszej wieczornej debaty - pojazdy elektryczne stanowią nadzwyczajną szansę, ale nie jedyną szansę, ponieważ naszym celem jest, by przemysł europejski stał się bardziej konkurencyjny na rynkach międzynarodowych oraz by zmniejszyć zanieczyszczenia i emisje CO2 w systemie transportowym, obejmującym system transportu miejskiego. Zwracam się teraz do pana posła van Nistelrooija, podkreślając, że w ostatniej kadencji Parlamentu Komisja Europejska zaprezentowała plan działań w mieście, w którym przykłada się wielką wagę do transportu elektrycznego w tym kontekście.
<P>
Oczywiście, wyprodukowanie konkurencyjnego pojazdu elektrycznego wymaga wiele pracy. Ktoś podniósł sprawę standaryzacji: w dokumencie Komisji organy normalizacyjne Unii już otrzymały zadanie, w 2010 roku, stworzenia zharmonizowanego standardu europejskiego dla systemów ładowania pojazdów elektrycznych do przyszłego roku. Już odpowiedzieliśmy na te wątpliwości, tak jak w dokumencie zatwierdzonym przez Kolegium, odpowiedzieliśmy też na wątpliwości wyrażone przez panią poseł Merkies, a dotyczące sprawy surowców. Pani poseł, wraz z innymi posłami występującymi w trakcie niniejszej debaty o akumulatorach, poruszyła sprawę litu. Właśnie dlatego, że jest świadoma tego problemu, Komisja zdecydowała o włączeniu go w program prac - mówiliśmy też o tym w trakcie ostatniego spotkania z panią poseł Merkies - w komunikat na temat problemu surowców, który stanowi dla nas priorytet.
<P>
Niektórzy posłowie - pan poseł Belet i pani poseł Matias - wspomnieli o problemie zatrudnienia, a inni posłowie mówili także o przeszkoleniu pracowników, bo jeżeli mamy mieć bardzo innowacyjny system przemysłowy w przemyśle motoryzacyjnym, skupiony nie tylko na pojazdach elektrycznych, ale też na tworzeniu przekształconego silnika spalinowego - silników spalinowych generujących mniej zanieczyszczeń, ale też inne możliwości - musimy również skupić się na przeszkoleniu pracowników, gdyż naszym celem jest przedstrzeganie traktatu lizbońskiego, w którym postrzega się rynek jako najlepsze narzędzie do tworzenia polityki społecznej.
<P>
Pomimo tego, wątpliwości podnoszone przez niektórych posłów już zostały ujęte w tekście komunikatu Komisji, gdzie wyraźnie stwierdzono, że Komisja chce przeznaczyć środki z Europejskiego Funduszu Społecznego na szczególne inicjatywy związane z przeszkoleniem i zapewnieniem zawodowych szkoleń przypominających dla pracowników, właśnie po to, aby oni też mogli posłużyć za narzędzie do osiągnięcia innowacyjności, która powinna sprawić, że przemysł europejski stanie się bardziej konkurencyjny.
<P>
Uważam, że Europa posiada strategię. Pani poseł Stassen jest przeciwko pojazdom elektrycznym: stanowią one pewną możliwosć, lecz to ostatecznie rynek zdecyduje. Istnieje też możliwość, by nie kupować pojazdów elektrycznych; nikt nie zmusza Europejczyków do ich kupowania. Pan poseł Zasada przedstawił natomiast inny problem dotyczący bezpieczeństwa transportu: bez wątpienia, kiedy dojedzie do wprowadzania na rynek, będziemy musieli w każdy możliwy sposób ocenić przyszłe problemy związane zarówno z hałasem, jak i zanieczyszczeniami, a także pełny wpływ produkcji pojazdów i ich złomowania na środowisko. Wyjaśniliśmy ten problem i tak naprawdę jesteśmy przekonani, że pojazdy elektryczne umożliwią nam postęp, w tym w obszarze bezpieczeństwa. Musimy jednak dostarczyć producentom z sektora konkretne wytyczne, żeby naprawdę można było opracować pojazd elektryczny nieemitujący zanieczyszczeń.
<P>
Próbowałem odpowiedzieć na prawie wszystkie pytania zadane przez posłów, odpowiem też panu posłowi Langemu, który wspomniał o CARS 21. W komunikacie przyjętym przez Komisję, a następnie przedstawionym Parlamentowi i Radzie, wyraźnie stwierdzono na ostatnich kilku stronach, że chcemy pilnie przywrócić grupę wysokiego szczebla CARS 21. Była ona wyjątkową szansą na współpracę z zainteresowanymi stronami i musi taką pozostać, - zwracam sie do pana przewodniczącego -zwłaszcza, że jesteśmy przekonani
<P>
wraz z prezydencją hiszpańską i ogromną większością posłów, którzy zabrali głos w trakcie debaty, że przemysł motoryzacyjny to wyjątkowy atut, który oczywiście musi podlegać adaptacjom, a czasem też restrukturyzacji, który zdecydowanie należy modernizować, lecz który ma wyjątkowy potencjał i stanowi klejnot w koronie europejskiego systemu przemysłowego i biznesowego.
<P>
Z tego powodu, wszyscy zobowiązujemy się zapewnić - co pokazuje dzisiejsza debata - by ten sektor przemysłu mógł stać się bardziej konkurencyjny. Będziemy bardziej konkurencyjni jeżeli skupimy się na innowacyjności i badaniach naukowych. Sądzę, że wybór pojazdów elektrycznych jest też dobrym sposobem na zapewnienie, by przemysł europejski mógł stać się konkurencyjny na rynku światowym.
<SPEAKER ID="545" NAME="Przewodniczący">
Zamykając debatę informuję, że otrzymałem jeden projekt rezolucji ze strony sześciu grup politycznych, zgodnie z art. 115 ust. 5 Regulaminu.
<P>
Zamykam debatę.
<P>
Głosowanie odbędzie się jutro.
<P>
Oświadczenia pisemne (art. 149 Regulaminu)
<SPEAKER ID="546" NAME="Elena Băsescu  " AFFILIATION="PPE">
na piśmie. - (RO) W sytuacji zmian klimatycznych, pojadzy ekologiczne oferują skuteczny sposób zmniejszenia emisji dwutlenku węgla. Jednakże, ich rozwój musi stanowić część przyszłej polityki w sprawie zrównoważonej mobilności. Rumunia chciałaby stopniowo wprowadzać pojazdy elektryczne na swój rynek krajowy. Mając to na uwadze, premier Emil Boc niedawno zdecydował o utworzeniu międzyministerialnej grupy mającej opracować krajową strategię produkcji pojazdów elektrycznych. W krajach takich jak Dania czy Izrael instaluje się i testuje stacje ładowania, ktore oficjalnie zostaną uruchomione do końca 2011 roku. Ponadto, rządy Francji, Hiszpanii i Irlandii przyznają dofinansowanie osobom chcącym zakupić tego rodzaju pojazdy. Obecnie koszt pojazdu elektrycznego jest wysoki, a główny wpływ na to ma koszt akumulatora.
<P>
W celu wsparcia produkcji pojazdów elektrycznych w Unii Europejskiej, należy ustalić normy infrastruktury i technologii ładowania, by ułatwić transgraniczną mobilność elektryczną. W zwiąkzu z tym Komisja musi zapewnić państwom członkowskim wsparcie finansowe. Pojazdy ekologiczne oferują znaczne korzyści. Przyzyniają się do przeciwdziałania zmianom klimatu, zmniejszenia zależności Europy od ropy naftowej i osiągnięcia celów strategii "Europa 2020”. Dlatego właśnie uważam, że musimy zachęcać do korzystania z pojazdów elektrycznych.
<SPEAKER ID="547" NAME="Sergio Berlato  " LANGUAGE="IT">
W kwietniu Komisja wydała komunikat w sprawie ekologicznie czystych i energooszczędnych pojazdów, czyli o europejskiej strategii zachęcania do rozwoju i ostatecznego szerokiego wykorzystania pojazdow, ktore są "ekologicznie czyste i energooszczędne” w aspekcie niskich emisji dwutlenku węgla i zanieczyszczeń.
<P>
Zgodnie z ostatnimi szacunkami, w 2020 roku pojazdy elektryczne będą mieć 1-2% udziału w rynku; innymi słowy, będą stanowić niecałe 4% wszystkich pojazdów. Jasne jest, że większość pojazdów przyszłości nadal będzie napędzana wewnętrznymi silnikami spalinowymi - i należy je wspierać, a nie karać za ich stosowanie, gdyż przechodzą one znaczne ulepszenia. Jestem więc przekonany, że trzeba zwrócić uwagę na pewne czynniki ważne dla europejskiej gałęzi tego przemysłu: przewodzenie procesowi wprowadzenia norm w odniesieniu do infrastruktury, zwłaszcza pod względem czasowym, zważywszy na naszą konkurencję - Chiny, Stany Zjednoczone, Japonię i Koreę - oraz zapobieganie szerzeniu się działań ukierunkowanych na środki motywacyjne dla pojazdów elektrycznych w obszarach dostępnych funduszy, dostępu w miastach i zamówień publicznych.
<P>
W istocie samą promocją pojazdów elektrycznych możemy zmniejszyć szerokie wykorzystanie tradycyjnych lub alternatywnych (napędzanych metanem lub biogazem) pojazdów spalinowych, tym samym zmieniając rynek wewnętrzny i ograniczając konkurencyjność przemysłu motoryzacyjnego.
<SPEAKER ID="548" NAME="António Fernando Correia De Campos  " LANGUAGE="PT">
Komisja właśnie przedłożyła komunikat w sprawie ekologicznie czystych i energooszczędnych pojazdów, w którym przedstawia neutralną opinię dotyczącą pojazdów elektrycznych, nie dając przywilejów żadnej z dostępnych opcji, niezależnie od tego czy są to pojazdy elektryczne, hybrydowe, czy napędzane wodorem. Mimo to, na nieformalnym spotkaniu Rady w San Sebastian w lutym uzgodniono, że UE musi poprowadzić wspólną strategię dotyczącą pojazdów elektrycznych. Oznacza to, że Komisja musi określić priorytety rozwiązywania problemów, które nadal związane są z produkcją pojazdów elektrycznych, jak koszt akumulatorów, potrzeba dalszych badań i rozwoju w celu polepszenia ich charakterystyki, a co najważniejsze zharmonizowania pojazdów elektrycznych i punktów ładowania, zarówno w skali globalnej, jak i w całej Europie, aby zapewnić wysoki poziom konkurencyjności na rynku, by pojazdy elektryczne mogły konkurować z tradycyjnymi pojazdami z wewnętrznym silnikiem spalinowym na równych zasadach. Chciałbym przypomnieć Komisji o potrzebie określenia priorytetów dotyczących środków finansowych przeznaczonych na ten cel ze względu na prosty fakt, że pojazdy elektryczne posiadają dodatkową zaletę zdolności do magazynowania energii, której nie posiadaja inne opcje, a która jest tak niezbędna dla naszej niezależności energetycznej.
<SPEAKER ID="549" NAME="Petru Constantin Luhan  " AFFILIATION="PPE">
na piśmie. - (RO) Wykorzystanie pojazdów elektrycznych daje wiele znacznych korzyści w dziedzinie zrównoważonej mobilności. Możemy tu wymienić: zmniejszenie emisji dwutlenku węgla i poprawę jakości powietrza, zmniejszenie zależności od importowanych paliw kopalnych oraz większą wydajność pojazdów elektrycznych w porównaniu do innych technologii transportowych.
<P>
W skali globalnej, konkurencja UE inwestuje w badania i rozwój w zakresie nowych technologii w celu zmniejszenia emisji dwutlenku węgla i uruchamia programy wparcia w celu przejścia na ekologiczny transport drogowy. Aby umożliwić europejskiemu przemysłowi motoryzacyjnemu utrzymanie konkurencyjnej pozycji w skali światowej i zapewnić odgrywanie przezeń ważnej roli w dziedzinie technologii ekologicznych, Unia Europejska musi stworzyć odpowiednie ramy promowania innowacyjnych technologii, zachęcając do badań i rozwoju infrastruktury niezbędnej do wsparcia przejścia na wydajną gospodarkę opartą na zasobach i emisjach niskowęglowych.
<P>
Popieram działania Komisji Europejskiej w tym względzie i zadowoleniem przyjmuję opublikowanie planu mającego na celu promocję ustanowienia europejskiej sieci szybkich stacji ładowania pojazdów elektrycznych do 2011 roku, a także wspólnych norm technicznych i bezpieczeństwa tej sieci.
<SPEAKER ID="789" NAME="Marian-Jean Marinescu  " LANGUAGE="RO">
Przejście na zrównoważony, energooszczędny system transportu stało się priorytetem dla UE w związku ze zmianami klimatycznymi i zmieniającymi się cenami paliwa. Rozwój pojazdów elektrycznych w całej Europie w celu zastępowania pojazdów konwencjonalnych to dobre rozwiązanie o dużym potencjale rynkowym. W tym celu państwa członkowskie muszą skoordynować swoje działania, aby mogły decydować o standardzie europejskim, np. w dziedzinie systemów stosowanych do ładowania i magazynowania energii, w tym inteligentnych sieci oraz pokładowych systemów licznikowych, jak i interoperacyjności. Unia Europejska musi też mocniej wspierać badania naukowe i innowacyjność, ze szczególnym uwzględnieniem technologii akumulatorów i silników, a także oferować środki motywacyjne dla produkcji pojazdów elektrycznych. Wzywam Komisję Europejską do podjęcia konkretnych działań w celu przewidywania zmian w sektorze motoryzacyjnym i łańcuchu dostaw oraz wspierania harmonizacji polityk narodowych w tym obszarze. Czas, by UE zwiększyła konkurencyjność przemysłu transportowego przez obniżenie kosztów rozwoju dla producentów i stopniowe zmniejszenie poziomów emisji CO2 generowanych przez transport drogowy.
<SPEAKER ID="550" NAME="Daciana Octavia Sârbu  " AFFILIATION="S&amp;D">
na piśmie. - Z zadowoleniem przyjmuję ostatnią strategię Komisji w sprawie ekologicznie czystych i energooszczędnych pojazdów, a zwłaszcza skupienie się na pojazdach elektrycznych zamiast na biopaliwach w ramach przestawienia się na bardziej ekologiczny transport. Jednakże, podobnie jak biopaliwa są kontrowersyjne i starzają problemy, tak samo w odniesieniu do pojazdów elektrycznych pojawiają się istotne wyzwania, którym należy sprostać zanim pojazdy te staną się realistyczną opcją dla obywateli Europy i zanim będą one mogły przynieść faktyczne korzyści dla środowiska. Dodatkowe zapotrzebowanie na moc elektryczną dla transportu musi zostać zaspokojone przez źródła niskowęglowe, jeżeli pojazdy te mają w pełni realizować swój potencjał ekologiczny. Obawiam się, że rozwój tych źródeł w UE nie będzie wystarczający, by zaspokoić popyt wynikający ze zwiększonego wykorzystania transportu elektrycznego. Należy to uwzględnić w ramach strategii energetycznej UE w miarę przechodzenia na gospodarkę niskowęglową i zmniejszoną zależność od dostaw ropy naftowej z krajów trzecich. Należy też utworzyć sieć znormalizowanych punktów ładowania, zachęcam więc Komisję i państwa członkowskie do pracy nad normami w zakresie infrastruktury, by pojazdy elektryczne mogły stanowić dobrą możliwość wyboru zarówno dla konsumentów, jak i producentów samochodów. Jeżeli uda się sprostać tym kluczowym wyzwaniom, możemy oczekiwać niskowęglowych i niskoemisyjnych środków transportu wraz ze wszelkimi związanymi z tym korzyściami dla środowiska i zdrowia ludzi.
