<CHAPTER ID="003">
Obniżone stawki podatku od wartości dodanej (debata) 
<SPEAKER ID="007" NAME="Przewodnicząca">
Kolejny punkt to sprawozdanie pani van den Burg w imieniu Komisji Gospodarczej i Monetarnej w sprawie wniosku dotyczącego dyrektywy Rady zmieniającej dyrektywę 2006/112/WE w zakresie stawek obniżonych podatku od wartości dodanej - C6-0299/2008 -.
<SPEAKER ID="008" NAME="Ieke van den Burg">
sprawozdawczyni. - (NL) Przedmiotowe sprawozdanie w sprawie stawek obniżonych podatku od wartości dodanej ma za sobą długą drogę. W rzeczywistości sprawozdania już nie ma , ponieważ pozostałe dwie duże grupy, Grupa Europejskiej Partii Ludowej (Chrześcijańscy Demokraci) i Europejskich Demokratów oraz Grupa Porozumienia Liberałów i Demokratów na rzecz Europy, nie stawiły się na głosowaniu nad moim sprawozdaniem w Komisji Gospodarczej i Monetarnej i, bez zapowiedzi, oddały awansem głos sprzeciwu, ponieważ nie chciały odrzucenia czy przyjęcia tej lub innej poprawki.
<P>
W ten sposób naraziły kwestię poparcia dla tego ważnego wniosku Komisji na poważne ryzyko. Bardzo mi przykro z tego powodu, ponieważ taka postawa rzuca zupełnie niewłaściwe światło na stanowisko Parlamentu Europejskiego. Na szczęście grupy te wycofały się ze swego wcześniejszego stanowiska i teraz zasygnalizowały, że wniosek Komisji może liczyć na ich pełne poparcie. Zgodziliśmy się, że nie będziemy się już sprzeczać o te poprawki na posiedzeniu plenarnym i że przyjmiemy wniosek komisarza Kovácsa naszym zdecydowanym "tak”.
<P>
Niestety, pani Lulling mimo to pracowała w błędnym mniemaniu, że ma swe odrzucone poprawki przedstawić ponownie, chociaż nie jest to w gruncie rzeczy zgodne ani z tekstem rezolucji legislacyjnej ani z naszą procedurą. Widocznie łacińskie powiedzenie Quod licet Iovi, non licet bovi oznacza w Parlamencie, że co wolno pani Lulling, tego nie wolno zwykłemu posłowi. Nie ujmując niczego ponadprzeciętnemu statusowi pani Lulling, namawiam państwa, abyście nie dali się zwieść i głosowali z empatią za rezolucją legislacyjną w końcowym głosowaniu imiennym. W końcu o to idzie. Wraz z komisarzem liczę na państwa poparcie i zakładam, że pani Lulling zrozumie, że jeśli wycofa swe poparcie dla tej rezolucji, dlatego, że sprawy nie poszły po jej myśli, znajdzie się w znacznie trudniejszej sytuacji i wywrze mylne wrażenie, że jest przeciwna obniżonej stawce VAT.
<P>
Parlament ma długą tradycję popierania wniosków dotyczących obniżonych stawek VAT w odniesieniu do usług pracochłonnych, z czego jestem bardzo dumna. Co więcej, Parlament postanowił z inicjatywy jednego z moich poprzedników, pana van Velzenena, w czasie szczytu ds. zatrudnienia w 1997 roku, że przedstawi wniosek dotyczący zastosowania tej niskiej stawki VAT jako zachęty służącej - poprzez obniżenie cen tych usług - wzrostowi zatrudnienia, zwiększeniu ich ilości oraz wypełnieniu luki pomiędzy nielegalnym i legalnym rynkiem pracy. Dzisiaj cel związany z zatrudnieniem jest moim zdaniem znowu istotny. Jestem głęboko przekonana, że eksperyment ten powiódł się znakomicie.
<P>
Poprzedni komisarz, pan Bolkestein, był do tego mniej przekonany i, jak wiele państw członkowskich, był nastawiony sceptycznie. Nie chciał, by zatrudnienie było celem polityki podatkowej. Przyjął pogląd, że polityka podatkowa nie ma służyć temu celowi. Na szczęście obecny komisarz zdaje sobie sprawę, że tę sprawę należy rozstrzygać w szerszym kontekście i cieszę się, że nadaje on temu eksperymentowi wymiar strukturalny.
<P>
Chcę także wspomnieć krótko o obecnej sytuacji. Mówiąc szczerze, nie mogę sobie wyobrazić, by Rada w obecnej sytuacji nie wyraziła jednomyślnego poparcia dla tego wniosku. W końcu chce ona coś zrobić z tragiczną sytuacją na rynku pracy i naprawić gospodarkę Europy. Działania w zakresie podatków, włącznie z obniżeniem stawki VAT na przykład w sektorze budowlanym i remontowym, w dziedzinie wydajności energetycznej naszych domów i dziedzictwa kulturowego, oraz różne inne działania, mogłyby być zachętą dla rynku mieszkaniowego, który utknął w martwym punkcie.
<P>
Choć to, co powiem, może być dla wielu oczywiste, to w poprawce przedstawionej przez grupę PPE-DE w Komisji Rynku Wewnętrznego i Ochrony Konsumentów nie po raz pierwszy położono nacisk na wydajność energetyczną. Była to już propozycja Komisji. Została ona wykreślona w poprawce 6 i wprowadzona ponownie w poprawce 7. W ten sposób powstaje tylko zamieszanie. Jasne jest jednak, że Parlament zdecydowanie popiera wydajność energetyczną. Dlatego mamy nadzieję, że Rada przyjmie wniosek komisarza Kovácsa i że to dzisiejsze ważne głosowanie nie zamieni się w wewnętrzną sprzeczkę.
<SPEAKER ID="009" NAME="László Kovács">
komisarz. - Pani przewodnicząca! Chcę podziękować Parlamentowi Europejskiemu za szybkie zajęcie się tym wnioskiem w świetle prośby złożonej przez Radę Europejską w grudniu ubiegłego roku w kontekście europejskiego planu naprawy gospodarczej, by rozstrzygnąć kwestię obniżonych stawek VAT w pewnych branżach do marca 2009.
<P>
Cieszy mnie, że Komisja Gospodarcza i Monetarna (ECON) przyjęła projekt rezolucji, popierając inicjatywę Komisji i mam nadzieję, że na tym posiedzeniu plenarnym również zapewnimy jej swe poparcie.
<P>
Chcę podziękować Komisji Gospodarczej i Monetarnej oraz sprawozdawczyni, pani van den Burg, za ich poparcie. Rzeczywiście, szybkie przyjęcie tego wniosku jest niezbędne, aby zapanowała pewność co do zastosowania obniżonych stawek w odniesieniu do pewnych świadczonych lokalnie pracochłonnych usług, które w przeciwnym razie musiałyby zaniknąć z końcem 2010 roku Ponadto ważne jest zapewnienie wszystkim państwom członkowskim równych szans w sektorach takich, jak budownictwo mieszkaniowe i usługi restauracyjne, ponieważ w tych branżach państwa członkowskie nie mają obecnie ujednoliconej sytuacji.
<P>
Obecny kryzys gospodarczy i finansowy sprawia, że kwestia przyjęcia i wdrożenia tego wniosku staje się bardzo pilna. Teraz nie można sobie pozwolić na stratę miejsc pracy, która by powstała, gdyby obniżone stawki stosowane obecnie w 18 państwach członkowskich do usług pracochłonnych nie były ostateczne. Co więcej, ważne jest, by obniżone stawki mogły być szybko zastosowane we wszystkich państwach członkowskich. Zachęcając konsumentów do wydatków w obszarach takich jak sektor mieszkaniowy, obniżone stawki mogą mieć pozytywny wpływ na zatrudnienie, szczególnie wśród robotników o niskich kwalifikacjach, którzy właśnie w obecnym kryzysie zwalniani są w pierwszej kolejności. W tym kontekście zaleciłem już Radzie zmianę proponowanej daty wejścia w życie przedmiotowej dyrektywy, aby mogła ona zostać zastosowana jak najszybciej po pozytywnej decyzji Rady.
<P>
Czeska prezydencja w Radzie koncentruje obecnie wszystkie swe wysiłki na dążeniu do kompromisu dotyczącego ograniczonej liczby sektorów - usług pracochłonnych, usług świadczonych lokalnie - w których należy umożliwić obniżenie stawek, jak wymaga tego Rada Europejska.
<P>
Mam jednak pewne uwagi co do poprawek przedstawionych w odniesieniu do tego konkretnego, ograniczonego wniosku.
<P>
W sprawie poprawki 3 dotyczącej wyłączenia napojów alkoholowych z objętych obniżoną stawką usług restauracyjnych, Komisja zadbała o spójność polityki wspólnotowej, w szczególności o potrzebę spójności pomiędzy podatkiem VAT i akcyzą, ale także o globalną politykę zdrowia w UE. Wbrew niektórym obawom, rozróżnienie między żywnością i napojami bezalkoholowymi z jednej strony a napojami alkoholowymi z drugiej, nie jest dla przedsiębiorców poważnym obciążeniem administracyjnym. W rzeczywistości obecnie siedem z jedenastu państw członkowskich bez trudu stosuje obniżone stawki do usług restauracyjnych z wyłączeniem napojów alkoholowych.
<P>
W sprawie poprawki 2 dotyczącej proponowanego rozszerzenia zakresu obowiązywania obniżonych stawek VAT o maszyny stosowane w rolnictwie, uważam tę propozycję za zbędną. A to dlatego, że VAT od sprzętu będącego kosztem produkcji w sektorze rolniczym nie jest kosztem rolników, ponieważ mogą oni odliczyć VAT tak jak każdy inny podatnik.
<P>
W sprawie poprawki 1 i 4 dotyczącej zmian związanych z odzieżą dziecięcą i obuwiem dziecięcym, chciałbym przypomnieć, że przedmiotowy wniosek jest ograniczony i dotyczy głównie świadczonych lokalnie usług pracochłonnych. Zatem w tym kontekście dalsze rozszerzanie zakresu wniosku nie powinno być brane pod uwagę. Co więcej, uwzględniwszy postawy i konkretne stanowiska niektórych państw członkowskich, rozszerzenie to z pewnością zagrażałoby jednomyślnemu poparciu w Radzie, którego bardzo potrzebujemy.
<P>
W sprawie poprawki 5 dotyczącej dodania pomników i nagrobków, uważam, że nie jest to konieczne, ponieważ obecne przepisy już dopuszczają obniżoną stawkę na te usługi w przypadku usług świadczonych przez domy pogrzebowe. Co więcej, obecnie rozważany wniosek Komisji obejmuje także renowację, naprawę i konserwację dziedzictwa kulturowego i pomników.
<P>
W sprawie poprawki 7, zapewniam, że Komisja chętnie zajmie się konkretnie kwestią zastosowania obniżonych stawek w celu promowania wydajności energetycznej. Ta sprawa wchodzi w zakres przygotowywanego "pakietu w sprawie proekologicznego opodatkowania” i ma trafić do Rady i do Parlamentu w kwietniu.
<P>
Kończąc, chcę oświadczyć, że przedmiotowy wniosek miałby wspierać sektor budownictwa mieszkaniowego oraz małe i średnie przedsiębiorstwa, a także służyć zachowaniu miejsc pracy, co jest w pełni zgodne z europejskim planem naprawy gospodarczej. Nie jest to obowiązek, lecz wybór. Państwa członkowskie mogą zadecydować, czy chcą to rozwiązanie stosować, a więc zwiększa ono nawet ich podatkową suwerenność.
<SPEAKER ID="010" NAME="Olle Schmidt">
sprawozdawca komisji opiniodawczej Komisji Rynku Wewnętrznego i Ochrony Konsumentów. - (SV) Przedmiotowe sprawozdanie pokazuje, że kwestia podatków jest bardzo delikatna i ja to szanuję. Jednocześnie jednak myślę, że w Komisji Gospodarczej i Monetarnej, która odpowiadała za to sprawozdanie, mogliśmy zająć się tą sprawą lepiej. Teraz przedstawiamy proponowany tekst rezolucji, co jest rzeczą dobrą.
<P>
Jest oczywiście niezwykle ważne, by nie zakłócać rynku wewnętrznego nierozsądną i nieuczciwą konkurencją. Są podstawy, by powtórzyć to w czasie, gdy pomoc państwa wydaje się napływać obficie.
<P>
UE musi jednak przyjąć rozsądniejszy pogląd na to, jak wykorzystać stawki VAT do wspierania zatrudnienia i rozwoju, szczególnie na rynku usług lokalnych i pracochłonnych. O to idzie we wniosku Komisji. Innymi słowy, idzie o więcej miejsc pracy, lecz także o rozwiązanie problemu szarej strefy. Dlatego potrzebny nam jest obniżony podatek VAT od usług takich jak usługi restauracyjne, usługi związane z pielęgnacją ciała dla ludzi młodych, chorych, niepełnosprawnych i starszych wiekiem, usługi fryzjerskie, jak i od nowych towarów takich jak książki audio, które są bardzo ważne w moim kraju, płyt CD, fotelików samochodowych dla dzieci i pieluch, oraz usług domowych, takich jak renowacje i naprawy oraz sprzątanie.
<P>
W Komisji Rynku Wewnętrznego i Ochrony Konsumentów w pełni poparliśmy wnioskowanie Komisji i dodaliśmy poprawki 6 i 7 za sprawą pana Harboura. Na marginesie chciałbym powiedzieć, że niełatwo jest zrozumieć sposób analizy tych tekstów i procedurę głosowania w Parlamencie. W pierwszej z wymienionych poprawek podkreśla się wagę ograniczenia szarej strefy. W innej poprawce chcemy umożliwić obniżenie stawek VAT od renowacji i napraw związanych z oszczędnością energii. W tych trudnych dla gospodarki czasach należy stosować różne środki, aby pomóc gospodarce, a obniżony podatek może być na to dobrym sposobem.
<P>
Na koniec wraca kwestia promowania alkoholu przez panią Lulling. Jak zwykle grzecznie, acz zdecydowanie odrzucam jej wezwanie.
<SPEAKER ID="011" NAME="Astrid Lulling">
w imieniu grupy PPE-DE. - (FR) Pani przewodnicząca! Dzisiejsza dyskusja - co potwierdzili przedmówcy - odbywa się w niezwykłych okolicznościach, ponieważ nie mamy sprawozdania na posiedzenie plenarne, a powinniśmy je mieć. Chcę powiedzieć wyraźnie, że przeciw sprawozdaniu w Komisji Gospodarczej i Monetarnej głosowała nierównomierna większość.
<P>
Moja grupa głosowała przeciw sprawozdaniu, choć w pełni popieramy zasadę rozszerzenia zastosowania obniżonej stawki VAT, wykraczając nawet poza propozycje Komisji Europejskiej. A to dlatego, że wszystkie nasze poprawki zostały odrzucone przez socjalistów i liberałów.
<P>
Podjęliśmy wielki wysiłek w kierunku kompromisu. Przyjęliśmy wszystkie wnioski socjalistycznej sprawozdawczyni. Ale ona nie uznała, że warto podjąć jakikolwiek wysiłek, by przyjąć którykolwiek z naszych wniosków. Przykry, a jednocześnie nieunikniony skutek tego głosowania nie powinien więc być dla pani van den Burg zaskoczeniem.
<P>
Chciałabym dać państwu przyjacielską radę, abyście zmienili swą postawę w przyszłości, gdyż, jak mawiali Rzymianie, errare humanum est, perseverare diabolicum ["błądzić - rzecz ludzka, lecz trwać w błędzie - rzecz diabelska”].
<P>
Wróćmy jednak do rzeczy. Moja grupa zdecydowała ponownie przedstawić na posiedzeniu plenarnym niektóre poprawki zaproponowane przez członków Komisji, która dobrze się na tych kwestiach zna. Poprawki te są ważne i, zwracam się do pani van den Burg, powiedziano bardzo wyraźnie, że nikt nie może zabronić członkowi proponować poprawek do dokumentu lub rezolucji.
<P>
Najważniejsza z naszych poprawek dotyczy zastosowania obniżonych stawek do napojów alkoholowych w restauracjach. Pani poseł Schmidt, to nie jest zachęta do alkoholizmu. To śmieszne. Gdyby wniosek Komisji został przyjęty, właściciele restauracji musieliby stosować dwie różne stawki VAT. To jest skomplikowane, a nie jest uzasadnione. Niech żyje biurokracja! Proszę mi wierzyć, jeśli nie zagłosujecie za poprawką 3, to już ja wiem, jak poinformować całą branżę gastronomiczną w Europie - a jest ona wielka - że wasze stanowisko uniemożliwiło zastosowanie obniżonej stawki VAT na wszystkie usługi w tej branży.
<P>
Zaproponowałam, by żywność i wszystkie napoje były opodatkowane według tej samej obniżonej stawki, jeżeli zostanie ona zastosowana. Dla mnie to po prostu kwestia zdrowego rozsądku i myślę, że moglibyśmy wszyscy poprzeć ten wniosek. Po co komplikować sprawy? Po co doszukiwać się kwestii zdrowia publicznego, skoro nie ma ku temu żadnego powodu?
<P>
Pani przewodnicząca! Moja grupa popiera rozszerzenie obniżonych stawek VAT i namawiamy nasze rządy do poparcia tej kwestii. Nasi współobywatele już okazywali swoje oczekiwania w tej materii, wysłuchując codziennej porcji złych wiadomości w czasie obecnego kryzysu gospodarczego. Pani przewodnicząca! Takie działanie wspierające branżę spożywczą staje się coraz bardziej konieczne. Chcemy, by Europa była doceniana za swą elastyczność; to byłby naprawdę dobry sygnał.
<SPEAKER ID="012" NAME="Pervenche Berès">
w imieniu grupy PSE. - (FR) Pani przewodnicząca, panie komisarzu! Jak wiecie, Parlament Europejski rozumie, że wasze zadanie jest trudne. Tu nie jest łatwo, ale w Radzie jest jeszcze trudniej, ponieważ tam potrzebna jest jednomyślność. Mam więc nadzieję, że wszyscy tu obecni zachowają się odpowiedzialnie i zagłosują w sposób spójny. Jeżeli uważamy, że wniosek Komisji jest dobry, to musimy go poprzeć.
<P>
Sprzeczki w Komisji Gospodarczej i Monetarnej doprowadziły do wyróżnienia niektórych poprawek. Socjaliści, postępując odpowiedzialnie, znów postanowili nie przedstawiać żadnych poprawek na posiedzeniu plenarnym, ponieważ jeśli chcemy się w tych sprawach posunąć do przodu, musimy w Parlamencie Europejskim okazać w miarę możliwości nasze wielkie poparcie dla wniosku Komisji, jeżeli uważamy go za słuszny, a tak jest w tym przypadku.
<P>
Wiele dyskutowaliśmy o podatku VAT, o pomocniczości i o potrzebie harmonizacji podatków. VAT to klasyczny przykład zagadnienia wspólnego dla nas wszystkich. Wykorzystajmy to. Tymczasowe ponowienie tego eksperymentu z obniżoną stawką VAT zmierzające do poprawy sytuacji w zakresie usług pracochłonnych - niekoniecznie w odniesieniu do napojów alkoholowych w restauracjach - pokazuje nam, że ten system się sprawdza. Wykorzystajmy to. Połóżmy kres niepewności prawnej i zharmonizujmy podstawę interwencji państw członkowskich. Wówczas będziemy mieć spójne cele, harmonizację podatków tam, gdzie to możliwe oraz zachętę do wykonywania usług pracochłonnych. Kto mógłby dziś odmówić? Kto mógłby powiedzieć "nie” obniżkom podatku jako zachęcie do konsekwentnej poprawy wydajności energetycznej w naszych zasobach mieszkaniowych?
<P>
Dziś, biorąc pod uwagę to, co wydarzyło się w Komisji Gospodarczej i Monetarnej, biorąc pod uwagę debatę, która odbywa się w Radzie, uważam, że musimy poprzeć bardzo mocno wniosek Komisji - i mam nadzieję, że uda się to zrobić zdecydowaną większością. Na tym etapie debaty zmierzanie do tego, co lepsze, może się skończyć na tym, co gorsze, a myślę, że nasi współobywatele nie zrozumieliby naszego trwania w stanie niepewności prawnej.
<P>
Musimy skonsolidować ten system, który okazał się skuteczny. To właśnie proponuje nasza sprawozdawczyni, pani van den Burg, i mam nadzieję, że za tym właśnie zagłosuje Parlament przeważającą większością głosów. W ten sposób pan komisarz będzie mógł przekazać ten ważny komunikat Radzie i uzyskać ostateczną decyzję, która umożliwi konsolidację omawianego sytemu.
<SPEAKER ID="013" NAME="Alain Lipietz">
w imieniu grupy Verts/ALE. - (FR) Pani przewodnicząca, panie komisarzu, panie i panowie! Ponieważ jest to jedna z ostatnich okazji, chciałbym najpierw podziękować panu Kovácsowi za trudy, często kończące się rozczarowaniem, jakie podejmował tu przez wiele lat, zważywszy na to, że kwestia opodatkowania podlega zasadzie jednomyślności, a zatem i prawu veta różnych państw członkowskich. Jego zadanie było bardzo trudne i może on odnosić wrażenie, że niewiele udało się osiągnąć. Mam szczerą nadzieję, że wieńczące ten trud osiągnięcie - przedmiotowa dyrektywa - przejdzie z mocnym poparciem ze strony Parlamentu.
<P>
O złożoności jego pracy przekonaliśmy się, kiedy sami chcieliśmy dokonać ulepszeń w Komisji Gospodarczej i Monetarnej, i nie byliśmy w stanie. Niektórzy ciągnęli w jedną stronę, inni w drugą. Każdy był przekonany, że da się to zrobić lepiej. Udało nam się przyjąć kilka lepszych poprawek, albo przynajmniej tak nam się wydawało, ale kiedy głosowaliśmy nad całym tekstem, zdaliśmy sobie sprawę, że to się nie uda.
<P>
W końcu koordynatorzy grupy osiągnęli konsensus co do tego, że pan Kovács trafił chyba w sedno. Dlatego Grupa Zielonych/Wolne Przymierze Europejskie, tak jak inne grupy, które już zabrały głos, nie przedstawi żadnych poprawek. Trafił pan w sedno i jest to rozwiązanie inteligentne.
<P>
Dziś, w obliczu kryzysu, niektóre kraje obniżają wszystkie stawki VAT. Jestem przekonany, że to błąd. Państwa członkowskie potrzebują zasobów finansowych i nie jest to czas na pogłębianie deficytu w taki sposób, nawet jeśli robi się to w celu stymulowania gospodarki poprzez zachętę do wydatków. Kolejnym powodem jest to, że próba zmniejszenia cen poprzez manipulowanie podatkiem VAT prowadzi do bardzo wysokich kursów realnych, podczas gdy Bank Centralny stara się je obniżać.
<P>
Proponuje pan inną strategię i ma pan rację: wykorzystać VAT do zamierzonych obniżek lub zmian cen względnych. Z dwóch powodów uważam to za słuszny wybór.
<P>
Po pierwsze, pomocniczość. Innymi słowy, za cel swoich działań obiera pan produkty niemobilne: usługi lokalne i budownictwo. Drugim celem są usługi pracochłonne. Jako działacze na rzecz ochrony przyrody chcielibyśmy, żeby obrał pan za cel swoich działań konkretnie zieloną rewolucję, tj. sektory, które są konieczne, jeżeli mamy wyjść z aktualnego kryzysu będącego wynikiem przemysłowego, liberalnego i wydajnościowego modelu dominującego na świecie od ponad 30 lat.
<P>
Chcielibyśmy, by rozszerzył pan obniżone stawki VAT na wszystkie towary ujęte w Protokole z Kioto. W praktyce, jeśli połączymy usługi świadczone lokalnie z usługami pracochłonnymi, będzie to oznaczało, że w dyrektywie będzie mogło się znaleźć także całe budownictwo, branża izolacyjna i rozwój budownictwa efektywnego energetycznie, a to nam wystarcza.
<P>
Chciałbym powiedzieć jasno, że oczywiście nie będziemy głosować za argumentem pani Lulling. Oczywiście, trwać w błędzie jest rzeczą diabelską, ale myślę, że to porzekadło można równie dobrze odnieść do samej pani Lulling. Moglibyśmy także porozmawiać o Mandeville'u i o wadach prywatnych będących zyskiem publicznym. Nie pochwalamy ugruntowywania wad prywatnych poprzez wady publiczne i będziemy bronić tych krajów, które próbują ograniczyć spożycie alkoholu.
<SPEAKER ID="014" NAME="Helmuth Markov">
w imieniu grupy GUE/NGL. - (DE) Pani przewodnicząca, panie komisarzu Kovács, panie i panowie, a szczególnie pani van den Burg! Szkoda, że tu, w Parlamencie możemy zgodzić się tylko co do wniosku Komisji, a nie co do samego sprawozdania przedstawionego przez panią van den Burg. Chętnie wyrazilibyśmy poparcie dla tego sprawozdania w jego wersji pierwotnej i gratulujemy sprawozdawczyni. Sprawozdanie zostało jednak odrzucone większością głosów w Komisji Gospodarczej i Monetarnej. Czynnikiem decydującym był głos sprzeciwu ze strony Grupy Europejskiej Partii Ludowej (Chrześcijańscy Demokraci) i Europejskich Demokratów oraz Grupy Porozumienia Liberałów i Demokratów na rzecz Europy. Po porażce w głosowaniu indywidualnym Komisja nie była gotowa do przyjęcia żadnego sprawozdania i tego bardzo żałujemy.
<P>
Skoro o tym mowa, możemy wiele zyskać z wniosku Komisji dotyczącego dyrektywy. Ze szczególnym zadowoleniem przyjmujemy fakt, że Komisja pozytywnie ocenia wyniki analizy przeprowadzonej przez Copenhagen Economics, która została zlecona przez samą Komisję. W analizie tej proponuje się zachowanie, a nawet rozszerzenie obniżonych stawek VAT od usług i od innej działalności. Dzięki temu można by zapewnić ochronę miejsc pracy, szczególnie w małych przedsiębiorstwach i mikroprzedsiębiorstwach, i wyciągnąć całe sektory z szarej strefy, przemieniając je w regulowaną działalność gospodarczą. W obecnym kryzysie ta stabilizacja jest bardzo ważna. Zabezpieczy ona istniejące miejsca pracy, a miejmy nadzieję, że i przyczyni się do powstawania nowych.
<P>
Oczywiście my, lewica, z zasady przyjmujemy z zadowoleniem obniżenie stawek VAT. Wiadomo, że jako podatek pośredni, VAT uderza szczególnie mocno w osoby zależne od swoich zarobków i mało zarabiające. Osoby o wysokich i bardzo wysokich dochodach muszą dźwigać większe obciążenia podatkowe. W ostatnich latach wszystkie państwa europejskie zmniejszyły w odpowiedzialny sposób to obciążenie osób o wysokich dochodach.
<P>
Wniosek Komisji ma stanowić uregulowanie na czas nieokreślony. To także przyjmujemy z zadowoleniem. W ten sposób unikniemy dalekiej od ideału sytuacji, w której musielibyśmy rozszerzać obniżone stawki co kilka lat. W ten sposób zapewnimy dostawcom usług pewność prawną. Jako poseł z Niemiec, jestem szczególnie zadowolony z tego, że niemiecki rząd federalny przestał w końcu blokować trwałe uregulowania. To dla odmiany zjawisko pozytywne po wielkiej koalicji Republiki Federalnej Niemiec.
<P>
Spośród przedstawionych poprawek popieramy te, które są za rozszerzeniem obniżonych stawek VAT. Jednak w kwestii napojów alkoholowych powinny nadal obowiązywać dotychczasowe uregulowania prawne. Jak wiemy, wyższe stawki VAT w tym obszarze będą przede wszystkim służyć ochronie zdrowia publicznego. Państwa członkowskie powinny zatem mieć swobodę także w tym zakresie. Dziękuję bardzo.
<SPEAKER ID="015" NAME="John Whittaker">
w imieniu grupy IND/DEM. - Pani przewodnicząca! Trudno uwierzyć, że siedzimy tu i dyskutujemy nad drobnymi zmianami w zasadach dotyczących podatku od wartości dodanej dziś, kiedy kraje UE stoją w obliczu najgorszego kryzysu finansowego i gospodarczego od czasów wielkiego kryzysu lat 1929-33. Nadal udajemy, że gospodarki UE nie są tak bardzo jak inne kraje dotknięte zagrożonymi długami i ogólnym załamaniem, choć nawet w Niemczech produkcja spada w zawrotnym tempie rocznym 8%, a finanse rządowe w każdym obszarze są napięte do granic możliwości, gdyż przychody z podatku maleją, wydatki na opiekę socjalną rosną, a rządy przejmują prywatne długi i na próżno próbują stymulować wzrost.
<P>
Najgorszym przypadkiem jest chyba Grecja, gdzie dług publiczny wynosi nadal 94% PKB, a marża ryzyka wraca dziś do 3%. Grecja będzie potrzebować poratowania finansowego, ale kto go udzieli? Mówi się, że nie Niemcy. Nawet gorliwi zwolennicy wielkiego projektu UE muszą teraz pogodzić się z tym, że jeśli Grecja nie uzyska poręczenia dla swego długu, może być zmuszona do opuszczenia strefy euro. A chyba jeszcze poważniejsze obawy budzi ogromne narażenie kilku krajów ze strefy euro na niespłacanie długów Europy Wschodniej.
<P>
Niemal żal mi Komisji. Przez lata próbowała ona postępować tak jak jej mówiono, przestrzegając zasad dotyczących pomocy państwa, konkurencji i zamówień publicznych - zasad, które są ważnymi komponentami projektu, lecz teraz są całkowicie ignorowane. Najsmutniejszym wydarzeniem jest oświadczenie komisarza Almunii z tego tygodnia, że zamierza on powołać się na procedurę nadmiernego deficytu przeciwko Hiszpanii, Francji i Irlandii, ponieważ złamały one zasady budżetowe paktu na rzecz stabilności. Zwracam się do pana Almunii - proszę - oto pakt na rzecz stabilności został zerwany. Nigdy nie był użyteczny. Co z tego, że do przetrwania euro niezbędne są roztropne finanse rządowe? Te kraje nie mogą zrobić nic więcej ze swoim budżetem.
<P>
Bez wątpienia nadal będą wykonywane gesty w kierunku Unii Europejskiej, ale demokratycznie wybrane rządy są zainteresowane głównie dbałością o tych, którzy je wybrali. Francja i Niemcy dały jasno do zrozumienia, że ich bodźce fiskalne mają pomóc ich własnemu przemysłowi i robotnikom. Koordynacja jest oczywiście dobra tylko w dobrych czasach.
<P>
Gospodarka na całym świecie znalazła się w ciężkich tarapatach. Niektóre państwa z tego wyjdą. Jeżeli niektóre gospodarki Unii Europejskiej wrócą do prosperity, to nie stanie się tak dzięki Unii Europejskiej ani jej zasadom dotyczącym VAT.
<SPEAKER ID="016" NAME="Jim Allister" AFFILIATION="NI">
- Pani przewodnicząca! Nie zgadzam się z tym, że nasze gospodarcze wybawienie zależy od małych cięć w podatku od wartości dodanej, które my już w Wielkiej Brytanii mieliśmy, i których pozytywny wpływ jest, szczerze mówiąc, marginalny. Jednak zgadzam się z tym, że zmniejszenie obciążenia podatkowego stanowi instrument stymulujący gospodarkę. Dlatego przyjmuję z zadowoleniem ten wniosek - zresztą bardzo skromny - zgodnie z którym w niektórych sektorach możliwe byłoby zmniejszenie podatku VAT.
<P>
Wolałbym nawet, by we wniosku posunięto się dalej, poza warstwy symboliczne. Najcenniejsze byłoby rozszerzenie go na remonty domów i prace naprawcze, ponieważ stymulacja sektora budownictwa jest bardzo potrzebna, a żeby osiągnąć optymalny efekt, ulga podatkowa nie powinna być ograniczona tylko do kwestii wydajności energetycznej. Pomocy potrzebuje całe budownictwo bez wyjątku, a nie tylko jego wybrane obszary.
<P>
Umożliwienie państwom członkowskim działania w zakresie tych marginalnych cięć VAT byłoby tylko częściowym sukcesem, ponieważ w wielu przypadkach - włącznie z moim krajem - w trudnej sytuacji związanej z malejącymi przychodami ministrowie skarbu będą się chyba wahać i trzeba będzie ich nakłaniać do działania. Nawet ja musiałbym jednak przyznać, że w sprawach podatku VAT takich jak te, które ujęto w sprawozdaniu, nie mogliby oni przynajmniej winić Brukseli, gdyby nie zastosowali się do tego, co jest dozwolone w tych wnioskach.
<SPEAKER ID="017" NAME="John Purvis" AFFILIATION="PPE-DE">
- Pani przewodnicząca! Chcę za przewodniczącym naszej komisji wyrazić współczucie dla komisarza Kovácsa w związku z trudną sytuacją, z jaką musi się zmierzyć, próbując przeforsować kwestie podatkowe przez maszynerię Wspólnoty. Musi on wykazać się największym taktem politycznym, by uzyskać jednomyślność.
<P>
Choć w pełni popieram zasadę pomocniczości i suwerenne prawo państw członkowskich do wyznaczania własnych stawek podatkowych, sugerowałbym, by państwa członkowskie, które jeszcze nie skorzystały z możliwości zastosowania niższych stawek podatkowych od usług pracochłonnych i sektorów lokalnych, poważnie rozważyły tę możliwość.
<P>
W kraju, który znam najlepiej, w którym gładko przeszliśmy obniżenie stawek VAT o 2,5% bez wyjątku, z niewielkim jednak skutkiem czy wynikami ekonomicznymi lub w ogóle bez nich, jak mówi pan Allister, znacznie bardziej skuteczne byłoby - moim zdaniem - skoncentrowanie się na poszczególnych obszarach usług pracochłonnych i świadczonych lokalnie, i obniżenie stawki VAT zasadniczo z 17,5% do 5% lub nawet niżej. Takie działanie byłoby znacznie skuteczniejsze z punktu widzenia przywracania miejsc pracy i działalności gospodarczej.
<P>
Obszary takie jak remonty i rozbudowy domów, usprawnienia zmierzające do oszczędności energii oraz być może prace ogrodnicze i projektowanie krajobrazu, oraz - jak powiedział pan Olle Schmidt - opieka nad osobami starszymi i nad dziećmi, to obszary, które przyciągnęłyby pracowników, a to prawdopodobnie zwiększyłoby wpływy z podatku, ponieważ ludzie ci płaciliby także podatek dochodowy.
<P>
Koncentracja na tych obszarach byłaby obustronnie korzystna i nakłaniam wszystkie te państwa członkowskie, które jeszcze nie skorzystały z takiego rozwiązania, włącznie z moim własnym, by to zrobiły.
<SPEAKER ID="018" NAME="Joel Hasse Ferreira" AFFILIATION="PSE">
(PT) Omawiany wniosek dotyczący dyrektywy dotyczy w zasadzie tego, jak pomóc w ożywieniu lokalnej gospodarki i wesprzeć działania społeczne. Zastosowanie obniżonej stawki VAT będzie bardzo ważne w sektorze mieszkaniowym, zarówno jeśli idzie o budownictwo, jak i remonty, ponieważ pozwoli to państwom członkowskim, które tę stawkę przyjmą, na obniżenie kosztów ponoszonych przez użytkownika ostatecznego.
<P>
Obniżenie stawki VAT może także pomóc branży usług lokalnych, szczególnie świadczonych przez małe przedsiębiorstwa. To z kolei pomoże utrzymać i utworzyć więcej i lepszych miejsc pracy, zachęci do konsumpcji dóbr i usług, i będzie stymulować samą gospodarkę.
<P>
Wprowadzenie obniżonych stawek VAT może także znacznie pomóc na szczeblu lokalnym w sektorze usług restauracyjnych, fundamentalnych dla prawidłowego funkcjonowania gospodarek lokalnych, jak również w sektorze turystyki. Panie i panowie! Usługi te nie powinny pozostawać w obiegu wewnętrznego rynku europejskiego ze względu na zastrzeżenia niektórych państw członkowskich już wyrażane w Radzie. Dlatego pod żadnym pretekstem nie mogę zgodzić się na rozszerzenie obniżonej stawki VAT na sprzęt.
<P>
Podchodząc do tego wniosku rozważnie, Parlament Europejski nie powinien dawać rządom mającym zastrzeżenia do wniosku Komisji Europejskiej żadnego pretekstu do skorzystania w praktyce z prawa veta, jakie zgodnie z prawodawstwem europejskim przysługuje im w sprawach podatkowych. Dlatego Parlament musi rozważnie odrzucić wszelkie poprawki nie mające prawdziwego celu, które tylko utrudniają przyjęcie tekstu. Jak już powiedziano w tej Izbie, najlepsze jest wrogiem dobrego, a ten, kto chce osiągnąć to, co najlepsze, może stracić wszystko.
<P>
Ten wniosek dotyczący dyrektywy jest ważny nie tylko dla wzmocnienia lokalnych gospodarek, lecz także dla zaspokojenia ciągle wyrażanych ambicji różnych państw członkowskich. Dlatego poprzyjmy wniosek Komisji Europejskiej w takiej formie, w jakiej został zaprezentowany. Taki był w rzeczywistości, za moją zgodą, wynik głosowania w Komisji Rynku Wewnętrznego i Ochrony Konsumentów.
<P>
Z zadowoleniem przyjmuję pracę sprawozdawców i wzywam do przyjęcia tego wniosku na warunkach dokładnie takich, jakie przedstawiła Komisja Europejska i na jakich został przyjęty w Komisji Rynku Wewnętrznego i Ochrony Konsumentów.
<SPEAKER ID="019" NAME="DanutBudreikait" AFFILIATION="ALDE">
- (LT) Regulacja obniżek VAT od dawna wymaga podejścia systemowego. Jeżeli dopuścimy obniżenie stawek VAT, prawo skorzystania z tego rozwiązania powinny mieć wszystkie kraje, a nie tylko te, które to prawo wywalczyły. To jednak kwestia przyszłości. Teraz musimy pilnie podjąć decyzje służące przezwyciężeniu kryzysu gospodarczego. Wniosek Komisji Europejskiej obejmuje usługi pracochłonne i świadczone lokalnie na rzecz prywatnych konsumentów ostatecznych, włącznie z usługami restauracyjnymi, co nie zaburza prawidłowego funkcjonowania rynku wewnętrznego. Są jednak wątpliwości, czy wspomniane usługi restauracyjne mają tylko znaczenie lokalne, czy też spowodowałyby one różnice w warunkach konkurencji na terenach przygranicznych, wpływając na turystykę. Mój kraj, Litwa, walcząc z kryzysem gospodarczym, zniósł obniżki VAT. Rząd oparł tę decyzję na ocenie Krajowej Izby Biegłych Rewidentów, według której najwięcej na obniżce VAT korzystają producenci. A kto korzysta na zwiększeniu podatku VAT? Wzrost cen, nieproporcjonalny do podwyżek VAT, pokazuje wyraźnie, kto korzysta. O tej samej kwestii wspomniano w Parlamencie Europejskim przy okazji debaty nad obniżką akcyzy od paliw. Przedstawiciele Komisji Europejskiej utrzymywali, że to nie obniży cen ropy. Cieszy mnie fakt, że w przedmiotowym wniosku Komisja posłużyła się inną analizą przeprowadzoną przez Copenhagen Economics. Być może Komisja mogłaby wszystkim wyjaśnić koncepcję VAT, wpływ VAT na działalność gospodarczą i na konsumentów, oraz wskazać, czy istnieją metody i jakie są metody ochrony konsumenta przed producentem, ponieważ takie przypadki są charakterystyczne dla wielu państw. Zgadzam się, że należy zastosować obniżki VAT celem wzmocnienia i wsparcia usług świadczonych lokalnie, licząc się z aspektami ekonomicznymi i społecznymi tego, że każdy obywatel powinien być w stanie nabyć najbardziej potrzebne towary i usługi.
<SPEAKER ID="020" NAME="Dariusz Maciej Grabowski" AFFILIATION="UEN">
(PL) Pani Przewodnicząca! Unia stoi przed najpoważniejszym wyzwaniem ekonomicznym od czasu jej powstania. Kryzys wymaga, po pierwsze, dogłębnej analizy błędów w prowadzonej dotychczas strategii gospodarczej. Po drugie, wskazania rozwiązań skutecznych w przyszłości. W tym kontekście system podatkowy i podatek VAT powinny być poddane analizie co do skuteczności i efektywności. Nie ulega jednak wątpliwości, że zasadą powinna być swoboda, wolność i suwerenność państw członkowskich w kształtowaniu sytemu podatkowego i wysokości podatku VAT. Mówimy zdecydowanie "nie!” unifikacji systemu podatkowego.
<P>
Kraje nowo przyjęte, często zacofane, o specyficznej strukturze demograficznej, z dużą liczbą młodych obywateli wymagają zupełnie innej polityki podatków pośrednich niż kraje "starej” Unii. Dlatego tam, gdzie można, w krajach nowo przyjętych, podatek VAT powinien być możliwie najniższy. Natomiast w całej Unii - i sam o to występowałem - należy dążyć do obniżki podatku VAT tam, gdzie np. idzie o dobro kultury, jak płyty CD. Z drugiej strony należy zaproponować opodatkowanie operacji finansowych i spekulacyjnych. To, co dziś się dzieje z kapitałem transferowanym z krajów nowo przyjętych zaprzecza możliwości kontroli i jest zaprzeczeniem podstaw ideowych Unii.
<SPEAKER ID="021" NAME="Luca Romagnoli" AFFILIATION="NI">
(IT) Pani przewodnicząca, panie i panowie! Popieram sprawozdawczynię, panią van den Burg, i cały Parlament, jeżeli przyjmie on przedmiotowy wniosek dotyczący poprawek w postanowieniach dyrektywy o VAT.
<P>
Wreszcie mamy wniosek, który zagwarantuje równe szanse wszystkim państwom członkowskim i usprawni funkcjonowanie rynku wewnętrznego, jeśli idzie o obniżone stawki VAT. Wniosek ten także w sposób inteligentny zachowuje zasadę pomocniczości; pozwala państwom stosować obniżone stawki VAT od usług pracochłonnych i świadczonych lokalnie oraz od usług mających znaczenie społeczne jak np. budownictwo mieszkaniowe, opieka osobista itd., a także od małych i średnich przedsiębiorstw ogółem.
<P>
Dlatego podzielam nadzieję sprawozdawczyni, że ten instrument ukształtuje system fiskalny, który promuje zatrudnienie, zwiększa wydajność i zmniejsza szarą strefę.
<SPEAKER ID="022" NAME="Paolo Bartolozzi" AFFILIATION="PPE-DE">
(IT) Pani przewodnicząca, panie i panowie! Parlament Europejski zawsze interesował się zmianami VAT, czy to w celu zharmonizowania stawek w różnych państwach członkowskich, dostosowania VAT do klimatu gospodarczego, czy to w celu uwzględnienia tymczasowych zwolnień udzielanych nowym członkom Unii Europejskiej. Choć przyjęliśmy pogląd ogólny, nasze dotychczasowe podejście z konieczności charakteryzowało się potrzebą elastyczności w stosowaniu obniżonych stawek po to, by uwzględnić specyficzny charakter sektorów produkcyjnych bądź też z powodów ekonomicznych i społecznych.
<P>
Przedmiotowy wniosek ma jednak na celu rozszerzenie zastosowania obniżonych stawek VAT do różnych usług, włącznie z usługami pracochłonnymi, świadczonymi lokalnie, z budownictwem i transferem mieszkań, oraz z usługami na rzecz osób w niekorzystnej sytuacji społecznej.
<P>
Przedmiotowa dyrektywa nie ma na celu harmonizacji VAT we wszystkich państwach członkowskich, zgodnie z zasadą pomocniczości, lecz ma na celu zapewnienie równych szans wszystkim państwom członkowskim, dając im możliwość ustalania własnych obniżonych stawek. W wyniku tego konsumenci będą skłonni korzystać na formalnym rynku z pewnych usług, które dotąd były oferowane w ramach gospodarki lokalnej lub szarej strefy, co przyczyni się do wzrostu gospodarczego bez zaburzania funkcjonowania rynku wewnętrznego. Należy jednak pamiętać, że większość przedmiotowych usług już podlega obniżonej stawce, nawet jeśli stosują ją tylko niektóre państwa członkowskie i przez ograniczony czas.
<P>
Debata pozostaje jednak otwarta, jeśli idzie o stosowanie obniżonych stawek w odniesieniu do ochrony środowiska i oszczędności energii; w przypadku tych sektorów Komisja ma dostarczyć odpowiednie analizy, zważywszy na ich wagę dla gospodarki UE.
<SPEAKER ID="023" NAME="Dariusz Rosati" AFFILIATION="PSE">
(PL) Pani Przewodnicząca! Zabierając głos w debacie nad propozycją Komisji w sprawie obniżonych stawek VAT, chcę zwrócić uwagę na znaczenie tej propozycji dla zwalczania skutków obecnego kryzysu. Państwa członkowskie potrzebują obecnie skutecznych instrumentów ochrony miejsc pracy i zapobiegania recesji. Obniżenie stawek VAT na usługi pracochłonne spełnia ten cel. Zmniejsza obciążenie małych i średnich przedsiębiorstw, ułatwia dostęp do podstawowych usług i chroni miejsca pracy. Jednocześnie nie zniekształca konkurencji na jednolitym rynku, ponieważ wspiera lokalną działalność usługową, a zarazem nie zagraża dochodom budżetowym, ponieważ zachowana jest zasada dobrowolności w prowadzeniu stawek obniżonych. Parlament powinien poprzeć propozycję Komisji i życzę panu komisarzowi Kovacsowi, aby udało mu się przekonać do tej propozycji całą Radę.
<SPEAKER ID="024" NAME="Mariela Velichkova Baeva" AFFILIATION="ALDE">
- (BG) Wniosek Komisji Europejskiej dotyczący trwałego obniżenia stawek VAT od usług świadczonych lokalnie, włącznie z usługami pracochłonnymi, jest na czasie i ma na celu racjonalizację i uproszczenie systemu poprzez wprowadzenie niezbędnych zmian, dostrojenie i umożliwienie tworzenia większej liczby miejsc pracy w sektorach z nisko wykwalifikowaną siłą roboczą, przy jednoczesnym ograniczeniu szarej strefy, zachowaniu dotychczasowych miejsc pracy i zapewnieniu równego traktowania państw członkowskich i ich podmiotów gospodarczych.
<P>
Jednym z najważniejszych argumentów przemawiających za obniżeniem VAT jest to, że zapewni ono korzystniejszy rozkład dochodu po konsumpcji poprzez ograniczenie kosztu koszyka zakupów w gospodarstwach domowych o niskich dochodach, a zwiększenie kosztu tego koszyka w gospodarstwach domowych o wysokich dochodach. Zmiany w strukturze konsumenta wiążą się także ze zmianami w produkcie krajowym brutto i w wydajności sektora legalnego, oraz ze zmniejszeniem szarej strefy w takich obszarach jak usługi w sektorze mieszkaniowym i inne usługi lokalne, które są przedmiotem omawianego wniosku Komisji Europejskiej. Oczywiście potencjalna korzyść gospodarcza netto wynikająca z obniżenia stawek VAT zależy nie tylko od cech danego sektora, ale także od konkretnego otoczenia gospodarczego w poszczególnych państwach członkowskich. Na przykład rozszerzenie zakresu obniżonych stawek VAT na sektory, w których wykorzystuje się niewykwalifikowaną siłę roboczą, zakłada nieelastyczny rynek pracy, natomiast w branży spożywczej - znaczne różnice konsumpcji między gospodarstwami domowymi o niskich i wysokich dochodach.
<P>
Powinniśmy także pamiętać, że wdrożenie obniżek VAT zmniejszy też wpływy budżetowe, które procentowo można określić w przedziale od pół do jeden i pół procenta PKB w różnych państwach członkowskich. Stabilne finanse publiczne w bieżącym okresie wstrząsu gospodarczego pozwolą rządom poradzić sobie z deficytami strukturalnymi. Nawet rządy, które mają możliwości manewru, skorzystają z opcji takich jak obniżenie stawek VAT od usług pracochłonnych, aby osiągnąć inne cele w swej polityce gospodarczej. W związku z tym Grupa Porozumienia Liberałów i Demokratów na rzecz Europy poprze wniosek Komisji, by zapewnić mocne poparcie w Parlamencie Europejskim dla tego ważnego etapu w procesie decyzyjnym.
<SPEAKER ID="025" NAME="Roberta Angelilli" AFFILIATION="UEN">
(IT) Pani przewodnicząca, panie i panowie! Wniosek o rozszerzenie stosowania obniżonych stawek VAT o pewne usługi pracochłonne, usługi restauracyjne oraz utrzymanie i budowę budynków jest wielką szansą wywarcia pozytywnego wpływu gospodarczego na rynek i zatrudnienie w kontekście obecnego poważnego kryzysu gospodarczego. Nie wpłynie to na konkurencję, a raczej będzie szansą, by nieco podreperować produkcję, stymulować konsumpcję, tworzyć nowe miejsca pracy oraz wesprzeć firmy i rodziny.
<P>
Moim zdaniem korzystne byłoby jeszcze większe rozszerzenie zakresu obniżonych stawek VAT np. o usługi ekologiczne, by wesprzeć politykę ochrony środowiska. Jeśli idzie o tekst, nad którym mamy głosować, ze szczególnym zadowoleniem przyjmuję wniosek, by obniżyć VAT na pieluchy i usługi dla dzieci. Parlament kilkakrotnie wzywał Komisję i państwa członkowskie do lepszej koordynacji między polityką makroekonomiczną a polityką społeczną, aby zaradzić nasilaniu się nowych form ubóstwa. Nie możemy zapominać, że około 17% rodzin w Europie żyje obecnie poniżej poziomu ubóstwa, a jedno dziecko na pięcioro żyje w biedzie.
<P>
Czekamy więc na odpowiedź Rady - mam nadzieję, że Rada będzie w stanie przyjąć ten wniosek jak najszybciej oraz rozpocząć szerszą i ambitniejszą debatę dotyczącą promowania polityki fiskalnej w odniesieniu do rodzin i przedsiębiorstw, a może i rozszerzyć obniżony VAT na wszystkie towary dla dzieci.
<SPEAKER ID="026" NAME="Valdis Dombrovskis" AFFILIATION="PPE-DE">
- (LV) Pani przewodnicząca, panie komisarzu, panie i panowie! W kontekście europejskiego planu naprawy gospodarczej zaleca się, by państwa członkowskie tymczasowo obniżyły VAT w celu stymulowania konsumpcji. Ponadto Komisja Europejska przygotowała wniosek, by zwiększyć możliwości wyboru państwa członkowskich co do stosowania obniżonych stawek VAT. Szersze zastosowanie obniżonych stawek VAT nie tylko ułatwi naprawę gospodarczą, lecz także przyczyni się do tworzenia nowych miejsc pracy i zmniejszy szarą strefę. Poprawki do dyrektywy przewidują znaczne zwiększenie możliwości stosowania obniżonych stawek VAT, jeśli idzie o usługi gastronomiczne, prace remontowe i naprawcze w sektorze mieszkaniowym i w miejscach kultu, usługi pracochłonne i świadczone lokalnie, foteliki samochodowe dla dzieci, pieluchy itd. Z punktu widzenia polityki gospodarczej i ochrony środowiska ważne jest także zastosowanie obniżonych stawek VAT do materiałów energooszczędnych oraz usług związanych z oszczędzaniem energii i wydajnością energetyczną. Wzywam Komisję Europejską do przyspieszenia rozważania tej kwestii i jak najszybszego przygotowania wniosków w tych sprawach. Są to pożądane zmiany, które pokazują gotowość Unii Europejskiej do szybkiego reagowania na kryzys gospodarczy w jak największym zakresie. Mam nadzieję, że Rada także poprze te zmiany. Trzeba tylko nakłaniać państwa członkowskie, by korzystały z tych nowych możliwości stosowania obniżonych stawek VAT. Dziękuję za uwagę.
<SPEAKER ID="027" NAME="Antolín Sánchez Presedo" AFFILIATION="PSE">
(ES) Pani przewodnicząca! Jestem za tym, by umożliwić państwom członkowskim stałe stosowanie zharmonizowanych obniżonych stawek VAT w odniesieniu do niektórych usług, które cieszą się zainteresowaniem społecznym i usług pracochłonnych świadczonych lokalnie.
<P>
Tego rodzaju zabiegi zapewniają obywatelom większą siłę nabywczą, poprawiają otoczenie, w jakim funkcjonują małe i średnie przedsiębiorstwa, i zwiększają ich wydajność, a także wzmacniają formalną gospodarkę. W obecnym czasie recesji może to stymulować procesy naprawy gospodarczej, wzrost i zatrudnienie.
<P>
Korzystne będzie rozszerzenie obniżonych stawek na pieluchy, sprzęt dla niepełnosprawnych, na książki elektroniczne, ekologiczne oczyszczalnie ścieków i zakłady utylizacji, jak również na budownictwo mieszkaniowe, miejsca kultu i obiekty dziedzictwa kulturowego i artystycznego, restauracje, ogrodnictwo i usługi związane z pielęgnacją ciała. Dlatego, czekając na kolejny pakiet dotyczący wydajności energetycznej, popieram sprawozdanie pani van den Burg i wierzę, że w przyszłym miesiącu osiągnięte zostanie porozumienie polityczne, które umożliwi jak najszybsze jego wdrożenie.
<SPEAKER ID="028" NAME="Margaritis Schinas" AFFILIATION="PPE-DE">
- (EL) Pani przewodnicząca! Proszę pozwolić, że zanim zajmę się tematem debaty, skomentuję niebywały i bolesny atak eurosceptyków na strefę euro i na grecką gospodarkę; odnoszę się do wypowiedzi panów Almunii i Tricheta, którzy zapewnili Izbę, że spójność w strefie euro nie jest zagrożona, i powiem, że nasze wspólne mechanizmy obronne nie działają. Chcę też poinformować pana Whittakera, że jeśli idzie o gospodarkę Grecji, to musi się on zgodzić z faktem, że pozostajemy jednym z nielicznych państw z dodatnim wzrostem i niskim bezrobociem, nawet w tak trudnych czasach. Eurosceptycy są przeciwni Brukseli, przeciwni Frankfurtowi i zaczynają być przeciwni wszystkiemu.
<P>
Wracając do sprawozdania, o którym dziś mówimy. Chcę powiedzieć, że musimy spojrzeć na tę kwestię z dwóch stron: z perspektywy tego, kiedy ta cała historia się zaczęła, kiedy jeszcze nie było kryzysu, oraz z perspektywy sytuacji, w jakiej znaleźliśmy się obecnie, sytuacji największego kryzysu gospodarczego uderzającego w środek realnej gospodarki Europy.
<P>
W pierwszym etapie, przed kryzysem, szło o to, by skupić się na kilku sektorach usług pracochłonnych, takich jak gastronomia, ponieważ mieliśmy na nie wpływ, głównie w odniesieniu do wysokich cen i kosztów utrzymania. Teraz jednak, gdy kryzys dotyka wielu - jeśli nie wszystkich - państw, powstała koncepcja, by Parlament, jako rzecznik poglądów politycznych społeczeństwa, zajął się także sprawami, które nie zostały uwzględnione w tamtym czasie, na początku, np. kwestią maszyn rolniczych, co proponuje moja grupa w poprawce 2.
<P>
Myślę, że jeśli idzie o sprzeczności, które widzimy w lewicy Parlamentu, gdzie pewne kwestie, takie jak energia w budynkach, są mile widziane, a inne jak np. kwestia rolnictwa czy alkoholu - nie, najlepszym sędzią jest obywatel, nie politycy.
<SPEAKER ID="029" NAME="Proinsias De Rossa" AFFILIATION="PSE">
- Pani przewodnicząca! Priorytetem Parlamentu Europejskiego musi dziś być uzyskanie jak największego poparcia dla wniosku Komisji dotyczącego rozszerzenia i wprowadzenia na stałe możliwości stosowania niższych stawek VAT od usług pracochłonnych. Nie jest to kwestia głównych trybun politycznych ani promowania dopieszczonych projektów. Codziennie każde państwo członkowskie traci tysiące miejsc pracy dla nisko wykwalifikowanych pracowników. Natomiast niskie stawki VAT sprzyjają zatrudnieniom w sektorze usług, wspomagają małe i średnie przedsiębiorstwa, a także czynią gospodarkę nieformalną mniej atrakcyjną.
<P>
Dziś naszym obowiązkiem jest przekazanie rządom państw członkowskich przekonującego komunikatu, by się z tym pogodziły. Sektor budowlany koniecznie potrzebuje wsparcia - remonty, naprawy i instalacje pomogą osiągnąć wydajność energetyczną i zwiększyć zatrudnienie. Skorzystają na tym także restauracje, opieka nad dziećmi i osobami starszymi.
<P>
Popieram podejście sprawozdawczyni i mam nadzieję, że mój własny rząd, rząd irlandzki, poprze ten wniosek, skoro - niestety - dotychczas tego nie zrobił.
<SPEAKER ID="030" NAME="Silvia-Adriana Ţicău" AFFILIATION="PSE">
(RO) W zeszłym roku Komisja zaproponowała plan naprawy gospodarczej, który, jak się okazuje, bardzo trudno wdrożyć. Państwa członkowskie i ich rządy muszą być aktywne, szczególnie teraz, w czasie kryzysu.
<P>
Państwa członkowskie mogą stosować obniżone stawki VAT do dostaw gazu ziemnego i energii elektrycznej, systemów grzewczych i chłodniczych, do odzieży i obuwia dziecięcego, książek, gazet i magazynów, produktów farmaceutycznych i sprzętu medycznego dla niepełnosprawnych, jak również do usług restauracyjnych. Wymaga to jedynie wizji i woli politycznej.
<P>
Najwięcej miejsc pracy jest w sektorze budowlanym. Zdecydowanie uznaję potrzebę pozwolenia państwom członkowskim na zastosowanie obniżonych stawek VAT do prac remontowych i naprawczych mającego na celu zwiększenie oszczędności energii i wydajności energetycznej.
<P>
Jako sprawozdawczyni dyrektywy w sprawie charakterystyki energetycznej budynków proponowałam nawet obniżone stawki VAT od produktów z sektora wydajności energetycznej i energii odnawialnej. Popieram wniosek sprawozdawczyni i uważam, że takie działania są szczególnie ważne, zwłaszcza w czasie obecnego kryzysu.
<SPEAKER ID="031" NAME="David Martin" AFFILIATION="PSE">
- Pani przewodnicząca! Ja także z zadowoleniem przyjmuję wniosek Komisji i uważam, że jest to inteligentna odpowiedź na kryzys, z jakim musimy się zmierzyć. Tak jak moi przedmówcy, a zwłaszcza poprzedniczka, gorąco wierzę, że wniosek ten musi obejmować także kwestie poszanowania energii, a poszanowanie energii musi być jednym z najważniejszych priorytetów państw członkowskich.
<P>
Zmniejszone koszty instalacji domowych pozwoliłyby osiągnąć trzy z naszych ważnych celów. Zmniejszenie szkód w środowisku poprzez ograniczenie emisji CO2, pomoc w tworzeniu miejsc pracy, jako że poszanowanie energii należy do usług bardzo pracochłonnych, i po trzecie, w długiej perspektywie, oczywiście mniejsze rachunki za energię w gospodarstwach domowych osób starszych i innych członków społeczeństwa będących w trudniejszej sytuacji.
<P>
Mam nadzieję, że Komisja posunie do przodu sprawy związane z tym wnioskiem, że przekona do niego państwa członkowskie, które jeszcze nie są przekonane, i że podkreśli, iż działania w ramach poszanowania energii można uznać za ujęte we wniosku.
<SPEAKER ID="032" NAME="Czesław Adam Siekierski" AFFILIATION="PPE-DE">
(PL) Pani Przewodnicząca! Zjawisko tzw. szarej strefy to jeden z najpoważniejszych problemów dotykających w mniejszym lub większym stopniu każdą gospodarkę. Główną jego przyczyną są nadmierne obciążenia podatkowe ze strony państwa, które zachęcają przedsiębiorców do prowadzenia niejawnej działalności gospodarczej, z pominięciem systemu fiskalnego. W rezultacie powoduje to olbrzymie straty dla budżetu i wzrost niedeklarowanego zatrudnienia.
<P>
W tym kontekście inicjatywa na rzecz trwałego obniżenia stawek podatku VAT dla pracochłonnych usług i usług świadczonych lokalnie zasługuje na szczególne poparcie. Stwarza ona bowiem zachętę dla podmiotów gospodarczych do działania w formalnej gospodarce. Ponadto promuje zwiększenie produktywności i zatrudnienia. Równocześnie jednak należy wziąć pod uwagę także możliwe negatywne następstwa: wprowadzenie obniżonych stawek dla wolnej konkurencji na wspólnym europejskim rynku czy obniżenie wpływów do budżetu. Dlatego konieczne jest wyważone i przejrzyste działanie, bo od zaufania przedsiębiorców będzie zależało powodzenie tego projektu.
<SPEAKER ID="033" NAME="Margarita Starkevičiūt" AFFILIATION="ALDE">
- (LT) Chciałabym odnieść się do podatku od wartości dodanej z dwóch punktów widzenia - sprawiedliwości społecznej i konkurencyjności. Z punktu widzenia sprawiedliwości społecznej podatek od wartości dodanej jest regresywny, to znaczy, że dla osób o niższych dochodach jest on większym ciężarem i dlatego musimy zwiększyć subwencje z budżetu. Być może powinniśmy postąpić odwrotnie. Z punktu widzenia konkurencyjności Europa jest gospodarką usługową. Możemy konkurować globalnie, przyciągając naszymi usługami turystów i bez wątpienia ważne jest, by te usługi należały do tanich. W porównaniu z USA nasz podatek od sprzedaży, podatek od wartości dodanej, jest dużo wyższy. Może powinniśmy to rozważyć, mówiąc o bardziej skoordynowanej polityce podatkowej, chociaż oczywiście wszystko to zależy od decyzji państw członkowskich.
<SPEAKER ID="034" NAME="Ewa Tomaszewska" AFFILIATION="UEN">
(PL) Pani Przewodnicząca! W Polsce, w budownictwie mieszkaniowym, wyraźne już są efekty kryzysu, mimo ogromnego zapotrzebowania na mieszkania. Polska jeszcze do dziś nie odbudowała całej substancji mieszkaniowej zniszczonej w czasie II wojny światowej. Popieram istotne obniżenie stawek podatkowych VAT, szczególnie w budownictwie mieszkaniowym, także na działania termoizolacyjne i naprawcze nie tylko - ale przede wszystkim ze względu na ochronę miejsc pracy i dbałość o spójność społeczną. Starzenie się Europy powoduje konieczność szczególnej dbałości o usługi opiekuńcze i tu też zwracam uwagę na potrzebę obniżenia stawek VAT.
<SPEAKER ID="035" NAME="László Kovács">
komisarz. - Pani przewodnicząca! Jestem w pełni świadomy niedociągnięć we wniosku Komisji: wiem, że jest on skromny i ma ograniczony zakres. Jestem jednak również świadomy ogólnej niechęci niektórych państw członkowskich wobec obniżonych stawek VAT, a w szczególności wobec rozszerzenia zakresu obniżonych stawek VAT. Ta niechęć na pewno ogranicza nasze ambicje, ponieważ w Radzie musimy wykazać jednomyślność.
<P>
Komisja miała dwie możliwości. Pierwsza opcja to przedstawić ambitny wniosek, który jest w pełni uzasadniony, narażając się na ryzyko, że może on zostać odrzucony przez Radę. Wówczas 18 państw członkowskich, które obecnie stosują obniżone stawki VAT od świadczonych lokalnie usług pracochłonnych, powinno powrócić do stawek standardowych. Wzrost stawek VAT z 5-6% do 20-25% z pewnością pociągnąłby za sobą upadłość tysięcy małych i średnich przedsiębiorstw oraz utratę dziesiątek tysięcy miejsc pracy w czasach poważnego kryzysu gospodarczego.
<P>
Dlatego Komisja wybrała drugą możliwość, która - mam nadzieję - uzyska jednogłośne poparcie w Radzie: zachowanie miejsc pracy, wsparcie dla małych i średnich przedsiębiorstw oraz poprawę sytuacji w sektorze budowlanym.
<P>
Skoro wielu przedmówców wspomniało o wydajności energetycznej, chcę powtórzyć to, co mówiłem już w moich uwagach wstępnych: w kwietniu przedstawimy wniosek, w którym skoncentrujemy się na zmianach klimatu i kwestiach wydajności energetycznej, omówimy dyrektywę w sprawie opodatkowania energii oraz pakiet w sprawie proekologicznego opodatkowania proponujący obniżone stawki VAT od usług ekologicznych mających zwiększać wydajność energetyczną.
<P>
Zrozumienie i wsparcie wyrażone w naszej debacie na tym posiedzeniu plenarnym jest dla mnie zachętą. Dziękuję Parlamentowi za wsparcie i zrozumienie, a szczególnie dziękuję Komisji Gospodarczej i Monetarnej i pani van den Burg za ich pracę.
<SPEAKER ID="036" NAME="Ieke van den Burg">
sprawozdawczyni. - Pani przewodnicząca! Jestem zadowolona z tej debaty. Mamy niemal jednogłośne poparcie dla wniosku Komisji i liczę, że zachęci to komisarza do przeprowadzenia dalszych rozmów z Radą na ten temat.
<P>
Zauważyłam też, że wielu posłów podkreśla, iż chcieliby, aby rządy stosowały ten instrument w ich krajach w obecnym kryzysie. Chciałabym jeszcze raz podkreślić, że jest to bardzo dobry instrument, szczególnie w odniesieniu do wydajności energetycznej oraz remontów budynków. Mam nadzieję, że Rada także spróbuje skoordynować swe działania w tym zakresie i postanowi podjąć te kroki wspólnie, ponieważ byłoby to dodatkowym bodźcem, dodatkowym impulsem dla gospodarki.
<P>
Na szczeblu krajowym naszym zadaniem jest przekonać naszych kolegów i rządy krajowe, że w obecnej sytuacji powinny stosować te bardziej ukierunkowane i skuteczne instrumenty, aby zapewnić więcej miejsc pracy - nie tylko poprzez zachowanie istniejących, lecz także poprzez tworzenie nowych - by usługi szarej strefy przesunąć do strefy legalnej i udostępnić usługi świadczone lokalnie wielu konsumentom i obywatelom, którzy odczuwają skutki kryzysu.
<P>
Myślę, że to znakomite narzędzie i mam szczerą nadzieję, że Rada przyjmie tę decyzję, a może nawet zajmie się koordynacją i zadecyduje o zastosowaniu tego instrumentu.
<SPEAKER ID="037" NAME="Przewodnicząca">
Debata została zamknięta.
<P>
Głosowanie odbędzie się w czwartek, 19 lutego 2009.
<P>
(Posiedzenie zostało zawieszone o godzinie 10.10 do czasu głosowania i wznowione o godzinie 10.35)
<P>
Oświadczenia pisemne (art. 142 Regulaminu)
<SPEAKER ID="038" NAME="Christine De Veyrac  " AFFILIATION="PPE-DE">
na piśmie. - (FR) Panie i panowie! Cieszy mnie, że w końcu zajmujemy się w tej Izbie kwestią poszerzenia zakresu obniżek w stawkach VAT państw członkowskich w odniesieniu do szeregu towarów i usług.
<P>
W tekście przedstawionym przez Komisję Europejską 28 stycznia 2009 r. proponowano zastosowanie obniżonej stawki VAT do kilku kategorii działalności, szczególnie do branży gastronomicznej.
<P>
Jest to działanie, na które czekałam i do którego wzywałam przez wiele lat. Mam nadzieję, że po latach bezczynności państwa członkowskie mogą nareszcie zgodzić się na to działanie.
<P>
Wniosek Komisji Europejskiej poprzedziła deklaracja Niemiec z 20 stycznia, że Niemcy nie są już przeciwne wprowadzeniu obniżonej stawki w tym sektorze. Ta zbieżność uzasadnia nadzieję na wprowadzenie znacznych zmian.
<P>
Myślę, że gdyby zastosować takie działania w obecnym czasie kryzysu, to możliwie byłoby podniesienie płac pracownikom w branży gastronomicznej, a właściciele restauracji mieliby możliwość zatrudnienia większej liczby personelu.
<P>
Tekst, nad którym dziś głosujemy, musi być silnym sygnałem do działania w tym kierunku.
<P>
Dziękuję za uwagę.
<SPEAKER ID="039" NAME="Nathalie Griesbeck  " AFFILIATION="ALDE">
na piśmie. - (FR) Dla naszych współobywateli harmonizacja podatku stanowi podstawowe zabezpieczenie w walce z nierównościami ekonomicznymi i dumpingiem społecznym w Europie. Wzywam Radę do działań w tym kierunku.
<P>
Z tych powodów wydaje się jasne, że środki związane z odstępstwami od zwykłych stawek VAT mogą w niektórych przypadkach, biorąc pod uwagę szczególne okoliczności gospodarcze i społeczne w każdym państwie członkowskim, działać jako dźwignia dla usług świadczonych lokalnie, włącznie z usługami pracochłonnymi. Jestem także bardzo zadowolona, że przedmiotowy wniosek dotyczący dyrektywy pozwala na zastosowanie obniżonych stawek VAT do niektórych usług związanych z sektorem budowlanym oraz z usługami gastronomicznymi.
<P>
Chcę także podziękować Komisji, podkreślając dostosowanie techniczne, jakiego wraz z członkami Intergrupy ds. Rodziny i Ochrony Dzieciństwa zawsze sobie życzyliśmy w odniesieniu do zastosowania obniżonych stawek VAT od podstawowych produktów dziecięcych, w szczególności pieluch, które stanowią bardzo ważny składnik budżetu młodych rodzin. To samo dotyczy sprzętu dla osób niepełnosprawnych; postanowienia te idą we właściwym kierunku.
<SPEAKER ID="040" NAME="Mieczysław Edmund Janowski  " AFFILIATION="UEN">
na piśmie. - Kwestie podatków należą do kompetencji państw członkowskich. Jednakże w Unii powinny obowiązywać wspólne ramy zapewniające przejrzystość i jednoznaczność prawa oraz spójność i płynność funkcjonowania rynku. Mieszkańcy mojego kraju nie mogą zrozumieć dlaczego Irlandia i Wielka Brytania korzystają z zerowych stawek VAT na artykuły dziecięce, Luksemburg ma 3%, zaś Polska winna podnieść stawkę z 7 do 22%.
<P>
Dziś, gdy boleśnie doświadczamy kryzysu gospodarczego, trzeba poszukiwać takich rozwiązań, które będą wspierać zwiększanie wydajności pracy oraz wzrost zatrudnienia. Harmonizacja wyłączeń od VAT jest zatem bardzo wskazana, by uniknąć dyskryminacyjnych skutków stosowania tego podatku. Obniżenie stawek VAT od pracochłonnych usług świadczonych na rynku lokalnym, w tym także gastronomicznych, należy traktować jako bardzo pozytywny krok, zwłaszcza dla małych i średnich przedsiębiorstw i rzemiosła. Naturalnie, będą to również korzystne oszczędności dla konsumentów. Działania te powinny także ograniczyć gospodarkę nieformalną i pracę niedeklarowaną. Popieram więc uproszczenia i doprecyzowania przepisów dyrektywy VAT 2006/112/WE, gdyż zmierzają one do zrównania uwarunkowań dla państw członkowskich. Obecna sytuacja pokazuje, iż warto przeprowadzić rzeczową debatę na temat racjonalności stosowania dotychczasowej formy podatku od towarów i usług. Istnieją kraje, w których są inne rodzaje podatku pośredniego (np. USA). Cechuje je na ogół dynamiczniejsza, elastyczniejsza i skuteczniejsza gospodarka. Mówiłem już o tym jakiś czas temu.
<SPEAKER ID="041" NAME="Véronique Mathieu  " AFFILIATION="PPE-DE">
na piśmie. - (FR) Teraz, gdy Europa stoi w obliczu poważnego kryzysu gospodarczego, przyjęcie tego sprawozdania umożliwia rewitalizację sektora usług poprzez zaproponowanie państwom członkowskim obniżonej stawki VAT w wysokości 5% od usług pracochłonnych i usług świadczonych lokalnie. To wpłynęłoby na branżę gastronomiczną, usługi opieki domowej i na usługi fryzjerskie.
<P>
Zwolnienia z VAT muszą zostać zharmonizowane, bo obecnie 11 państw członkowskich jest uprawnionych do derogacji i stosowania obniżonych stawek np. w gastronomii.
<P>
Obniżona stawka VAT przyczyni się do wzrostu poziomu zatrudnienia i pomoże w walce z szarą strefą, a także będzie stymulować lokalny popyt.
<P>
Moim zdaniem powinniśmy pójść jeszcze dalej i rozważyć także obniżoną stawkę od produktów związanych z kulturą, takich jak płyty CD czy video, oraz produktów przyjaznych środowisku, takich jak ekologiczne samochody lub budynki zapewniające wydajność energetyczną. Obniżona stawka VAT w pewnych sektorach pomoże nam i średnim przedsiębiorstwom oraz przysłuży się gospodarce bardziej przyjaznej dla środowiska.
<SPEAKER ID="042" NAME="Rovana Plumb  " LANGUAGE="RO">
W lipcu 2008 roku Komisja Europejska przyjęła wniosek o zastosowaniu obniżonych stawek VAT po roku 2010.
<P>
Sektory, których wniosek dotyczył w szczególności to sektor usług pracochłonnych i świadczonych lokalnie dla lokalnych konsumentów np. usługi związane z sektorem mieszkaniowym i remontami domowych systemów grzewczych oraz usługi związane z pielęgnacją ciała i branża gastronomiczna.
<P>
Wniosek jest także częścią inicjatywy Small Business Act, która ma na celu stymulowanie działalności ponad 23 milionów małych i średnich przedsiębiorstw w UE, aby rozwinąć gospodarkę i tworzyć nowe miejsca pracy.
<P>
Popieram to sprawozdanie, ponieważ precyzyjne ukierunkowanie obniżki stawek VAT przynosi konkretne korzyści będące podstawą tworzenia systemu podatkowego, który promuje zatrudnienie, zapewnia większą wydajność i zmniejsza szarą strefę, szczególnie w obecnym kryzysie finansowym.
<P>
Wzywam Komisję do ścisłego monitorowania stosowania obniżonych stawek VAT w państwach członkowskich celem zapewnienia prawidłowego funkcjonowania rynku wewnętrznego. Gratuluję sprawozdawczyni.
<SPEAKER ID="043" NAME="José Ribeiro e Castro  " LANGUAGE="PT">
Dzisiejsza debata i głosowanie w sprawie obniżonych stawek VAT jest wyraźnym sygnałem dla Rady zgodnie z tym, na co nacisk kładła przez lata Intergrupa ds. Rodziny i Ochrony Dzieciństwa. Wśród różnych poprawek, które popieram, podkreśliłbym te, które bezpośrednio wpływają na towary dziecięce. Jest to ważny sposób wspierania rodzin z dziećmi, który pozwala im obniżyć niesłuszne obciążenia podatkowe, jakim podlegają. Z zadowoleniem przyjmuję wniosek Komisji służący rozstrzygnięciu raz na zawsze nonsensu tej pieluchowej debaty i kwestii fotelików samochodowych dla dzieci. Ważne jest jednak, jak stwierdziła Grupa Europejskiej Partii Ludowej (Chrześcijańscy Demokraci) i Europejskich Demokratów, by obniżona stawka VAT została zastosowana do obuwia i odzieży dziecięcej w całej UE, a nie tylko w państwach członkowskich, które stosowały ten system w 1991 roku. Wzywamy Radę, by nie pozostawała w tyle za Parlamentem i by uczyniła to, co niezbędne, wykazując się zrozumieniem dla uzasadnionych potrzeb i aspiracji rodzin. Mam nadzieję, że dotarliśmy wreszcie do szczęśliwego zakończenia długiej walki i oczekiwania społeczeństwa obywatelskiego i członków tej Izby co do obrony praw podatkowych rodzin, których nie można karać za to, że wychowują, utrzymują i kształcą dzieci.
<SPEAKER ID="044" NAME="Bogusław Rogalski  " AFFILIATION="UEN">
na piśmie. - (PL) na piśmie. - Zapewnienie równych szans wszystkim państwom członkowskim, jak i zwiększenie przejrzystości i spójności w ich obrębie jest niezwykle istotne gdyż wpływa na płynne funkcjonowanie rynku wewnętrznego w zakresie zmniejszonych stawek VAT.
<P>
Państwa członkowskie powinny mieć możliwość stosowania obniżonej stawki VAT m.in. dla usług świadczonych lokalnie. Stosowanie obniżonej stawki VAT powinno zdecydowanie pozostać w gestii państw członkowskich, a system podatkowy powinien wspierać zatrudnienie, zwiększać wydajność oraz ograniczać "szara strefę" w gospodarce. Potrzebna jest również harmonizacja wyjątków od VAT, gdyż wpłynie ona na zapewnienie zrównoważonego i jednolitego podejścia państw członkowskich oraz na wykluczenie niekorzystnych skutków stosowania tych stawek VAT.
<P>
Redukcja stawek VAT pobieranych od lokalnie świadczonych usług pracochłonnych powinna mieć pozytywny wpływ, ponieważ ograniczy zakres niedeklarowanej pracy zmniejszając tym samym jej atrakcyjność oraz zwiększając popyt w gospodarce formalnej. Aby jednak zmniejszone stawki nie zaszkodziły płynnemu funkcjonowaniu rynku wewnętrznego powinny być stosowane ostrożnie.
<P>
Celem politycznym zmniejszenia stawek VAT jest redukcja niedeklarowanej pracy oraz zmniejszenie ewentualnych obciążeń administracyjnych.
<SPEAKER ID="045" NAME="Eoin Ryan  " AFFILIATION="UEN">
na piśmie. - Kryzys jest globalny, ale uderza lokalnie. Kryzys zaczął się za oceanem, ale wpływa na nasze miasta, miasteczka i wioski. Działania zmierzające do zwalczenia kryzysu i naprawy naszej zniszczonej gospodarki nie mogą się koncentrować wyłącznie na sprawach krajowych i międzynarodowych, lecz także na sprawach regionalnych i lokalnych.
<P>
Rozszerzenie obniżonych stawek VAT na usługi świadczone lokalnie i usługi pracochłonne jest pozytywnym krokiem w tym kierunku. Jest to decyzja pragmatyczna, która może stymulować lokalną gospodarkę i przedsiębiorczość, nie ingerując zasadniczo w funkcjonowanie rynku wewnętrznego.
<P>
Mam nadzieję, że działanie to stanie się częścią szerszego podejścia przyjętego przez UE i władze krajowe sprawiając, że korzystanie z usług lokalnych, budowanie lokalnej gospodarki i zaufania konsumenta stało się atrakcyjne.
<P>
Takie podejście wpłynęłoby pozytywnie na małe i średnie przedsiębiorstwa. Jest to ważne, gdyż stanowią one 99% wszystkich przedsiębiorstw w Europie, a w obecnej atmosferze sektor ten ma poważne problemy. Uważam, że wzmocnienie i wsparcie sektora małych i średnich przedsiębiorstw stanowi klucz do postawienia naszej gospodarki z powrotem na nogi i budowania zrównoważonej przyszłości gospodarczej i społecznej.
<SPEAKER ID="046" NAME="Marianne Thyssen  " AFFILIATION="PPE-DE">
na piśmie. - (NL) Pani przewodnicząca, panie i panowie! Od lat Parlament Europejski dyskutuje o rozszerzeniu listy towarów i usług, do których można ewentualnie zastosować obniżoną stawkę VAT. Teraz jeszcze bardziej zdecydowanie wzywamy do obniżenia stawki VAT w państwach członkowskich w odniesieniu m.in. do usług gastronomicznych, remontów budynków i drobnych napraw np. obuwia.
<P>
Są po temu trzy powody. Europejska harmonizacja zasad w zakresie stawek VAT sprzyja przejrzystości i prawidłowemu funkcjonowaniu rynku wewnętrznego, a także działa jako zachęta w walce z nielegalną pracą. Co więcej, nareszcie możemy dopatrywać się końca następujących po sobie okresów eksperymentów oraz pewności prawnej co do problemu, z którym mamy do czynienia od bardzo dawna. W czasie kryzysu środki te mogą być ważną zachętą dla wielu branż.
<P>
Dlatego popieram sprawozdanie pani van den Burg i oczekuję politycznej zgody 10 marca w Radzie ds. Gospodarczych i Finansowych.
