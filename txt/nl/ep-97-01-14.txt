<CHAPTER ID=1>
Verkiezing van de Voorzitter
<SPEAKER ID=1 NAME="De Voorzitter">
Wij gaan nu overeenkomstig de bepalingen van het Reglement over tot de verkiezing van de Voorzitter. Enveloppen en stembriefjes zijn rondgedeeld. Overeenkomstig de in het Reglement vastgelegde bepalingen heb ik, zoals gisteren al is bekend gemaakt, de volgende kandidaatstellingen aanvaard: de heer Gil-Robles Gil-Delgado en mevrouw Lalumière. Ik wijs er nog eens op, dat een kandidaat in de eerste drie stemrondes volgens artikel 14 van het Reglement de volstrekte meerderheid van de uitgebrachte stemmen moet behalen om te zijn verkozen. Blanco of ongeldige stembriefjes worden niet als uitgebrachte stemmen beschouwd. De eerste stemronde is geopend.
<P>
(De leden van het Europees Parlement begeven zich naar de stembussen)
<P>
(De vergadering wordt te 10.30 uur onderbroken en te 11.45 uur hervat)

<SPEAKER ID=2 NAME="De Voorzitter">
Ik verzoek u allen uw plaats weer in te nemen. Geacht Parlement, hier volgt de uitslag van de verkiezing van de Voorzitter. Het resultaat is als volgt:
<P>
Aantal deelnemers: 548 Blanco of ongeldige stemmen: 33 Uitgebrachte stemmen: 515
<P>
De volstrekte meerderheid is derhalve 258.
<P>
De heer Gil-Robles Gil-Delgado heeft 338 stemmen gekregen.
<P>
(Levendig en langdurig applaus) Mevrouw Lalumière: 177 stemmen.
<P>
(Levendig applaus)
<SPEAKER ID=3 NAME="De Voorzitter">
Mijnheer de Voorzitter, mijn felicitaties, God zegene u en veel succes met uw werk. Ik verzoek u het voorzitterschap te aanvaarden.
<P>

<SPEAKER ID=4 NAME="De Voorzitter">
Dames en heren afgevaardigden, waarde collega's, voordat ik traditiegetrouw enkele woorden van dank tot u richt, zou ik eerst de aandacht willen vestigen op de betekenis van de blauwe band. Het is een symbool van diegenen in Baskenland, die voor een vreedzaam samenleven en voor vrijheid zijn en die het misdadige geweld van ETA krachtig van de hand wijzen.
<P>
Als nieuwe Voorzitter meen ik dat deze band zonder enige twijfel een weergave is van het standpunt van dit Parlement, dat zich herhaaldelijk heeft uitgesproken voor diegenen die onterecht beroofd zijn van hun vrijheid, en dat van iedereen die zich schuldig maakt aan onderdrukking, moord, ontvoering en marteling, zowel binnen als buiten de Unie, eist dit gedrag te laten varen. Dit is mijn allerbelangrijkste wens.
<P>
En dit gezegd zijnde, wil ik nu de dankbare taak vervullen om diegenen te danken voor het vertrouwen dat zij mij via hun positieve stem hebben geschonken en diegenen die niet voor mij hebben gestemd, wil ik danken voor hun deelname. Met name dank ik mevrouw Lalumière voor het feit dat zij met haar stijlvolle optreden en het uitstekende resultaat dat zij heeft behaald eens te meer heeft aangetoond haar aanzien meer dan waard te zijn.
<P>
(Applaus) Ook gaat mijn hartelijke dank naar het oudste lid in jaren voor zijn ontroerende woorden. Ik zal alles in het werk stellen om deze woorden waard te zijn.
<P>
Dames en heren, het zou ondankbaar zijn als ik niet eveneens alle mensen met wie ik in mijn professionele en politieke leven heb samengewerkt zou bedanken voor het vele dat zij mij geleerd hebben voor wat betreft het nakomen van verplichtingen. Dat waren zoveel en zozeer uiteenlopende personages, zowel binnen deze Vergadering als daarbuiten, dat ik ze niet allemaal op kan noemen. Maar het zou onvergeeflijk zijn als ik zou nalaten mijn voorganger, Voorzitter Hänsch, te bedanken voor zijn toewijding aan dit Parlement en voor zijn hoffelijkheid en geduld waarmee hij erin geslaagd is om diegenen die de eer en het genoegen hadden om hem te assisteren bij het leiden van de Vergadering, als team te laten samenwerken.
<P>
(Applaus) Dames en heren, mijn vrouw en mijn moeder nemen bij deze dankbetuigingen een zeer bevoorrechte plaats in. Beiden zijn echtgenotes van politici, en zij hebben net als zovele andere echtgenoten, vreugde en verdriet gekend, successen en mislukkingen, en altijd hebben zij een onschatbaar voorbeeld gegeven van rechtschapenheid en voorzichtigheid, van kracht en van gematigdheid. Als ik dit niet zou vermelden, zou dat van mijn zijde eveneens onvergeeflijk zijn.
<P>
(Applaus) Dit zou ook het geval zijn als ik niet de steun zou vermelden van al mijn familieleden en van mijn - politieke en persoonlijke - vrienden waarvan sommigen zo vriendelijk zijn geweest om mij op deze heuglijke momenten te vergezellen. Ook dank ik de media voor de aandacht waarmee zij deze campagne hebben gevolgd.
<P>
Ik rond af met mijn dank uit te spreken voor de getuigenissen van de mannen en vrouwen die tijdens de lange donkere tijden die mijn vaderland heeft doorgemaakt, trouw zijn gebleven aan hun overtuiging, en zich hebben verzet tegen het regime van Franco en aan mijn generatie het ideaal hebben doorgegeven van een verenigd Europa en van de waarden van de democratie en van sociale gerechtigheid.
<P>
(Levendig applaus) Ik ben de zoon en leerling van een van deze mannen en rechtstreeks getuige van de inspanningen, risico's en offers die deze lange strijd met zich heeft meegebracht. U kunt er dan ook zeker van zijn dat ik alles zal doen om dit voorzitterschap te vervullen in een geest ten dienste van het volk die mij zo diep werd ingeprent. Hartelijk dank.
<P>
(Langdurig applaus)
<SPEAKER ID=5 LANGUAGE="EN" NAME="Green">
Mijnheer de Voorzitter, ik voer het woord namens de Fractie van de Partij van de Europese SociaalDemocraten om u geluk te wensen met uw verkiezing tot Voorzitter van deze Vergadering. U neemt het voorzitterschap op u op een moment van grote verantwoordelijkheid, als we bedenken wat er ons de komende jaren in de Europese Unie te wachten staat. Uw aantreden volgt op het zeer illustere voorzitterschap van mijn zeer goede collega Klaus Hänsch.
<P>
De pers stelde mij zojuist de vraag wat ik verwachtte van de Voorzitter van dit Parlement. Ik wil graag herhalen wat ik heb gezegd omdat ik denk dat u in staat bent om in ruime mate aan die verwachtingen te voldoen en wij daar aan deze zijde van deze Vergadering naar uitkijken. Mijn antwoord was dat ik van de Voorzitter van deze Vergadering verwacht dat hij deze Vergadering op een integere wijze voorzit. Wij geloven dat u dat zult doen. Ik heb ook gezegd dat wij van de Voorzitter van deze Vergadering verwachten dat hij met grote krachtdadigheid zal werken aan de eisen van deze Vergadering, vooral in het licht van de Intergouvernementele Conferentie. En ook op dit vlak weten en verwachten wij dat u dat zult doen.
<P>
Ten derde verwacht ik van een Voorzitter van deze Vergadering dat hij dit Parlement relevanter en toegankelijker maakt voor de mensen van de Europese Unie, dat hij het gebruiksvriendelijker en mensvriendelijker maakt. Wij weten en verwachten dat u dat zult doen. Wij wensen u alle succes toe en als uw optreden in overeenstemming is met deze drie verzoeken, en ik weet dat dat het geval zal zijn, kunt u overtuigd zijn van onze absolute steun. Wij hopen en verwachten dat het ten uitvoer brengen van deze taak u een gevoel van voldoening en tevredenheid zal bezorgen in het ambt dat u op zich heeft genomen. Mijnheer de Voorzitter, wij wensen u veel succes toe.

<SPEAKER ID=6 NAME="Martens">
Mijnheer de Voorzitter, voor onze fractie is uw verkiezing tot Voorzitter van het Europees Parlement een moment van grote ontroering. Wij hebben altijd uw integriteit bewonderd en wij denken daarom, we zijn ervan overtuigd, dat u een uitstekende Voorzitter van dit Europees Parlement zult zijn, in navolging van Klaus Hänsch. Het Europees Parlement draagt heel concrete verantwoordelijkheden in het integratieproces van Europa, vooral na de eenheidsakte en het Verdrag van Maastricht. Degenen die u verkozen hebben, en wij hebben er geen geheim van gemaakt dat tussen de socialistische fractie en de EVP-Fractie daarover een consensus bestond, hebben u verkozen omdat u ook de verpersoonlijking zult zijn van deze wil tot verdere integratie en de verantwoordelijkheden van het Parlement daarin. We zijn ook ontroerd omdat u, en u hebt eraan herinnerd, op een integere manier de democratisering in uw eigen land mede hebt kunnen tot stand brengen. Uw vader, heb ik ook persoonlijk nog gekend op meetings in de jaren '70 in Madrid. We zijn bijzonder gelukkig en we zijn er ook van overtuigd dat degenen die u gekozen hebben voor de andere kandidaat, mevrouw Lalumière, dat zij in u een integere, een correcte en een zeer gedegen Voorzitter zullen vinden.
<P>
Ik wens u namens de EVP-Fractie het allerbeste en een zeer succesvol optreden als Voorzitter van dit Europees Parlement in de cruciale maanden die ons leiden naar de Intergouvernementele Conferentie en de toepassing, zo hoop ik, van de goede resultaten van deze conferentie.
<P>

<SPEAKER ID=7 LANGUAGE="FR" NAME="Pasty">
Mijnheer de Voorzitter, namens de Fractie Unie voor Europa breng ik u mijn zeer oprechte en hartelijke gelukwensen over voor uw briljante verkiezing, die ons heel in het bijzonder verheugt. Uw persoonlijkheid, uw rechtschapenheid, uw reputatie van eminent jurist, de persoonlijke moed waarvan u blijk heeft gegeven op een moeilijk moment in de geschiedenis van uw land, vormen voor ons even zovele garanties voor het succes dat u bij de uitoefening van deze zeer bijzondere taak zult hebben.
<P>
Maar u zult begrijpen, mijnheer de Voorzitter, dat ik, het woord nemend na de voorzitster van de socialistische fractie en na de voorzitter van de Fractie van de Europese Volkspartij, zeer krachtig het gevoel van frustratie wil uiten, dat alle overige politieke fracties ondervinden bij de voordracht van kandidaten voor de verantwoordelijke posten van ons Parlement. Sinds 1989 waarborgt een onderling akkoord tussen de twee grootste fracties van het Europees Parlement hun de verkiezing van de Voorzitter al bij de eerste stemronde, zodat eventuele kandidaten uit andere fracties slechts een figurantenrol kunnen spelen. De werkelijke verkiezing vindt derhalve niet meer in het Parlement zelf plaats, maar binnen elk van beide grootste fracties en wel beurtelings volgens een perfect vastgelegde regeling.
<P>
Bovendien bepalen binnen de twee grootste fracties de delegaties met de meeste leden het resultaat van de stemmingen, wat tot gevolg heeft dat het daadwerkelijke verkiezingsrecht nog verder is ingeperkt. En om het nog wat ruimer te nemen, is dit stelsel in 1994 uitgebreid tot de keuze van de quaestoren, zodat de overige politieke fracties niet eens meer de mogelijkheid hebben een eigen quaestor te kiezen. Zo'n systeem zet uiteindelijk, in ballistische zin van het woord, zes van de acht politieke fracties buiten spel, die niettemin 40 % van de leden van dit Parlement uitmaken.
<P>
(Applaus) Een dergelijk systeem zorgt er bovendien voor dat de gekozenen van de nationaliteiten die in het Parlement het minst talrijk zijn, onverbiddelijk uit de belangrijkste posten worden geweerd, wat niet beantwoordt aan de Europese ethiek, die aan iedere natie die hier in het Parlement is vertegenwoordigd, gelijke rechten toebedeelt.
<P>
Ik wil u dan ook, mijnheer de Voorzitter, dringend het volgende verzoek doen: ik vraag u, met het morele gezag dat uw verkiezing u heeft geschonken, een initiatief te nemen om met instemming van alle fractievoorzitters een procedure te vinden die het huidige systeem niet langer laat voortduren. Want door de interne democratie te goed te willen organiseren, heeft dit systeem haar uiteindelijk verstikt. Het zou toch paradoxaal zijn, dat het Europees Parlement, dat het democratisch tekort binnen de Europese instellingen onophoudelijk aan de kaak stelt, zelf met zijn interne procedures tot een verslechtering hiervan bijdraagt.
<P>
In dezelfde geest van aanvulling van het democratisch tekort van onze Europese instellingen, mijnheer de Voorzitter, richt ik nog snel twee andere verzoeken tot u. Ten eerste, wilt u er vastberaden op toezien dat de besluiten die door de politieke organen van ons Parlement worden genomen, dat wil zeggen het Bureau en de Conferentie van voorzitters, correct en snel door de administratie worden uitgevoerd, wat in het verleden niet altijd het geval is geweest. Ten tweede verzoek ik u het initiatief te nemen tot een nauwere samenwerking, die reeds in gang is gezet maar die nog veel verder moet worden ontwikkeld, met alle nationale parlementen, met wie wij de democratische legitimiteit dankzij de algemene rechtstreekse verkiezingen delen. Waarom zouden wij niet eens denken aan een nieuw congres, zoals wij enkele jaren geleden in Rome hebben gehad, met de vertegenwoordigers van de nationale parlementen van de Unie?
<P>
Mijnheer de Voorzitter, ik kan u verzekeren dat uw dagelijkse actie de steun van onze fractie zal krijgen, en u kunt op ons rekenen om de hervormingen waaraan wij zo zijn gehecht, doorgevoerd te krijgen. Veel geluk, mijnheer de Voorzitter!
<P>
(Applaus)
<SPEAKER ID=8 NAME="De Vries">
Voorzitter, uit naam van mijn volledige fractie wens ik u graag geluk en ik feliciteer u graag met deze hoge benoeming.
<P>
Voorzitter, wij kennen u als een man van integriteit, mevrouw Green, de heer Martens zeiden het al, en een man van toewijding. Ik heb er het volste vertrouwen in dat in die nieuwe functie u de Voorzitter zult zijn van het gehele Huis, van alle afgevaardigden van welke nationaliteit of van welke fractie ook. Toen ik bij ons in de fractie kwam, mijnheer de Voorzitter, hebt u gezegd: ik ben een vrij man. Ik denk niet, zei u toen, dat ik mij nog opnieuw verkiesbaar stel. Ik ben dus vrij en onafhankelijk. Voorzitter, dat zullen twee van uw belangrijkste kwaliteiten zijn in de uitoefening van uw ambt. Aan onafhankelijkheid en de kracht die daarmee gepaard gaat heeft dit Huis behoefte in zijn Voorzitter. Aan de onafhankelijkheid en de kracht van de visie van de Voorzitter van het Parlement heeft Europa behoefte. Uw functie Voorzitter, is een van de mooiste die hier in de politiek in Europa te vergeven is. Want dit Huis en u in het bijzonder belichaamt de wil tot verdraagzaamheid en de wil tot verzoening van onze volkeren. Weest dus onze tolk bij de regeringsleiders om die wil tot verzoening, die wil tot verdraagzaamheid en die wil tot samenwerking beter te laten doorklinken. Wij vragen u, mijnheer de Voorzitter, om de advocaat te zijn van de belangen van onze kiezers die zo vaak als quantité négligeable worden beschouwd op de regeringsconferenties. Wij vragen u om de vertolker te zijn van de zorgen van onze burgers waarvan er 20 miljoen werkloos zijn in dit Europa. Wij vragen u om de vertolker te zijn van de hoop van onze bevolking op één Europa, West en Oost, een Europa dat de gesels van deze tijd eensgezind tegemoet treedt, de werkloosheid, de misdaad, de milieuvervuiling, het racisme, het nationalisme. Maar, Voorzitter, wij vragen u bovenal om de moed om de dingen bij de naam te noemen, om u niet te beperken tot business as usual , maar om te willen zijn een van de twee mensen die de belichaming is van Europa in de ogen van de burger, u en de voorzitter van de Commissie u beiden bent mister Europe . Ik ben ervan overtuigd dat u die functie waardig zal zijn.
<P>
Ik sluit af, Voorzitter, met een waarschuwing, een waarschuwing aan mijn vrienden en collegae in de beide grote fracties. Bijna eenderde van de leden van het Huis heeft bij deze verkiezing een proteststem uitgebracht enerzijds en anderzijds hulde gebracht aan de moed van mevrouw Lalumière zich kandidaat te stellen. Weest u zich dat bewust collega's, weest u zich bewust dat de essentie van een democratie niet is de regel dat de meerderheid beslist. De essentie van een democratie schuilt erin hoe de meerderheid omgaat met minderheden en ik vraag dit Huis om zich van die traditie bewust te zijn. Collega's op ons rust de verantwoordelijkheid om de democratie in dit werelddeel stem te geven, dat moet zich dan ook uitstrekken tot de wijze waarop het Huis intern functioneert.
<P>
Mijnheer de Voorzitter, wij stellen ons vertrouwen in u, wij stellen onze hoop op u, wij wensen u een voorzitterschap van humor, van wijsheid en van moed.
<P>

<SPEAKER ID=9 LANGUAGE="ES" NAME="Puerta">
Mijnheer de Voorzitter, allereerst wil ik u graag de felicitaties overbrengen van onze hele fractie en u toezeggen dat wij de positieve impulsen van het voorbije voorzitterschap van de heer Hänsch en die wij gunstig vonden, verder zullen uitwerken. Misschien hebben mijn woorden dan wel weinig maar toch een tweeledig belang omdat ik voorzitter ben van een van de minderheidsfracties en ik naar de beide kandidaten geluisterd heb: naar degene die tot Voorzitter is verkozen en eveneens naar de uitstekende andere kandidaat, mevrouw Catherine Lalumière. Wij hebben naar ze geluisterd, wij hebben met beide kandidaten gesproken en wij hebben alle afgevaardigden van de fractie vrijgelaten in hun keuze. Het was een uitzonderlijk vrije en een uitzonderlijk weloverwogen stemming, alsmede een - naar ik mij voorstel - verdeelde stemming. In onze fractie hebben sommigen gestemd voor degene die tot Voorzitter is gekozen en anderen hebben voor de kandidaat Catherine Lalumière gekozen, en vanuit dit pluralisme denk ik dat wij enige autoriteit hebben om kritiek te leveren op het kiessysteem, waarop vandaag al eerder kritiek gekomen is. Het is een systeem waarbij de mogelijkheid om Voorzitter van dit Parlement te worden in hoge mate van te voren bepaald wordt bepaald. Het is een model van automatische afwisseling tussen de twee meerderheidsfracties van de Vergadering. Het is een interpretatie van artikel 17 waarop wij moeten terugkomen en waaraan wij moeten werken, om zoveel mogelijk te kunnen garanderen dat de Voorzitter van het Europees Parlement verkozen wordt op een manier die hem zoveel mogelijk steunt in zijn politieke hoedanigheid van hoogste vertegenwoordiger van de Europese burgers.
<P>
Maar als voorzitter van deze fractie moet ik ook zeggen dat wij uiteindelijk in vrijheid gestemd hebben, met een geheime stem, met een verantwoordelijke stem. En de verkozen kandidaat heeft bij de eerste ronde de meerderheid behaald. En hier merk ik dan op dat ik u in het Spaans kan toespreken, met een Spaanse achtergrond, en ik hoop dat mijn collega's van de fractie die van zoveel verschillende nationaliteiten zijn, dat goed vinden.
<P>
Wij hebben hier terdege rekening gehouden met de gehele levensweg en met de politieke en professionele loopbaan van de heer Gil-Robles. Vanuit Spaans links geef ik in dit halfrond van de hoogste Europese vertegenwoordiging akte van het actieve engagement van de heer Gil-Robles tegen de dictatuur van Franco die in Spanje veertig jaar geduurd heeft. Een actief engagement vanuit zijn ballingschap en vanuit Spanje zelf.
<P>
Maar dat alleen volstaat niet om tot Voorzitter van het Europees Parlement te worden verkozen. Als Europees afgevaardigde en als fractievoorzitter, kan ik getuigen van het werk van kandidaat Gil-Robles als voorzitter van de Commissie institutionele zaken, als ondervoorzitter van het Parlement, dat een dimensie is van zijn jarenlange proEuropese engagement in de Europese federale beweging - en ik denk dat hij zich daarbij zeer kritisch opstelde - dat de mens in het centrum plaatst van het belang van de opbouw van Europa.
<P>
En daarom wil ik u vandaag en in weinig woorden zeggen - omdat het er hier niet om gaat dat wij fractievoorzitters het beleidsproject gaan formuleren van de zopas verkozen Voorzitter, morgen houdt de Voorzitter zelf zijn presidentiële toespraak - dat onze betrokkenheid en onze gelukwensen gepaard gaan met een tweeledig verzoek dat ik tot u wil richten: dat de Voorzitter de rol van het Parlement zo waardig en efficiënt mogelijk ten overstaan van de andere instellingen vertegenwoordigt. In deze moeilijke opbouw van Europa moet het Europees Parlement het nu waarmaken, nu er diverse sociaal-economische en politieke rekeningen betaald moeten worden voor de harmonisatie van alle volkeren en alle instellingen van Europa. En tot slot vraag ik u ook om de democratie van de deelname te verdedigen, dat u het Parlement dichter bij de burgers brengt, dat wij geen propaganda voeren en tegenstrijdige informatie geven, teneinde het Europese volk achter ons te krijgen vanuit alle visies van Europa, vanuit alle landen en vanuit ieder politiek en ideologisch engagement.
<P>
In de wetenschap dat de zojuist verkozen Voorzitter in generlei mate sektarisch is, weet ik dat hij het engagement van de fracties die anders denken dan de zijne, zal aanvaarden. Wij wensen hem geluk en zeggen hem onze steun toe bij deze taak. Veel succes voor de Voorzitter, voor het Parlement en voor de Europese Unie!
<P>

<SPEAKER ID=10 LANGUAGE="DE" NAME="Roth">
Geachte Voorzitter, geachte nieuw-gekozen Voorzitter, er zijn al vele mooie woorden gezegd. Om deze sterke heren hier achter mij een genoegen te doen, zal ik het kort houden. Ik feliciteer u namens mijn fractie heel hartelijk met deze verkiezing. Ik hoop dat u in ieder geval één ding voor elkaar zult krijgen, namelijk dit Parlement in deze tijd van de regeringsconferentie een eigen profiel te geven, een eigen profiel dat zich helder en sterk onderscheidt van nationale regeringsbelangen. Daartoe wensen wij u veel kracht. Daarvoor krijgt u onze steun, namelijk dat u onze belangen, de belangen van dit democratisch gekozen orgaan, krachtig zult vertegenwoordigen tegenover de hernationalisering van de politiek, tegenover de pogingen van de Raad meer macht te krijgen en tegenover de clandestiniteit, waarin de Raad ook in deze Europese Unie toch zo graag zijn zaken regelt.
<P>
Ten tweede hoop ik, mijnheer de Voorzitter, dat u de noodzakelijke interne hervormingen in ons Parlement, de bitter noodzakelijke interne hervormingen ook werkelijk zult doorvoeren. Wij weten dat dat niet zo gemakkelijk zal zijn, maar deze hervormingen zijn noodzakelijk. Het gaat om onze geloofwaardigheid en om de transparante werking van ons Parlement. Laten we dus moed vatten en in de aanval gaan. We mogen ons niet verstoppen. Wij hebben tijd genoeg, nog tweeënhalf jaar. Laat u ons daarmee direct aanvangen.
<P>
Ten derde - dat hebben enkele collega's ook al genoemd - hoop ik, dat u het beginsel van de interne democratie van dit Parlement in acht neemt en waardeert, dat u de verschillende politieke partijen respecteert en hun de ruimte geeft, de verschillen ook tot uitdrukking te brengen tegenover de pogingen zo nu en dan van beide arrogante grote blokken om over kleinere, maar desalniettemin wezenlijke en belangrijke andere politieke opvattingen heen te walsen.
<P>
Ten vierde - en nu kijk ik even niet naar u - zou ik mevrouw Lalumière hartelijk willen danken, dat zij zich kandidaat heeft gesteld, dat zij de moed heeft gehad zich kandidaat te stellen. Dat was voor ons en voor mij persoonlijk een teken van interne democratie!
<P>
Ik ben ervan overtuigd, dat het zeer goede resultaat dat u heeft gehaald, een uiting van de ontevredenheid in dit Parlement met de gekozen procedure was, namelijk om bij voorbaat al het voorzittersambt tussen de grote blokken te regelen en de kleinere fracties een figurantenrol in dit Parlement toe te delen. Dat heeft niets met democratie te maken! Democratie in dit Parlement moet ook kunnen betekenen, dat vrouwen zo'n ambt kunnen aanvaarden.
<P>
(Applaus) Democratie in dit Parlement moet ook betekenen, dat leden uit alle lidstaten van de Europese Unie de kans hebben, dit ambt te bekleden, en democratie in dit Parlement moet ook betekenen dat leden van verschillende politieke fracties dit ambt kunnen waarnemen. Ik dank nogmaals mevrouw Lalumière, dat zij deze waarschuwing heeft gegeven.
<P>
Nu kijk ik weer naar u. Ik beloof u onze steun. Ik beloof u ook bijzonder strijdbare betrekkingen, zeer weerbare, zeer solidaire, strijdlustige betrekkingen met verschillende opvattingen, maar altijd met het gemeenschappelijke doel, namelijk alles eraan doen, om tegen iedere vorm van racisme, antisemitisme en vreemdelingenhaat en voor meer democratie in de Europese Unie op te komen.
<P>
(Applaus)
<SPEAKER ID=11 LANGUAGE="FR" NAME="Lalumière">
Mijnheer de Voorzitter, als voorzitster van de Fractie Europese Radicale Alliantie wilde ik op mijn beurt u feliciteren met uw verkiezing en u veel geluk toewensen.
<P>
Ik ben ervan overtuigd dat u een objectieve, open en tolerante voorzitter zult zijn, die de mening van de minderheden binnen ons Parlement respecteert. Maar met de stemmen die op mij zijn uitgebracht, en die veel talrijker zijn dan de omvang van mijn fractie, daarmee zult u het eens zijn, heeft men toch een gevoel van ontevredenheid tot uiting willen laten komen, een protest, niet tegen uw persoon, mijnheer de Voorzitter, maar tegen een systeem dat in de loop der jaren steeds rigider, zwaarder is geworden en zelfs, dat moet worden gezegd, in strijd met de regels van de democratie. Ik geloof dat deze boodschap moet worden gehoord. Dat was overigens ook de zin van mijn kandidaatstelling.
<P>
Ik wist heel goed wat het resultaat van deze stemming zou zijn, maar ik vond, en ik vind het nog altijd noodzakelijk dat wij de regels hervormen, niet alleen op papier, maar in de praktijk die in de afgelopen jaren gangbaar is geworden. Overigens heb ik vastgesteld, door bijvoorbeeld naar onze collega, de heer Pasty, te luisteren, dat ook collega's die voor u hebben gestemd, ontevreden zijn. Dat wil zeggen dat er werkelijk een probleem is en ik doe een beroep op de wijsheid van de grote fracties, ik doe ook een beroep op uw wijsheid, mijnheer de Voorzitter, dat wij ons zo spoedig mogelijk aan de hervorming van dit stelsel zetten.
<P>
Voorshands wens ik u veel succes, voor u zelf, mijnheer de Voorzitter, voor het Europees Parlement, dat zijn politieke rol op het internationale toneel moet versterken, en ik wens u ook veel succes voor de Europese Unie, die vertegenwoordigers nodig heeft die met gezag het beeld van de Europese Unie in de hele wereld kunnen verdedigen.
<P>

<SPEAKER ID=12 LANGUAGE="DA" NAME="Bonde">
Mijnheer de Voorzitter, namens mijn collega's van de Fractie van onafhankelijken voor het Europa van Nationale Staten wil ook ik u feliciteren met uw verkiezing als voorzitter. Ik kan u de loyale steun van de Maastrichttegenstanders garanderen, niet voor een tweede verdrag van Maastricht, maar voor een democratisch debat terzake tussen alle vertegenwoordigde standpunten in het Parlement en voor de democratische spelregels rond het debat, zodat zowel de centralisten en federalisten als de voorstanders van de parlementaire democratie met evenveel middelen een eerlijk en open debat kunnen voeren, gevolgd door een democratische beslissing via referenda in de verschillende landen. Ik zeg u ook mijn steun toe om orde op zaken te stellen betreffende de dag- en reisvergoedingen van de leden en om dit Parlement democratischer en eerlijker te maken, onder andere door een hervorming van het systeem d'Hondt, zodat de twee grote fracties PPE en PSE het aantal voorzitters en ondervoorzitters krijgen waarop ze volgens hun respectievelijk aantal leden recht hebben, en de kleine fracties ook het aantal krijgen waarop ze samen recht hebben, dat ze dan onderling verdelen. Met de methode d'Hondt is de opdeling van de fracties veel te klein, zodat er voor de kleine fracties niets meer overblijft, wat zeer ondemocratisch is. Ik hoop dat u, als voorvechter van de democratie in Spanje, in staat zult zijn om de grote fracties democratische en eerlijke spelregels te doen aanvaarden.
<P>
Helaas is het zo dat u niet alleen voor uw persoonlijke kwaliteiten bent gekozen. Ik had u nochtans graag om die reden met uw verkiezing willen feliciteren. De manier waarop u bent verkozen is echter ongebruikelijk in democratische parlementen. Het is een methode die gekend is in de zakenwereld, meer bepaald in de holdings. De twee grootste subgroepen geven hun steun aan de twee grootste groepen, zodat men met een minderheid tot een resultaat komt dat niet noodzakelijkerwijs overeenkomt met de wensen van de meerderheid. Het holdingmodel hoort niet thuis in een democratisch verkozen parlement en ik hoop dat we de volgende keer een democratische kiesmethode zullen volgen, zodat u om uw persoonlijke kwaliteiten verkozen kunt worden. Om elk lid dezelfde kans te geven om voor uw post verkozen te kunnen worden moeten we nu immers lotje trekken en dit nadien officiëel bekrachtigen.
<P>
Maar welkom in de stoel van Voorzitter van het Parlement. Ik beschouw u als een vertrouwensman voor iedereen en zeg u voor de werkzaamheden van de komende 2, 5 jaar de steun van mijn fractie toe.

<SPEAKER ID=13 LANGUAGE="FR" NAME="Le Pen">
Mijnheer de Voorzitter, dames en heren, ik sta hier als voorzitter van mijn fractie, die niet als zodanig wordt erkend, omdat zij onvoldoende leden telt, maar ik wil u zeggen, hoe gevoelig wij zijn voor de verplichtingen die u voor dit Parlement op u hebt genomen.
<P>
Het grote aantal stemmen die mevrouw Lalumière heeft gekregen, is echter tekenend, zoals vele voorgaande sprekers al hebben onderstreept, voor de diepe frustratie van ons Parlement. Het feit dat beide grote fracties, die natuurlijk elkaars concurrenten in dit Parlement zouden moeten zijn, onder één hoedje spelen, verstoort uiteraard het gevoel dat men kan hebben over een goed functioneren van onze instelling. Ik zou erop willen wijzen dat iedere afgevaardigde in dit Parlement door zijn kiezers dezelfde waardigheid en dezelfde rechten heeft, en recht heeft op dezelfde respectvolle behandeling als wie dan ook. De politieke fracties zijn eigenlijk instrumenten voor de procedure, voor de goede werking van het Parlement, maar het grote aantal niet-ingeschrevenen zijn van hun recht beroofd, de gevoelens van hun kiezers tot uitdrukking te brengen.
<P>
Daarom hebben wij, ondanks de gevoelens van achting voor u, ons verzet tegen deze methode willen aangeven door voor mevrouw Lalumière te stemmen en wel om dezelfde reden als zijzelf voor haar kandidatuur heeft gegeven. Ik stel helaas vast, dat de hoop die wij konden hebben op betere democratische voorwaarden, de bodem is ingeslagen door de verdeling van de delegaties en commissies die ons ter kennis is gebracht. Ik geef u een enkel voorbeeld. Wij hebben in onze fractie een voormalige deken van een faculteit, hoogleraar Japanse beschaving en Japans. Hij was lid van de delegatie voor de betrekkingen met Japan. Hij is er zojuist van buitengesloten. Dat lijkt me niet bepaald een bewijs van goed functioneren en van democratische wil.
<P>
Toch feliciteren wij u met uw verkiezing, mijnheer de Voorzitter, omdat dat nu eenmaal als teken van hoffelijkheid gebruikelijk is, maar hopen tevens dat u dezelfde consideratie zult hebben voor alle afgevaardigden van dit Parlement, ongeacht hun nationaliteit en de politieke opvattingen die zij uiten. Het is voor niemand een geheim dat wij tegenstanders zijn van het federale Europa en het confederale Europa verdedigen. Wij menen dat het mogelijk moet zijn dit gevoel hier te uiten.
<P>

<SPEAKER ID=14 NAME="Santer">
Mijnheer de Voorzitter, dames en heren, namens de Commissie en mij persoonlijk, wilde ook ik u mijn zeer oprechte gelukwensen overbrengen ter gelegenheid van uw verkiezing als Voorzitter van het Europees Parlement. U bent de opvolger van Klaus Hänsch, een groot Voorzitter, die ik ook emotioneel en oprecht hulde wil brengen voor zijn daadkrachtig, efficiënt, vastbesloten en moedig voorzitterschap.
<P>
Mijnheer de Voorzitter, u bent gekozen voor uw hoge ambt op een moment dat de Europese Unie geroepen is grote taken op te nemen. Uw mandaat moet u leiden tot de volgende Europese verkiezingen in 1999, wanneer alle Europese burgers worden gevraagd hun afgevaardigden te kiezen. Een Europa dat dicht bij zijn burgers staat, dat is onze ambitie, dat is onze wens. En ik ben ervan overtuigd, dat de burgers van Europa onder uw stimulerend optreden erin zullen slagen zich te identificeren met deze instelling, die in een democratische Europese constructie centraal moet staan.
<P>
U kunt bij de vervulling van uw taak, mijnheer de Voorzitter, altijd verzekerd zijn van de trouwe, loyale, directe steun, assistentie en samenwerking van de leden en de voorzitter van de Commissie.
<P>

<SPEAKER ID=15 LANGUAGE="EN" NAME="Green">
Mijnheer de Voorzitter, in het licht van sommige van de toespraken die wij hier vanochtend gehoord hebben, vind ik het belangrijk dat ik nogmaals het woord voer omdat de mensen in de tribune en de media hier vanochtend een aantal zeer bizarre interpretaties hebben gehoord van de uit volksvertegenwoordigers samengestelde democratie.
<P>
Ik moet zeggen dat via hun aanvaarding van het gebruik van het systeem d'Hondt en andere concessies die zij vrijwillig aan de kleinere fracties in deze Vergadering doen, de twee grote fracties van deze Vergadering...
<P>
(Tekenen van onrust) We zullen wachten tot de herrie ophoudt.

<SPEAKER ID=16 NAME="De Voorzitter">
Dames en heren, ik heb respect voor uw mening. Weest u zo vriendelijk om datzelfde respect voor de mening van de anderen aan de dag te leggen. Gaat u verder, mevrouw Green.

<SPEAKER ID=17 LANGUAGE="EN" NAME="Green">
De twee grote fracties van deze Vergadering doen al aanzienlijke concessies aan de kleinere fracties. Ik vond het jammer dat in de toespraken die de andere fractievoorzitters gehouden hebben dat feit niet uit de verf kwam, na alle besprekingen die wij de laatste paar weken gevoerd hebben.
<P>
Ook zou ik willen zeggen dat in iedere parlementaire democratie de meerderheid in de vergadering besluit wie het voorzitterschap krijgt. En dat is hier vandaag ook gebeurd.
<P>
Ik zou willen afronden met een opmerking voor met name de heer Pasty. Toen de heer Pasty de cijfers gaf, die zeer misleidend waren, heeft hij duidelijk niet gekeken naar de voordrachten die naar voren zijn gekomen, vooral van mijn fractie, omdat hij dan gezien zou hebben dat wij van de drie plaatsen voor quaestor er een hebben afgestaan aan een kleinere fractie in deze Vergadering en wij een kandidaat van de Confederale Fractie Europees Unitair Links steunen. Ook wil ik u zeggen dat wanneer u het heeft over kleine fracties, mijn fractie een lid voordraagt van een uit vier personen bestaande Finse delegatie in mijn fractie als quaestor van deze Vergadering. Dus al hij zegt dat de kleinere delegaties binnen de grote fracties hun rechten ontnomen worden, dan heeft hij het helemaal bij het verkeerde eind.
<P>
Ik zou u willen zeggen, collega's, dat wij een Fin voordragen alsook een ander lid voor het ambt van quaestor in deze Vergadering. Ik meen uit hetgeen de heer Pasty ter ondersteuning van kleine delegaties gezegd heeft te mogen opmaken dat hij en zijn fractie onze Fin voor het ambt van quaestor zullen steunen.
<P>
(Applaus)
<SPEAKER ID=18 NAME="De Voorzitter">
Mijnheer Martens, we gaan hierover geen debat voeren. Gezien de toespelingen die er gemaakt zijn geef ik u precies één minuut.

<SPEAKER ID=19 NAME="Martens">
Ik wist niet dat het de bedoeling was hier een discussie te houden over de fundamentele regels die van toepassing zijn in dit Parlement en die er geen zijn van een dictatuur van de meerderheidsfracties, integendeel. Wij passen het systeem niet toe van the winner takes all , wij passen het systeem toe van de evenredige vertegenwoordiging tussen de verschillende fracties in de verdeling van de mandaten en de stem die we straks gaan uitbrengen voor de ondervoorzitters van dit Parlement, bewijst dit, vermits er ook kandidaten van kleinere fracties een kans zullen krijgen door een akkoord tussen de verschillende fracties. Het is dus niet gepast, denk ik, dat men dit beginsel, dat de kleinere fracties en binnen de fracties ook de kleinere delegaties een plaats geeft, dat men dit systeem zou verwerpen. We hebben altijd gezegd dat we open staan voor een aanpassing van de regels van dit Parlement, maar ik zou toch de nadruk willen leggen op het feit dat wij hier in dit multicultureel parlement met verkozenen uit 15 lidstaten een systeem toepassen dat rechtvaardig is, dat evenredig is en dat dus in tegenstelling met andere systemen, naar mijn oordeel, de beste methode is voor dit Parlement.

<SPEAKER ID=20 NAME="De Voorzitter">
Dames en heren, wij gaan niet met dit thema verder. Traditioneel gezien werd van deze interventieronde gebruik gemaakt om de verkozen voorzitter geluk te wensen. De nu verkozen voorzitter kon natuurlijk niet de uitlatingen onderbreken van diegenen die het nu juist oneens zijn met het kiessysteem en hij heeft dat ook niet gedaan. Er kan echter niet van de agenda worden afgeweken en die zegt dat wij nu moeten overgaan tot de verkiezing van de ondervoorzitters. Ik verklaar deze ronde dan ook voor beëindigd en met uw aller instemming gaan wij nu over tot de verkiezing van de ondervoorzitters.

<CHAPTER ID=2>
Verkiezing van de ondervoorzitters
<SPEAKER ID=21 NAME="De Voorzitter">
Aan de orde is de verkiezing van de ondervoorzitters.
<P>
Ik heb de volgende voordrachten ontvangen:
<P>
de heer Anastassopoulos de heer Avgerinos de heer Capucho mevrouw Fontaine de heer Gutiérrez Díaz de heer Haarder mevrouw Hoff de heer Imbeni de heer Marinho de heer Martin mevrouw Péry de heer Podestá mevrouw Schleicher de heer Verde i Aldea.
<P>
De kandidaten hebben mij medegedeeld dat zij hun respectieve voordrachten accepteren.
<P>
(Er wordt tot stemming overgegaan) We gaan nu over tot het tellen van de stemmen.
<P>
De uitslag van de telling wordt vanmiddag te 15.00 uur medegedeeld.
<P>
(De vergadering wordt te 12.55 uur onderbroken en te 15.00 uur hervat)
<SPEAKER ID=22 NAME="De Voorzitter">
De uitslag van de eerste stemronde voor de verkiezing van de ondervoorzitters is als volgt:
<P>
Aantal deelnemers: 544 Blanco of ongeldige stemmen: 51 Uitgebrachte stemmen: 493 Volstrekte meerderheid: 247
<P>
Hebben behaald:
<P>
de heer Anastassopoulos: 296 stemmen de heer Avgerinos: 198 stemmen de heer Capucho: 210 stemmen mevrouw Fontaine: 345 stemmen de heer Gutiérrez Díaz: 275 stemmen de heer Haarder: 187 stemmen mevrouw Hoff: 241 stemmen de heer Imbeni: 258 stemmen de heer Marinho: 166 stemmen de heer David W. Martin: 298 stemmen mevrouw Péry: 303 stemmen de heer Podestà: 173 stemmen mevrouw Schleicher: 261 stemmen de heer Verde i Aldea: 205 stemmen.
<P>
De volstrekte meerderheid van de uitgebrachte stemmen werd in de volgende rangorde behaald door mevrouw Fontaine, mevrouw Péry, de heer Martin, de heer Anastassopoulos, de heer Gutiérrez Díaz, mevrouw Schleicher en de heer Imbeni.
<P>
Ik feliciteer deze collega's met hun verkiezing.
<P>
Aangezien er nog zeven te vervullen zetels voor ondervoorzitter zijn, dient tot een tweede stemronde te worden overgegaan. Alvorens hiertoe over te gaan heeft de heer Falconer het woord gevraagd voor een punt van orde.
<P>
Het woord is aan u, mijnheer Falconer.

<SPEAKER ID=23 LANGUAGE="EN" NAME="Falconer">
Mijnheer de Voorzitter, ik wil u graag gelukwensen met uw verkiezing. Een punt van orde, kunt u ervoor zorgen dat de stembussen tegelijk worden vrijgegeven en niet dat sommige stembussen eerder worden vrijgegeven dan andere? Deze kwestie heeft vandaag voor wat problemen gezorgd tussen mezelf en enkele personeelsleden en ik wil niet dat dit nog eens gebeurt.

<SPEAKER ID=24 NAME="De Voorzitter">
Hartelijk dank, mijnheer Falconer. U heeft volkomen gelijk en ik dank u voor het feit dat u hier de aandacht op heeft gevestigd. Ik verzoek de vijf, elk voor één stembus verantwoordelijke, stemopnemers, deze pas vrij te geven nadat de Voorzitter de stemming voor geopend heeft verklaard en deze dan alle tegelijk vrij te geven.
<P>
Alvorens de stemming te openen, herinner ik u eraan dat als bij de tweede stemronde niet alle resterende ondervoorzitters verkozen zijn, er dan natuurlijk moet worden overgegaan tot een derde stemronde. Wij gaan uit van de veronderstelling dat de voordrachten van de tweede ronde gehandhaafd blijven. Maar mochten er wijzigingen zijn, dan deel ik u mede dat de indieningstermijn is bepaald op 16.45 uur.
<P>
Voordrachten voor de verkiezing van de quaestoren kunnen worden ingediend uiterlijk tot vanmiddag 16.00 uur. Zijn daar bezwaren tegen? Aangezien er geen bezwaren zijn, wordt aldus besloten.
<P>
(Er wordt tot stemming overgegaan) Ik verzoek de stemopnemers zich naar zaal 3 op de tweede verdieping te begeven voor het tellen van de stemmen.
<P>
(De vergadering wordt te 15.25 uur onderbroken en te 18.05 uur hervat)
<SPEAKER ID=25 NAME="De Voorzitter">
De uitslag van de tweede stemronde voor de verkiezing van de ondervoorzitters is als volgt:
<P>
Aantal deelnemers: 503 Blanco of ongeldige stemmen: 34 Uitgebrachte stemmen: 469 Volstrekte meerderheid: 235
<P>
Hebben behaald:
<P>
de heer Avgerinos: 271 stemmen de heer Capucho: 219 stemmen de heer Haarder: 205 stemmen mevrouw Hoff: 296 stemmen de heer Marinho: 245 stemmen de heer Podestà: 199 stemmen de heer Verde i Aldea: 275 stemmen.
<P>
De volstrekte meerderheid van de uitgebrachte stemmen werd dus behaald door mevrouw Hoff, de heer Verde i Aldea, de heer Avgerinos en de heer Marinho, en ik wens hen geluk met hun verkiezing.
<P>
Aangezien er nog drie te vervullen zetels voor ondervoorzitter zijn, dient tot een derde stemronde te worden overgegaan.
<P>
Dames en heren, artikel 15 van het Reglement bepaalt expliciet dat voor de eerste twee stemrondes gebruik wordt gemaakt van een stembriefje. Voor de derde stemronde geldt dat niet, daar geschiedt de verkiezing voor de nog te vervullen zetels bij relatieve meerderheid. Daarom stel ik u voor, als u het daarmee eens bent - en als dat niet het geval is, dan doen wij het niet op deze manier - om de resterende drie kandidaten bij geheime stemming elektronisch te verkiezen.
<P>
(Applaus) Mevrouw Ewing, het woord is aan u voor een motie van orde in verband met dit thema.

<SPEAKER ID=26 LANGUAGE="EN" NAME="Ewing">
Mijnheer de Voorzitter, ik voer het woord krachtens artikel 13, lid 3 van het Reglement, dat luidt: " Bij de verkiezing van de Voorzitter, de ondervoorzitters en de quaestoren dient over het geheel genomen rekening te worden gehouden met een rechtvaardige vertegenwoordiging van de lidstaten en van de politieke richtingen." Op de manier zoals het nu gaat zal er geen vertegenwoordiging in het Bureau zijn van Nederland, Ierland, België, Luxemburg, Zweden of Oostenrijk. Ik zou alle leden van de Vergadering willen verzoeken om zichzelf de vraag te stellen of dat een verstandige werkwijze is voor de democratie in Europa. Het is gewoon niet goed genoeg!

<SPEAKER ID=27 NAME="De Voorzitter">
Waarde afgevaardigde, alle leden van deze Vergadering zijn uiteraard op de hoogte van lid 3 van artikel 13 van het Reglement, dat zegt dat "over het geheel genomen..." Er is geenszins de vereiste geformuleerd dat alle lidstaten vertegenwoordigd dienen te zijn in de leiding van deze Vergadering. Het gaat hier dan ook over een algemeen principe dat in de praktijk wordt gebracht middels een methode die door de meerderheid van de Vergadering is aangenomen en dus volgens een democratisch goedgekeurde regel.
<P>
Alvorens verder te gaan wil ik u een vraag stellen: heeft er iemand bezwaar tegen om elektronisch te stemmen? Dat lijkt niet het geval te zijn.
<P>
Dan hebben wij nu drie voordrachten - namelijk van de leden Capucho, Haarder en Podestá - en gaan wij in deze volgorde stemmen.
<P>
Overeenkomstig de tweede paragraaf van lid 1 van artikel 121 van het Reglement, wordt alleen met de stemmen vóór rekening gehouden, dat wil zeggen de linker toets.
<P>
Ik verzoek de stemopnemers hun plaats in te nemen om op de stemming toe te zien.

<SPEAKER ID=28 LANGUAGE="EN" NAME="Miller">
Mijnheer de Voorzitter, als ik u goed begrepen heb, zei u in verband met de elektronische stemming dat wij alleen vóór kunnen stemmen. Maar het is in een democratische samenleving toch zeker wel zo dat je je tenminste kunt onthouden?

<SPEAKER ID=29 NAME="De Voorzitter">
Mijnheer Miller, ik dank u voor uw interventie. Uiteraard kunnen alle afgevaardigden elk van de drie toetsen gebruiken. Aangezien er echter alleen maar een relatieve meerderheid vereist is, zullen wij alleen rekening houden met de stemmen vóór, aangezien de overige niet geteld hoeven te worden en er ook geen rekening mee gehouden hoeft te worden. Als men mij niet goed begrepen heeft, zal ik mijn woorden met alle plezier nog eens toelichten: er kan gestemd worden via elk van de drie toetsen. Alleen de stemmen vóór worden geteld, omdat ik er alle leden nog eens aan wil herinneren dat het hier uitsluitend gaat om het bepalen van de rangorde. Voorts herinner ik u eraan dat als de fracties het over deze rangorde eens zouden zijn, er dan niet gestemd zou hoeven te worden aangezien er niet meer kandidaten zijn dan het huidige aantal. Dat wil dus zeggen dat na deze stemming iedereen verkozen zal zijn.

<SPEAKER ID=30 LANGUAGE="DE" NAME="Wolf">
Kan het zijn, dat een van de kandidaten meer tegen- dan voorstemmers heeft? In dat geval is hij of zij natuurlijk niet gekozen, want meer tegen- dan voorstemmers is geen relatieve meerderheid.

<SPEAKER ID=31 NAME="De Voorzitter">
Mijnheer Wolf, ik zou het op prijs stellen als u het Reglement eens goed zou willen bekijken. Het gaat er gewoon om een rangorde van de kandidaten te bepalen. Daarom doet het er absoluut niet toe hoeveel stemmen iedere kandidaat krijgt. Als wij het met een geheim stembriefje doen en een kandidaat 3 stemmen krijgt, de andere 2 en de derde 1, dan zijn ze net zo goed verkozen. Het enige doel van de stemming is om de rangorde te bepalen. Maar natuurlijk, als de afgevaardigden daartegen bezwaar willen aantekenen, dan zou ik het op prijs stellen als zij de moed zouden hebben om op te staan en te zeggen "Ik heb hier bezwaar tegen" , waardoor wij automatisch zouden overgaan op de stemming met een stembriefje. Maar omdat niemand bezwaar heeft gemaakt gaan we proberen om tijd te besparen en gaan wij uiteraard langs elektronische weg stemmen.

<SPEAKER ID=32 LANGUAGE="EN" NAME="Elliott">
Mijnheer de Voorzitter, dit is niet de eerste keer dat dit gebeurd is, maar het lijkt toch wel te wijzen op een nogal vreemde praktijk die wij hebben aangenomen. Ik meen uit uw woorden te kunnen opmaken dat zolang de kandidaten één stem kunnen krijgen, hetgeen betekent dat ze voor zichzelf kunnen stemmen, ze dan wel verkozen moeten worden. Natuurlijk zijn ze voorgesteld door politieke fracties, maar het kan toch zeker geen acceptabele situatie zijn dat iemand tot ondervoorzitter verkozen kan worden als een meerderheid van de mensen in het Parlement niet wil dat deze persoon verkozen wordt. Hoewel ik betwijfel of wij nu nog iets kunnen doen - en ik ben ervan overtuigd dat u het Reglement nauwgezet naleeft - denk ik dat wij voor de toekomst deze praktijk nog eens moeten bekijken.

<SPEAKER ID=33 NAME="De Voorzitter">
Mijnheer Elliott, ik zal de Commissie Reglement, onderzoek geloofsbrieven en immuniteiten met veel genoegen raadplegen om te bekijken of het systeem gewijzigd dient te worden, zoals u voorstelt.

<SPEAKER ID=34 LANGUAGE="EN" NAME="Falconer">
Mijnheer de Voorzitter, ik kan me geen enkel moment in de voorbije twaalf en een half jaar herinneren dat wij deze methode hebben gehanteerd om dit specifieke probleem op te lossen. Ik kan het me niet herinneren. Dat is het eerste punt dat ik wilde maken.
<P>
Het tweede punt dat ik wilde zeggen is dit: de laatste keer dat dit gebeurd is, wat ook de laatste keer was dat wij in deze Vergadering gestemd hebben voor de verkiezing van de voorzitter en ondervoorzitters, wij tot een volledige stemming moesten overgaan. Daarom zie ik geen enkele reden waarom dat deze keer niet het geval zou zijn. Ik teken dan ook bezwaar aan tegen het beginsel zelf dat u de Vergadering voorstelt.

<SPEAKER ID=35 LANGUAGE="FR" NAME="De Voorzitter">
Dames en heren, ik wil u eraan herinneren dat bij een zeer belangrijk gebeuren, namelijk bij de verkiezing van de Europese Ombudsman, gebruik gemaakt werd van deze methode en wel bij de laatste ronde. Ten tweede, dat er een artikel van het Reglement is dat in lid 1 van artikel 13 zegt: " Wanneer het aantal voorgedragen kandidaten niet groter is dan het aantal te vervullen zetels - en dit is hier het geval - kunnen zij bij acclamatie gekozen worden" . Dat wil dus zeggen zelfs zonder stemmen. Als de fracties het op dit moment eens zouden worden over de rangorde, dan zou daarmee automatisch een einde komen aan de mogelijkheid tot stemmen. Ik heb u voorgesteld om, als er geen bezwaren zijn - en er werden geen bezwaren geformuleerd -, dit systeem te hanteren. En aangezien op dat moment niemand bezwaar heeft aangetekend, ga ik dat met uw instemming ook doen, zonder er verder over te discussiëren.
<P>
Ik verklaar de stemming voor geopend.
<P>
Eerst gaan wij stemmen over de heer Capucho. Ik herinner u eraan dat het totale aantal stemmen dat elke kandidaat behaalt bepalend is voor de rangorde en ik zou alle leden willen verzoeken om geen commentaar te geven over hun stemgedrag. Deze stemming is geheim. Het moet voor iedereen voldoende duidelijk zijn wat de zin van zijn stem is.
<P>
(Er wordt tot stemming overgegaan) De stemopnemers die hier achter mij aanwezig zijn, hebben vastgesteld dat de uitslag van de stemming 254 stemmen is.
<P>
(Applaus)
<P>
(FR) Het is niet noodzakelijk te weten hoeveel leden er hebben gestemd, omdat we nu alleen maar de stemvolgorde vaststellen. Daarom heb ik gewoon het aantal voorstemmers genoemd, omdat het er enkel om gaat de rangorde van de drie kandidaten vast te stellen. Maar ik heb er geen enkel probleem mee, te preciseren dat er 470 stemmen zijn uitgebracht. Er bestaat geen enkele reden om dit feit voor het Parlement verborgen te houden.
<P>
(ES) Wij gaan over tot dezelfde stemming over de heer Haarder.
<P>
(Er wordt tot stemming overgegaan) De uitslag van de stemming is als volgt:
<P>
Aantal deelnemers: 475 Aantal deelnemers dat vóór heeft gestemd: 235
<P>
Wij gaan nu over tot de derde en laatste ronde van deze stemming over de heer Podestà.
<P>
(Er wordt tot stemming overgegaan) De uitslag van de stemming is als volgt:
<P>
Aantal deelnemers: 478 Aantal deelnemers dat vóór heeft gestemd: 211.
<P>
(Applaus) Hiermee verklaar ik dat de drie afgevaardigden in de volgende rangorde verkozen zijn:
<P>
de heer Capucho de heer Haarder de heer Podestà.
<P>
Mijnheer Telkämper, het woord is aan u voor een motie van orde.

<SPEAKER ID=36 LANGUAGE="DE" NAME="Telkämper">
Mijnheer de Voorzitter, ik denk dat de stemming, die u nu heeft laten houden, volgens artikel 13 niet ontvankelijk is, omdat u de verkiezingen heeft beïnvloed. Als wij een derde stemronde hebben, kunnen wij elektronisch stemmen. Dat is correct. Zo hebben wij gestemd. U heeft echter tussendoor steeds de afzonderlijke resultaten bekendgemaakt. Daarmee heeft u na de eerste stemronde de tweede indirect beïnvloed. In een geheime stemming - en dat hebben wij in de eerste stemronde gedaan en ook in de tweede - wordt over alle kandidaten tegelijkertijd gestemd en u geeft het resultaat na afloop. In die zin was dit geen geheime stemming, ook al was zij elektronisch. Ik denk dat u hier heeft gemanipuleerd, wat wij niet kunnen aanvaarden.
<P>
(Applaus, tekenen van onrust)

<SPEAKER ID=37 NAME="De Voorzitter">
Mijnheer Telkämper, er zal met uw opmerking rekening worden gehouden en ik zal deze doorgeven aan de Commissie Reglement, onderzoek geloofsbrieven en immuniteiten. Ik heb absoluut niet de pretentie om altijd het laatste woord te krijgen. Ik heb getracht de wil van deze Vergadering tot uitdrukking te laten brengen voor wat de rangorde van de ondervoorzitters betreft, maar het is natuurlijk altijd mogelijk dat de Commissie Reglement, onderzoek geloofsbrieven en immuniteiten de interpretatie van de voorzitter herziet en zo zal het ook worden doorgegeven.

<SPEAKER ID=38 LANGUAGE="EL" NAME="Anastassopoulos">
Waarde collega's, ik wil opmerken dat ik het helemaal niet eens ben met de bewering van de heer Telkämper dat de Voorzitter gepoogd heeft de stemprocedure - die geheim was - te manipuleren.
<P>
Het is uiteraard de eerste maal dat we zo te werk gaan, en wellicht had men er beter aan gedaan de uitslagen op het einde van de stemmingen bekend te maken. Het lijdt evenwel geen twijfel dat de Voorzitter de geheime stemming geenszins heeft beïnvloed.

<SPEAKER ID=39 LANGUAGE="FR" NAME="Fabre-Aubrespy">
Mijnheer de Voorzitter, ik denk dat u gelijk heeft, de Commissie reglement over deze stemming een aantal vragen voor te leggen.
<P>
Ik wilde er nog een aan toevoegen, omdat het om een element gaat, waaruit blijkt dat de verkiezingen, zoals die plaatsvinden voor zowel de Voorzitter als de ondervoorzitters, niet democratisch genoeg zijn.
<P>
De stembriefjes die zijn gebruikt voor de verkiezing van u, mijnheer de Voorzitter, van de Voorzitter van ons Parlement, evenals die voor de verkiezing van de ondervoorzitters, waren niet identiek.
<P>
Ik verzoek u een onderzoek te laten verrichten naar het bestaan van deze verschillende stembriefjes, de wijze waarop zij zijn verspreid en de reglementencommissie ook dit punt voor te leggen.

<SPEAKER ID=40 NAME="De Voorzitter">
Mijnheer Fabre-Aubrespy, wat u zegt zijn twee verschillende zaken. Enerzijds herhaalt u hetgeen het voorzitterschap te kennen heeft gegeven en daar ga ik niet verder op in. Ten tweede, als er inderdaad verschillende stembriefjes waren, dan zou ik het op prijs stellen dat u de administratie de nodige gegevens en bewijzen verstrekt, omdat dat een zeer ernstige beschuldiging is die gestoeld dient te zijn op concrete gegevens. Als u dat doet dan wordt er natuurlijk een onderzoek verricht.

<CHAPTER ID=3>
Verkiezing van de quaestoren
<SPEAKER ID=41 NAME="De Voorzitter">
Aan de orde is de verkiezing van de quaestoren van het Europees Parlement.
<P>
Ik heb de volgende voordrachten ontvangen:
<P>
de heer Balfe de heer Bardong de heer Killilea de heer Paasio de heer Ribeiro de heer Viola.
<P>
De kandidaten hebben mij meegedeeld hun voordracht te accepteren. Aangezien het aantal voorgedragen kandidaten groter is dan het aantal te vervullen zetels, dient tot geheime stemming te worden overgegaan. Ik herinner de afgevaardigden eraan dat volgens artikel 16 van het Reglement, het aantal quaestoren vijf bedraagt. De afgevaardigden beschikken over maximaal vijf stemmen. De stembriefjes met meer dan vijf stemmen zijn ongeldig. De stemopnemers zijn dezelfde als bij de vorige stemmingen en ik verzoek deze hun plaats bij de stembussen in te nemen.
<P>
(Er wordt tot stemming overgegaan)

<SPEAKER ID=42 NAME="De Voorzitter">
De stemming is gesloten.
<P>
(De vergadering wordt te 18.45 uur onderbroken en te 20.00 uur hervat) Ik ga u het resultaat van de verkiezing van de quaestoren meedelen:
<P>
Aantal deelnemers: 507 Blanco of ongeldige stemmen: 29 Uitgebrachte stemmen: 478 Volstrekte meerderheid: 240.
<P>
Hebben behaald:
<P>
de heer Balfe: 313 stemmen
<P>
de heer Barton: 176 stemmen de heer Killilea: 190 stemmen de heer Ribeiro: 250 stemmen de heer Viola: 181 stemmen de heer Palacio Vallelersundi: 237 stemmen.
<P>
Derhalve hebben de heren Balfe en Ribeiro de volstrekte meerderheid van de uitgebrachte stemmen gehaald.
<P>
Ik benoem hen tot quaestoren van het Europees Parlement en wens hen geluk met hun verkiezing.
<P>
(Applaus) Er moeten dus nog drie quaestoren worden gekozen.
<P>
Wij gaan over tot de tweede stemronde.
<P>
Ik verklaar de stemming voor geopend.
<P>
(Er wordt tot stemming overgegaan)
<SPEAKER ID=43 NAME="De Voorzitter">
De stemming is gesloten. Het resultaat van deze tweede stemronde wordt morgenvroeg om 9 uur, bij de hervatting van de vergadering bekendgemaakt. Zo nodig zullen wij vervolgens onmiddellijk tot de derde stemronde overgaan.
<P>
(De vergadering wordt te 20.25 uur gesloten)

