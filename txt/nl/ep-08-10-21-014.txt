<CHAPTER ID="014">
Vragenuur (vragen aan de Raad) 
<SPEAKER ID="370" NAME="De Voorzitter">
Aan de orde is het vragenuur (B6-0475/2008).
<P>
Wij behandelen een reeks vragen aan de Raad.
<P>
Ik moet u tot mijn spijt meedelen dat we krap in de tijd zitten, maar ik ben voornemens de vergadering zoals gepland om 19.00 te onderbreken. De heer Jouyet is hier de hele middag aanwezig geweest, evenals mevrouw Ferrero-Waldner.
<P>

<P>
Betreft: Stand van zaken in verband met de "blauwe kaart"
<P>
Welke vooruitgang kan de Raad thans, halverwege het Franse voorzitterschap, melden in verband met de "blauwe kaart" en de daarmee verband houdende prioriteiten migratie van hooggeschoolden en circulaire migratie ?
<SPEAKER ID="372" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, ik wil de heer Moraes zeggen dat het voorstel voor een richtlijn betreffende de voorwaarden voor toegang en verblijf van onderdanen van derde landen met het oog op een hooggekwalificeerde baan, het voorstel voor een zogeheten "blauwe kaart”, in oktober 2007 door de Commissie is voorgelegd aan de Raad, zoals hem overigens bekend is.
<P>
Met dit voorstel wordt beoogd hooggekwalificeerde onderdanen van landen buiten de Unie ertoe aan te sporen zich in de EU te vestigen. Het bevat gemeenschappelijke regels voor hun toelating, waarborgt gelijke behandeling met onderdanen van EU-lidstaten op diverse terreinen en burgers met een blauwe kaart krijgen met het voorstel de mogelijkheid zich binnen de Unie vrij te bewegen. Op die manier wordt de aantrekkelijkheid van de Unie vergroot.
<P>
Zoals u weet, vormt dit voorstel een van de prioriteiten van het Franse voorzitterschap in het kader van het pact inzake immigratie en asiel. Op 25 september heeft de Raad dit initiatief gesteund en is een door het voorzitterschap voorgelegd compromis bereikt waarin enerzijds de definities van hoge beroepskwalificatie en diploma voor hoger onderwijs en anderzijds de relatie met het nationale recht zijn vastgelegd, alsmede het minimumsalaris waarvoor een vrijstelling geldt wanneer er speciale behoeften zijn voor een bepaalde beroepscategorie.
<P>
De Raad heeft het Comité van Permanente Vertegenwoordigers opgedragen de behandeling van de tekst af te ronden om snel tot een voorstel te komen. De uiteindelijke goedkeuring kan plaatsvinden na de goedkeuring van uw advies over dit voorstel. Ik ga ervan uit dat dit tijdens de zitting van november kan gebeuren.
<SPEAKER ID="373" NAME="Claude Moraes" AFFILIATION="PSE">
(EN) Dank u voor dit uitvoerige antwoord. De 'blauwe kaart' zou een grote prestatie zijn wanneer ze allesomvattend, eerlijk en evenwichtig zou zijn. In dit opzicht wil ik de Raad vragen hoe braindrain kan worden vermeden, hoe we kunnen voorkomen dat niet alleen in het geval van ontwikkelingslanden, maar ook in het geval van opkomende economieën de beste arbeiders als krenten uit de pap worden geplukt? Worden er afspraken gemaakt tussen EU-regeringen, de Commissie en de regeringen van de betrokken landen - in het bijzonder de ministeries van Arbeid van die landen - om ervoor te zorgen dat we weliswaar de beste arbeiders krijgen en om de beste mensen concurreren, maar dat we die economieën in opkomst en in ontwikkeling niet beroven van het beste deel van hun arbeidsbevolking? Zijn er verder afspraken om dit probleem voortdurend in het oog te houden en de keuzevrijheid in stand te houden, maar tegelijkertijd te zorgen voor een goede ontwikkeling van de 'blauwe kaart', omdat deze voor de EU zeer positief kan uitpakken?
<SPEAKER ID="374" NAME="Reinhard Rack" AFFILIATION="PPE-DE">
(DE) Ik wil slechts op één concreet punt ingaan. In het verleden hadden we telkens weer het probleem dat wij enerzijds vanuit Europees oogpunt behoefte hadden aan migratie van geschoolde arbeidskrachten, en wij anderzijds op dit punt telkens zeer restrictief waren.
<P>
Bestaat er een serieuze vergelijking tussen de aantrekkingskracht van de Amerikaanse greencard en vergelijkbare systemen en de plannen die wij in Europa willen doorvoeren?
<SPEAKER ID="375" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, ik geloof dat we juist een oplossing proberen te zoeken voor het feit dat Europa nog steeds migranten nodig heeft. Het staat buiten kijf dat de bevolkingssamenstelling zich onevenwichtig zal ontwikkelen en dat Europa in vergelijking met andere regio's in de wereld aan aantrekkelijkheid zal inboeten. Daarom moeten we een open beleid blijven voeren, niet alleen binnen de Unie maar ook ten opzichte van opkomende landen, en we moeten tegen deze achtergrond over een juridisch kader beschikken dat verband houdt met economische migratie en evenwichtige overeenkomsten afsluiten met de landen van herkomst. Het gaat om een combinatie van onze opvangcapaciteit en het voorkómen van een hersenvlucht voor deze landen.
<P>
In het pact inzake immigratie en asiel dat door de zevenentwintig lidstaten is aanvaard, zijn deze nieuwe verschijnselen van economische migratie meegenomen en wordt er een kader voor geboden, wat in mijn ogen een van de meest vernieuwende aspecten van het pact vormt. Als antwoord op uw vraag, mijnheer, trachten wij de intelligente en doeltreffende aanpak van de Verenigde Staten op dit terrein inderdaad enigszins te volgen.
<P>
Betreft: Gevolgen van de op risico gebaseerde benadering voor voedselprijzen en resistentie
<P>
Wat zijn volgens de Raad, uitgaande van de veronderstelling dat de op risico gebaseerde benadering het aantal bestrijdingsmiddelen op de markt zal beperken, de gevolgen voor de resistentie en de daarmee samenhangende toekomstige productie in de EU, de gevolgen voor de voedselprijzen/gegarandeerde voedselvoorziening en de gevolgen voor de ontwikkelingslanden (sommige deskundigen zijn van mening dat de EU meer voedsel uit de ontwikkelingslanden zal betrekken, waardoor de prijzen daar stijgen met alle gevolgen van dien voor mensen die aan de rand van de armoede leven)?
<SPEAKER ID="377" NAME="Jean-Pierre Jouyet">
fungerend voorzitter van de Raad. - (FR) Wat gewasbeschermingsmiddelen betreft, ligt er op dit moment een pesticidenpakket bij de Raad waarmee herziening wordt beoogd van de verordening voor het in de handel brengen van deze middelen en van de richtlijn inzake het duurzame gebruik ervan.
<P>
Het gebruik van bestrijdingsmiddelen moet samengaan met milieubescherming en bescherming van de volksgezondheid en de gevolgen van het pakket voor de weerstand van schadelijke organismen moet uiteraard worden meegewogen. Op grond hiervan heeft de Raad op 15 september een gemeenschappelijk standpunt ingenomen.
<P>
In dit standpunt is vastgelegd dat de gevaren en risico's voor de gezondheid van mens, dier en milieu moeten worden onderzocht voordat de in bestrijdingsmiddelen gebruikte werkzame stoffen worden goedgekeurd.
<P>
Dit is van levensbelang. Ook hier staat bescherming van de burger centraal, omdat er gevaarlijke stoffen bestaan die bijvoorbeeld kankerverwekkend zijn, wijzigingen in het DNA teweeg kunnen brengen, gevaarlijk kunnen zijn voor de voortplanting of de hormoonwerking kunnen verstoren. Deze stoffen mogen dan ook niet worden gebruikt. De gevolgen voor de landbouwproductie worden eveneens door de Raad in aanmerking genomen, want de Raad is vastbesloten ervoor te zorgen dat de nieuwe wetgeving niet negatief uitpakt voor de kosten of de beschikbaarheid van levensmiddelen in Europa of andere werelddelen.
<P>
De herziening van de wetgeving inzake bestrijdingsmiddelen en gewasbescherming moet er juist voor zorgen dat het vrije verkeer van producten wordt versterkt door wederzijdse erkenning van productvergunningen in eenzelfde zone en rationalisering van de goedkeuringsprocedures voor werkzame stoffen op Europees niveau. Hiermee moet de Europese landbouw worden gemoderniseerd en moeten onze consumenten en burgers beter worden beschermd.
<SPEAKER ID="378" NAME="Liam Aylward" AFFILIATION="UEN">
(EN) Ik kan de minister verzekeren dat we allemaal oog hebben voor de volksgezondheid en het milieu, maar kan de Raad zich vinden in de oproep aan de Europese Commissie om te onderzoeken welke effecten deze wetgeving op de voedselproductie en voedselvoorziening in de afzonderlijke lidstaten heeft? Het feit dat de Commissie dat tot dusver niet heeft gedaan, is volstrekt onaanvaardbaar.
<P>
Denkt de Raad ook niet dat we zonder behoorlijke actuele informatie geen geïnformeerde keuzes en beslissingen kunnen maken resp. nemen?
<SPEAKER ID="379" NAME="Jim Allister" AFFILIATION="NI">
(EN) Aansluitend op de laatste vraag, waarom is de Raad bang voor een gedegen effectbeoordeling, zodat we weten welke effecten uw voorstellen werkelijk op de voedselproductie in Europa hebben? Deze hebben zowel gevolgen voor producenten als consumenten. Producenten en consumenten hebben veel te verliezen wanneer bestrijdingsmiddelen, die momenteel onmisbaar zijn voor gewasproductie, van de markt worden gehaald zonder dat een substituut beschikbaar is. Wat moeten bijvoorbeeld de aardappeltelers in het natte klimaat van Noord-Europa doen wanneer ze geen substituut hebben voor het bestrijden van de aardappelziekte? Moeten we dan maar zeggen, "jammer, maar het is niet anders”? Moeten we de consument dan zeggen, "laten we maar uit landen importeren waar bestrijdingsmiddelen onbeperkt kunnen worden gebruikt”? Echt, is het niet tijd hier nog eens over na te denken en eerst een gedegen effectbeoordeling uit te voeren?
<SPEAKER ID="380" NAME="Mairead McGuinness" AFFILIATION="PPE-DE">
(EN) Ik sta achter de laatste twee opmerkingen over de noodzaak van een effectbeoordeling. Je zou zeggen dat er vanuit het gezichtspunt van de Commissie en de Raad veel te winnen is wanneer je over informatie beschikt die leidt tot een gunstige effectbeoordeling. Ik weet dat de aardappelziekte in Ierland inmiddels een overbekend verhaal is, maar het is een zeer significant probleem waaraan u volgens mij niet voorbij kunt gaan. Niet alleen vanwege de belangen van de producent, maar ook omdat dit gevolgen heeft voor de prijzen en de beschikbaarheid. Nog afgezien van het feit dat we een product gaan importeren dat is geproduceerd met gebruikmaking van chemische stoffen die in Europa zelf worden verboden.
<P>
Lijkt u dat zinnig? Mij niet.
<SPEAKER ID="381" NAME="Jean-Pierre Jouyet">
fungerend voorzitter van de Raad. - (FR) Ik dank de heren Aylward en Allister en mevrouw McGuinness voor hun vragen. Wij streven ernaar vóór het einde van het jaar in tweede lezing tot overeenstemming te komen over dit gevoelige onderwerp en tijdens de zitting van december een formele goedkeuring van het Europees Parlement te krijgen. Er zal een trialoog plaatsvinden tussen de Commissie, de Raad en het Parlement om de verschillende standpunten bijeen te brengen en in dat verband lijkt het me inderdaad logisch dat er effectbeoordelingen worden uitgevoerd om te onderzoeken welke gevolgen deze regelgeving heeft, zowel voor de productiewijzen als voor de consumentenbescherming. Ik twijfel er niet aan dat de gevolgen van deze richtlijnen hiermee beter in kaart kunnen worden gebracht.
<P>
Betreft: Toegang tot O&O-financiering van de EU
<P>
Welke initiatieven ontplooit de Raad om erop toe te zien dat Europese bedrijven precies weten hoe zij voor subsidies van communautaire O&O-programma's in aanmerking kunnen komen? Tussen 2007 en 2013 wordt in het kader van deze programma's namelijk meer dan 55 miljard euro aan ondernemingen in de EU ter beschikking gesteld.
<SPEAKER ID="383" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, als antwoord op de vraag van de heer Ó Neachtain kan ik meedelen dat de Raad sinds de goedkeuring van het eerste kaderprogramma voor onderzoek een aantal maatregelen heeft getroffen waarmee informatie toegankelijker is geworden voor bedrijven. Met deze maatregelen weten bedrijven precies hoe zij financiering kunnen ontvangen in het kader van Europese kaderprogramma's voor onderzoek en ontwikkeling.
<P>
Zo is er de website Cordis, een elektronisch instrument waarmee voorstellen voor Europese projecten voor onderzoek en technologische ontwikkeling kunnen worden ingediend. Deze site biedt bedrijven toegang tot alle noodzakelijke informatie over Europese programma's en over de voornaamste nationale en regionale actoren in de verschillende lidstaten. De site bevat tevens een praktische gids over financiering voor onderzoek en innovatie.
<P>
Er is ook een netwerk van nationale contactpersonen waarmee informatie beter toegankelijk wordt gemaakt voor bedrijven. Dit informatienetwerk wordt gesteund in het kader van het zevende programma voor onderzoek en ontwikkeling en in het kader van het kaderprogramma inzake concurrentievermogen en innovatie. Met dit netwerk moet informatie eenvoudiger beschikbaar zijn en op maat en decentraal worden verstrekt door verschillende instellingen, zoals nationale ministeries, universiteiten, onderzoekscentra en ook consultancybureaus, met elkaar in contact te brengen.
<P>
Tot slot hebben wij richtsnoeren gepubliceerd voor het gebruik van middelen uit het zevende kaderprogramma voor onderzoek en voor het gebruik van de structuurfondsen op het gebied van onderzoek. Deze richtsnoeren bevatten tevens essentiële informatie voor bedrijven en wij weten ook dat deze waaier aan informatiebronnen van doorslaggevend belang is voor het concurrentievermogen van onze ondernemingen in het licht van de instrumenten die de Europese Unie ten uitvoer legt.
<SPEAKER ID="384" NAME="Seán Ó Neachtain" AFFILIATION="UEN">
(GA) Mijnheer de fungerend voorzitter van de Raad, ik dank u voor uw uitgebreide antwoord. Ik zou de Raad echter willen vragen om aan te geven hoe de aanvragen in het kader van het ontwikkelingsprogramma effectiever kunnen worden afgehandeld en hoe de Raad ervoor denkt te zorgen dat we sneller antwoord krijgen. Welke aanpak is in uw ogen de juiste om dit te verwezenlijken?
<SPEAKER ID="385" NAME="Teresa Riera Madurell" AFFILIATION="PSE">
(ES) Mijnheer de Voorzitter, zowel in het zevende kaderprogramma als in het kaderprogramma inzake concurrentievermogen en innovatie stelden we ons onder meer als doel de deelname van kleine en middelgrote ondernemingen te stimuleren.
<P>
Zou de Raad ons, nu er twee jaar voorbij zijn sinds de goedkeuring van deze programma's, kunnen zeggen of de deelname van kleine en middelgrote ondernemingen in de lidstaten is verbeterd ten opzichte van bijvoorbeeld eerdere kaderprogramma's?
<SPEAKER ID="386" NAME="Avril Doyle" AFFILIATION="PPE-DE">
(EN) Kan de Raad bevestigen dat het de bedoeling was om onder het zevende kaderprogramma de hele aanvraagprocedure veel gebruikersvriendelijker te maken, dat dat metterdaad is gebeurd, en dat de procedure nu ook transparant is, zodat ondernemingen over het algemeen weten hoe ze financiële middelen kunnen krijgen en hoe ze moeten reageren op oproepen tot het indienen van subsidieaanvragen uit hoofde van het zevende kaderprogramma?
<SPEAKER ID="387" NAME="Jean-Pierre Jouyet">
fungerend voorzitter van de Raad. - (FR) Ik zal de heer Ó Neachtain eerlijk zeggen dat deze kwestie, hoe belangrijk ook, waarschijnlijk niet tijdens de Europese Raad van december aan bod zal komen omdat er al veel andere punten op de agenda staan. Dit moet aan de orde komen in het kader van de Raad "Onderzoek" en de Raad "Concurrentievermogen". Ik ben van oordeel dat er al veel is gedaan ter verbetering van het informatiesysteem.
<P>
Als antwoord op de vraag van mevrouw Riera denk ik dat er nog veel werk te verzetten is. Morgen zullen de Commissie, de Raad en het Parlement tot een politiek akkoord over de mededeling komen, zodat de Europese maatregelen ook hier bekender worden.
<P>
Dat is een belangrijke stap, maar zoals mevrouw Doyle en mevrouw Riera terecht stellen, is het vooral van belang dat er steeds meer plaatsen komen waar praktische informatie beschikbaar is. Ik denk dat dit Parlement een uiterst belangrijke rol te vervullen heeft om erop toe te zien dat deze informatiepunten verder worden ontwikkeld, zodat belangstellenden bijvoorbeeld weten tot welke instantie zij zich kunnen richten en welke procedure daarbij moet worden gevolgd.
<P>
Betreft: Noodhulp bij natuurrampen
<P>
Welke voorstellen heeft het Voorzitterschap van de Raad gedaan tot uitbreiding en verbetering van de noodhulp die in de EU verleend wordt bij natuurrampen, zoals overstromingen, branden en dergelijke?
<SPEAKER ID="389" NAME="Jean-Pierre Jouyet">
fungerend voorzitter van de Raad. - (FR) Om in te gaan op wat de heer Crowley zei, er hebben zich in Europa de afgelopen jaren steeds meer rampen en grote crises voorgedaan. Uit de bosbranden en overstromingen waardoor diverse Europese landen onlangs zijn getroffen, is gebleken dat de doeltreffendheid en het reactievermogen van de Unie in noodsituaties absoluut moeten worden verbeterd. Ook hierbij moeten solidariteit en bescherming van de burgers voor ogen worden gehouden. We moeten solidair zijn, met één stem spreken en in de bres springen voor burgers binnen de Unie en daarbuiten. Daarom heeft het voorzitterschap versterking van het reactievermogen van de Unie bij rampen en crises als een van zijn prioriteiten aangemerkt.
<P>
Met bestaande communautaire middelen, in het bijzonder het communautair mechanisme voor civiele bescherming, moeten we vooruitgang boeken in de verschillende reactiefases bij rampen. Ten eerste gaat het om preventie, onderzoek en informatie. Wij moeten de ontwikkeling van systemen van vroegtijdige waarschuwing versnellen. Ten tweede moeten we ervoor zorgen dat we op crises zijn voorbereid: de capaciteiten voor crisisbeheer en het reactievermogen in geval van een crisis moeten worden versterkt. Daarnaast dient de coördinatie van de betrokken instanties op Europees en internationaal niveau te worden verbeterd. Hiermee willen wij de Europese capaciteiten voor humanitaire hulp en civiele bescherming vergroten en het communautair mechanisme voor civiele bescherming verbeteren door middel van een beter functionerend centrum.
<P>
Er zijn binnen de Raad dus verschillende bevoegde werkgroepen die zich over deze onderwerpen buigen. De Raad zal deze werkzaamheden vóór het einde van het jaar bekendmaken. Ter informatie meld ik u dat het voorzitterschap op 4 en 6 november aanstaande een grote oefening voor civiele bescherming organiseert waarbij alle directeuren-generaal voor civiele bescherming uit de lidstaten betrokken zijn. Zo kunnen we ter plekke bekijken welke verbeteringen op dit belangrijke terrein nodig zijn.
<SPEAKER ID="390" NAME="Brian Crowley" AFFILIATION="UEN">
(EN) Coördinatie is uiteraard het belangrijkste aspect, zoals we vorig jaar bij de bosbranden in Griekenland hebben gezien, die oversloegen naar Italië en delen van Slovenië, of bij de overstromingen van de Donau, waardoor niet alleen Oostenrijk maar ook andere Donaustaten werden getroffen.
<P>
Is er een voorstel voor de oprichting van een permanente coördinatie-eenheid die dergelijke grensoverschrijdende natuurrampen, waarvan de gevolgen in de hele Unie merkbaar zijn, vanuit een centraal punt helpt coördineren?
<SPEAKER ID="391" NAME="Reinhard Rack" AFFILIATION="PPE-DE">
(DE) Mijnheer de fungerend voorzitter van de Raad, de coördinatie van hulpmaatregelen is een ding. Iets anders is of het voor de Europese burgers duidelijk blijft dat het hierbij gaat om inspanningen van de Europese Unie, niet alleen van de lidstaten - dat Europa zich daadwerkelijk inzet voor de mensen ter plaatse.
<SPEAKER ID="392" NAME="Jim Allister" AFFILIATION="NI">
(EN) Mijnheer de minister, ik wil uw aandacht vestigen op het drempelbedrag dat voor het Solidariteitsfonds van de EU geldt. Als ik het goed begrijp is die drempel zowel voor kleine als grote landen en regio's vastgesteld op zo'n drie miljard euro. Bijgevolg kunnen zich gevallen voordoen zoals deze zomer in Noord-Ierland, waar sprake was van zeer uitgebreide schade door overstromingen, maar omdat de schade onder de vastgestelde drempel bleef en zich niet uitstrekte tot de rest van het Verenigd Koninkrijk, maar beperkt bleef tot die specifieke regio, kon men geen beroep doen op het Solidariteitsfonds. Is dat eerlijk? Moet daar niet naar gekeken worden, en zou u niet ook moeten kijken naar de idiote hoepels waar met name landbouwproducenten doorheen moeten springen om hulp te krijgen uit dit fonds?
<SPEAKER ID="393" NAME="Jean-Pierre Jouyet">
fungerend voorzitter van de Raad. - (FR) Allereerst denk ik als antwoord op de vraag van de heer Crowley inderdaad dat het voorzitterschap daadwerkelijk de ambitie heeft om een coördinatiecentrum in het leven te roepen dat zo operationeel mogelijk is. Dat is onze wens. Het probleem is dat daarbij een evenwicht moet worden gevonden tussen enerzijds de lidstaten die meer coördinatie willen, wat ook geldt voor het voorzitterschap, en anderzijds de lidstaten die op dit terrein meer belang hechten aan subsidiariteit. Maar het voorzitterschap zal zich binnen de Raad heel duidelijk inzetten voor versterkte en - als antwoord op de vraag van de heer Rack - ook meer zichtbare coördinatie, omdat de Unie zichtbaar moet zijn, zoals de heer Rack terecht stelt.
<P>
Als antwoord op de vraag van de heer Allister over het Europese Solidariteitsfonds heb ik er kennis van genomen dat wij met betrekking tot een aantal natuurrampen aandacht moeten besteden aan Noord-Ierland. Ik ben niet op de hoogte van enige discriminatie ten aanzien daarvan, maar ik zal er met de diensten van de Raad op toezien dat het Solidariteitsfonds naar gelang van de regio's zo snel en gelijkmatig mogelijk wordt ingezet, zowel op Europees als op nationaal niveau.
<P>
Betreft: Veilige voedselvoorziening in een ongelijk partnerschap
<P>
De EU heeft de toezegging gedaan voort te gaan met initiatieven om de veiligheid van de voedselvoorziening in de derde wereld te garanderen. Hoe reageert de Raad op beschuldigingen dat de EU daarentegen een ongelijk partnerschap exploiteert, doordat zij enerzijds handelsovereenkomsten sluit die - in de woorden van de Economische Commissie van de VN voor Afrika - "onvoldoende inclusief" en "onvoldoende transparant" zijn en die de EU in staat stellen om te profiteren van het gebrekkige vermogen van Afrikaanse landen om om te gaan met juridische complexiteiten, en anderzijds de veiligheid van de voedselvoorziening in Europa garandeert met overeenkomsten die ondermeer ten koste gaan van de visserijsector van de Afrikaanse landen?
<SPEAKER ID="395" NAME="Jean-Pierre Jouyet">
fungerend voorzitter van de Raad. - (FR) In antwoord op de vraag van de heer Ryan vormt de Overeenkomst van Cotonou van 23 juni 2000 zoals u weet een nieuw samenwerkingsverband tussen de Europese Unie en de 78 ACP-landen. Deze nieuwe overeenkomsten moeten de weg vrijmaken voor een globale benadering van de relatie tussen de Europese Unie en deze landen. Het is tegelijkertijd een commerciële benadering ten aanzien van goederen en diensten, met begeleidende maatregelen en maatregelen ter bevordering van regionale integratie. Bovendien sluiten deze commerciële maatregelen aan op de regels van de Wereldhandelsorganisatie. Eind 2007 zijn tussentijdse overeenkomsten getekend waarmee het risico van verstoorde handelsbetrekkingen uit de weg is geruimd, zoals de Raad in zijn conclusies van mei 2008 heeft benadrukt. Deze kwestie legde veel gewicht in de schaal.
<P>
Maar het is duidelijk dat het onderhandelingsproces voor volledige regionale economische partnerschapsovereenkomsten (EPO's) de grootste voorrang van de Raad geniet. Deze heeft trouwens een nieuwe reeks conclusies over de economische partnerschapsovereenkomsten aangenomen, de vierde sinds 2006, waarin wordt benadrukt dat deze met de WTO-regels strokende overeenkomsten tot doel hadden de ontwikkeling te ondersteunen. Binnen de Raad bestaat dus nog steeds een gemeenschappelijk standpunt over deze belangrijke kwestie evenals een gezamenlijke wil om te komen tot volledige regionale economische partnerschapsovereenkomsten die een duurzame economische ontwikkeling voor de ACP-landen met zich meebrengen.
<P>
De voedselveiligheid staat centraal in de gedachtewisseling tussen de partijen op basis van informatie van de commissie die belast is met de onderhandelingen. Op regionaal niveau wordt regelmatig vooruitgang geboekt en wij blijven ernaar streven om deze volledige regionale overeenkomsten zo snel mogelijk af te sluiten.
<P>
Ten aanzien van de partnerschapsovereenkomsten in de visserijsector wil ik erop wijzen dat de Gemeenschap naar aanleiding van de conclusies van de Raad van juli 2004 een nieuw soort bilaterale overeenkomst heeft ingevoerd. Van belang hierbij is dat ten eerste de vangstmogelijkheden aan schepen van de Gemeenschap moeten worden toegewezen op basis van transparante wetenschappelijke standpunten, naar we mogen hopen. Ten tweede moet een deel van de financiële bijdrage van de Gemeenschap die in de zogenaamde overeenkomsten voor sectorale steun is vastgelegd, worden gebruikt voor de ontwikkeling van de visserijsector van de partnerstaat om te komen tot een verantwoordelijke en duurzame visserij.
<P>
Tussentijdse overeenkomsten zijn noodzakelijk, maar wij moeten vooral zo snel mogelijk komen tot volledige economische partnerschapsovereenkomsten. Alle leden van de Raad spannen zich hiervoor in.
<SPEAKER ID="396" NAME="Eoin Ryan" AFFILIATION="UEN">
(EN) Welke transparantiemaatregelen kan de Raad invoeren om niet alleen voor handelstransacties, maar ook voor hulp aan ontwikkelingslanden maximale effectiviteit te verzekeren?
<P>
Aangezien we enerzijds de Commissie horen praten over het belang van economische partnerschapsovereenkomsten en anderzijds van de kant van ngo's veel kritiek horen op diezelfde overeenkomsten, is het erg moeilijk om te weten te komen wie het bij het juiste eind heeft en wie werkelijk van deze overeenkomsten profiteert. Maar het is zeker zo dat deze overeenkomsten voortdurend voorwerp zijn van kritiek, onder meer wat betreft hun transparantie, waaraan het zou ontbreken. Wat is uw commentaar hierop?
<SPEAKER ID="397" NAME="Avril Doyle" AFFILIATION="PPE-DE">
(EN) Wat de visserijsector van de West-Afrikaanse landen betreft, wil ik het voorzitterschap erop wijzen dat de visserijovereenkomsten met die landen weliswaar bilateraal zijn, maar dat er toch veel meer toezicht door de EU en de Commissie nodig is om te voorkomen dat ernstige armoede en zware schulden een onweerstaanbare druk op die landen uitoefenen om deze overeenkomsten te ondertekenen, die weliswaar lucratief zijn voor die landen, maar vaak leiden tot een niet-duurzame en volstrekt onverantwoorde winning van hulpbronnen. Ik denk dat grote vraagtekens moeten worden geplaatst bij wat Europa hier doet. Ik verzoek het voorzitterschap hierop te reageren.
<SPEAKER ID="398" NAME="Manuel Medina Ortega" AFFILIATION="PSE">
(ES) Mijnheer de Voorzitter, ik wil dezelfde vraag stellen als mevrouw Doyle, alleen iets anders geformuleerd.
<P>
Het beheer van de visgronden langs de Westelijke Sahara is circa twintig jaar geleden aan Marokko overgedragen. Daarbij is geen druk uitgeoefend. De bevissing door de Europese Unie in dat gebied is minimaal geweest, een probleem was echter het wanbeheer van de visgronden.
<P>
Mijn vraag is nu welke maatregelen wij kunnen nemen om landen die verantwoordelijk zijn voor de visserij, te helpen bij het waarborgen van een doeltreffende controle. Het is immers niet genoeg om simpelweg geen visserijovereenkomsten te sluiten. Zonder doelmatige controle in de visgebieden zullen er altijd problemen zijn.
<P>
Kan de Europese Unie iets doen om die landen te helpen een doelmatige controle uit te oefenen op hun visgronden en te vermijden dat hun visbestanden uitgeput raken, zoals op dit moment gebeurt?
<SPEAKER ID="399" NAME="Jean-Pierre Jouyet">
fungerend voorzitter van de Raad. - (FR) Ik ben van mening dat deze overeenkomsten zo transparant mogelijk moeten zijn. Er is mij nooit een gebrek aan transparantie gemeld. We moeten vooral voor ogen houden dat wij ons met deze tussentijdse overeenkomsten in een overgangsperiode bevinden. Deze overeenkomsten zijn niet helemaal bevredigend, maar in het licht van de WTO-regels kunnen wij niet anders.
<P>
Ten tweede, mijnheer de afgevaardigde, stelt u terecht dat er kritiek komt van staten die dit soort overeenkomsten moeten sluiten. De doelmatigheid van ontwikkelingshulp wordt altijd bekritiseerd. Uiteraard werken wij samen met de Commissie voor een grotere transparantie van deze mechanismen voor steun en bijstand.
<P>
Ten derde is het doel globale overeenkomsten af te sluiten waarbij alle deelnemende partijen zijn betrokken, alsmede vertegenwoordigers van het maatschappelijk middenveld in de partnerlanden.
<P>
Ten vierde geef ik mevrouw Doyle gelijk met betrekking tot de visserij langs de kusten van West-Afrika. We moeten uiteraard altijd zorgen voor duurzame ontwikkeling en er moet in het kader van deze bilaterale overeenkomsten geen sprake zijn van extreem hoge druk. Mijnheer de afgevaardigde, zoals u hebt benadrukt, moeten er doeltreffende maatregelen blijven bestaan voor controle van de visbestanden. Dat is niet eenvoudig. Er moet natuurlijk ook rekening worden gehouden met de economische ontwikkeling en deze landen moeten worden geholpen bij hun integratie in de internationale handelszones.
<SPEAKER ID="400" NAME="De Voorzitter">
Vraag nr. 6 is niet-ontvankelijk verklaard, aangezien deze vergelijkbaar is met een vraag die tijdens de vergaderperiode van september II is beantwoord.
<P>

<P>
Betreft: Veiligheid van het luchtvervoer
<P>
Tijdens de voorbije maanden is het aantal vliegtuigongelukken in verschillende delen van de wereld toegenomen. Meent de Raad dat de bestaande internationale voorschriften en procedures op het gebied van luchtveiligheid toereikend zijn, of acht zij het nodig nieuwe initiatieven voor te stellen om de veiligheid van de burgers zowel in het intra-Europees vervoer als buiten ons luchtruim te waarborgen?
<SPEAKER ID="402" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, in antwoord op de vraag van de heer Medina Ortega, is het vliegtuig nog steeds een van de veiligste vervoermiddelen. Wel is het zo dat bepaalde ongelukken, in het bijzonder dat van afgelopen zomer in Spanje, ons aan de absoluut dramatische gevolgen van dergelijke ongelukken doen herinneren en ik begrijp dan ook de emotie die iedereen hierbij voelt.
<P>
De verbetering van de veiligheid van de passagiers van luchtvervoer staat nog steeds hoog op de agenda van de Raad. Het Parlement en de Raad hebben een verordening aangenomen met een zwarte lijst van risicovolle luchtvaartmaatschappijen. Op grond van deze verordening kan voor vliegtuigen die als onveilig zijn aangemerkt een vliegverbod in de Gemeenschap worden opgelegd. Het is een doelmatig middel om tevens de toepassing van internationale veiligheidsnormen te verbeteren in landen waar de minimale veiligheidsregels volgens de Commissie niet in acht worden genomen. Deze lijst wordt regelmatig bijgewerkt.
<P>
Op dit belangrijke terrein van de veiligheid van de luchtvaart is een ander belangrijk aspect de invoering van het Europees Agentschap voor de veiligheid van de luchtvaart. Dit agentschap heeft de taak een zo hoog mogelijk niveau van veiligheid en milieubescherming van de burgerluchtvaart te bevorderen. De communautaire instellingen hebben zich eveneens gebogen over gevallen van vliegtuigen die binnen de Gemeenschap door externe (niet-Europese) transporteurs werden geëxploiteerd, en er zijn Europese regels opgesteld ten aanzien van het toekennen van licenties voor personeel, exploitatie en veiligheidsnormen.
<P>
Ik sluit me aan bij de stelling van de geachte afgevaardigde dat deze regels moeten worden aangevuld en aangescherpt en dat de Commissie ons voorstellen moet doen, wat naar ik hoop zo spoedig mogelijk zal gebeuren. Deze voorstellen zullen door de Raad en het Parlement worden bestudeerd in het kader van de u bekende regelgevingsprocedure.
<P>
Wij moeten eveneens samenwerken met de Internationale Burgerluchtvaartorganisatie die uiteraard een centrale partner op dit terrein is. Het Franse voorzitterschap wil alle zeilen bijzetten op het gebied van de luchtveiligheid. Zo worden nieuwe voorstellen van de Europese Commissie die in juni zijn aangenomen, nu al behandeld. Met deze voorstellen wordt beoogd communautaire veiligheidsregels in te voeren die betrekking hebben op vliegvelden, het beheer van het luchtverkeer en luchtverkeersdiensten.
<SPEAKER ID="403" NAME="Manuel Medina Ortega" AFFILIATION="PSE">
(ES) Hartelijk dank voor uw uitgebreide antwoord, mijnheer de fungerend voorzitter van de Raad. Het was zeer uitvoerig.
<P>
Als aanvulling alleen nog dit: er wordt wel gezegd dat het aantal ongevallen mede is toegenomen doordat de luchtvaartmaatschappijen zich meer dan voorheen richten op onderlinge concurrentie met goedkope vluchten. Voor de consument is het heel prettig dat het vliegen minder kost, maar ik weet niet of de Commissie beschikt over onderzoeken die duiden op een verband tussen goedkope vluchten en een toenemend aantal luchtvaartongevallen.
<SPEAKER ID="404" NAME="Robert Evans" AFFILIATION="PSE">
(EN) Mijn opmerking heeft betrekking op deze hele kwestie van luchtveiligheid. Er zijn een aantal voorvallen gemeld waarbij passagiers, waarvan sommige met de Britse nationaliteit, tijdens de vlucht te veel alcohol hadden gedronken en met hun gedrag andere passagiers en soms het hele toestel in gevaar brachten.
<P>
Denkt u dat het mogelijk is om passagiers die alcohol bij zich hebben, de toegang tot vliegtuigen te weigeren?
<SPEAKER ID="405" NAME="Jean-Pierre Jouyet">
fungerend voorzitter van de Raad. - (FR) Ik denk dat alle bronnen van gevaar door de Commissie in het kader van haar voorstellen moeten worden onderzocht. Mocht blijken dat het inderdaad gevaar oplevert, wat mogelijk is, ben ik het ermee eens, en ik geef daarmee antwoord op de laatste vraag van de heer Evans. Er moet in dit verband ook worden gekeken naar het gedrag van passagiers. Dat geeft mij de gelegenheid de heer Ortega te antwoorden, omdat dit soort incidenten zich niet voordoet bij de goedkoopste vluchten, omdat de verkopen waarschijnlijk beperkter zijn.
<P>
In antwoord op de vraag van de heer Ortega, er is mij geen direct verband bekend tussen "low-costmaatschappijen", als dat uw vraag is, en het aantal ongelukken. Anderzijds is het waar dat er een verband bestaat tussen ondernemingen die de kosten willen drukken, in het bijzonder die voor het onderhoud, de veiligheid en de levensduur van vliegtuigen, en het aantal ongelukken. En daartegen moeten wij juist optreden. We moeten er middels bestaande commissies en in het bijzonder het Cesar-project voor zorgen dat het functioneren van deze ondernemingen beter wordt gecontroleerd en in het bijzonder de onderhoudswerkzaamheden die in bepaalde gevallen, waarvan u helaas het slachtoffer bent geworden, de oorzaak kunnen zijn van deze rampen. Het onderzoek zal het uitwijzen. Ik ben van mening dat deze kwestie speciale aandacht verdient.
<SPEAKER ID="406" NAME="Avril Doyle" AFFILIATION="PPE-DE">
(EN) Dank u, maar ik moet u toch interrumperen. We hoeven alleen een garantie - we dwalen enigszins van het onderwerp af en maken misschien misbruik van de mildheid van het voorzitterschap - kunt u alstublieft iets ondernemen zodat we op de luchthaven van Straatsburg kunnen landen en zo naar deze plek te komen? Straatsburg is een mooie stad, maar moeilijk bereikbaar. Dat is de reden waarom we allemaal klagen over de vergaderperiodes hier.
<SPEAKER ID="407" NAME="Jean-Pierre Jouyet">
fungerend voorzitter van de Raad. - (FR) Ik ben blij een antwoord te kunnen geven op de vragen van mevrouw Doyle, die ik zeer waardeer en die mij zeer dierbaar is. En ik zou dus graag willen benadrukken dat wij ons in belangrijke mate inspannen om de verbinding met Straatsburg te verbeteren en dat wij inderdaad vijf lijnen van vliegtuigmaatschappijen subsidiëren. De Franse staat, als ik namens hem mag spreken, geeft meer dan 22 miljoen uit om het functioneren van deze lijnen naar Straatsburg te kunnen waarborgen. Wij hebben eveneens geprobeerd de verbinding tussen Brussel en Straatsburg middels een treinverbinding te vergemakkelijken door om Roissy heen een verbinding tussen de Thalys en de TGV te bewerkstelligen. Er moet ongetwijfeld meer worden gedaan. Wij proberen hieraan verder te werken. Er wordt momenteel overigens onderzocht hoe de bereikbaarheid van deze in uw en mijn ogen prachtige stad kan worden bevorderd.
<P>
Betreft: Elektronische paspoorten
<P>
Welke garanties kan de Raad bieden dat het gebruik van elektronische paspoorten in sommige luchthavens, waarbij geen visuele controle meer wordt verricht door bevoegd personeel, niet tot gevolg zal hebben dat de veiligheid vermindert of dat het gemakkelijker wordt om zich voor iemand anders uit te geven?
<SPEAKER ID="409" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, in antwoord op de vraag van de heer Evans, hecht de Raad inderdaad grote waarde aan aanscherping van de controles bij de buitengrenzen van de Europese Unie zoals vanochtend nogmaals is benadrukt
<P>
Wij willen Europa niet ombouwen tot vesting, maar wij moeten rekening houden met de uitbreiding van het Schengengebied en met het feit dat het Verdrag van Schengen geheel efficiënt moet functioneren. Wij zijn samen verantwoordelijk voor bestrijding van de grensoverschrijdende misdaad en zodanige maatregelen te nemen dat iedere vorm van illegaliteit wordt ontmoedigd.
<P>
De Raad heeft er dus voor gezorgd dat nieuwe technologieën ten aanzien van de bewaking van de buitengrenzen beter worden benut. De Commissie heeft de mededeling "De voorbereiding van de volgende stappen in het grensbeheer in de Europese Unie” opgesteld, een goed voorstel dat wij toejuichen.
<P>
Ter geruststelling van de heer Evans: het is tevens van groot belang dat de integriteit en de veiligheid van het Schengengebied niet ter discussie worden gesteld door de versoepeling van de controles aan de grens. De veiligheid aan de grenzen mag door geautomatiseerde identiteitscontrole van reizigers niet in het gedrang komen.
<P>
Zoals u weet, zijn in Verordening (EG) nr. 2252/04 garanties vastgelegd. In deze tekst zijn precieze normen opgenomen voor biometrische elementen in paspoorten en reisdocumenten die door de lidstaten worden afgegeven. Door deze maatregelen worden paspoorten veiliger en kan de vervalsing van documenten doelmatig worden bestreden door een betrouwbaarder verband tussen het document en de werkelijke houder. De garanties van deze verordening moeten worden versterkt en wij moeten hiervoor blijven ijveren. Dit is ook de strekking van het pact inzake immigratie en asiel dat tijdens de zitting van vanochtend uitvoerig is uiteengezet door president Sarkozy.
<P>
Het is van belang dat wij over een juridisch kader beschikken om te kunnen handelen. Wat met dit pact eveneens van belang is, is dat wij, mijnheer Evans, voortaan de gezamenlijke politieke wilskracht aan de dag leggen om tevens de noodzakelijke veiligheid te waarborgen binnen een grotere ruimte van vrijheid.
<SPEAKER ID="410" NAME="Robert Evans" AFFILIATION="PSE">
(EN) Net zo min als de minister wil ik van Europa een fort maken en net als de minister wil ik verstandige veiligheidscontroles en het gebruik van nieuwe technologieën. Maar ik heb zelf gezien hoe deze elektronische paspoorten worden gebruikt en ik vraag me af of hij me dan kan vertellen waar ik de fout inga. Want wat er feitelijk gebeurt is toch, dat iemand met een elektronisch paspoort naar een machine stapt, dat paspoort door een leesapparaat haalt en vervolgens doorloopt als het paspoort in orde is. Dan gebeurt toch niets anders dan dat er wordt gecontroleerd of de persoon in kwestie in het bezit is van een geldig paspoort?
<P>
Wat dat apparaat echter niet doet, is controleren of de betreffende persoon houder is van een paspoort dat op zijn of haar naam is uitgereikt. Dus als u mij uw paspoort zou lenen, minister, weerhoudt niets mij ervan om uw paspoort te gebruiken om door de controle te komen, omdat er niemand is die controleert of ik de persoon op de foto ben. Ik zou ook het paspoort van zo'n gerenommeerd iemand als de heer McMillan-Scott kunnen gebruiken
<P>
Kunt u mij garanderen dat daadwerkelijk wordt gecontroleerd of de houder van een paspoort ook de eigenaar daarvan is en dat iemands identiteit wordt geverifieerd?
<SPEAKER ID="411" NAME="Jean-Pierre Jouyet">
fungerend voorzitter van de Raad. - (FR) Dat is een eenvoudige vraag. Mijnheer Evans, dank u voor deze vraag. Nee, ik vind serieus dat als de identiteitscontrole niet waterdicht is, hetgeen ik zal moeten nagaan, we zullen moeten beschikken over concreet bewijs van de identiteit. Dat is duidelijk. Paspoorten mogen door niemand anders dan de houder worden gebruikt.
<P>
Ik zal uw opmerkingen daarom in gedachte houden. Wij zullen uw bevindingen controleren en u kunt erop vertrouwen dat wij in het kader van de maatregelen van de Raad en de werkzaamheden voor tenuitvoerlegging van het pact inzake immigratie en asiel opnieuw zullen onderzoeken of dit punt in het kader van het Schengengebied moet worden verbeterd. Dat is wat er moet gebeuren.
<P>
Betreft: Vrijwilligerswerk
<P>
Zou het Franse Voorzitterschap ermee instemmen om Eurostat te verzoeken om de toepassing van het VN-handboek over non-profitorganisaties in het systeem van nationale rekeningen aan te bevelen? Dit is namelijk een gebied van het statistische systeem dat de Europese burgers rechtstreeks aanbelangt en dat de deelname van burgers aan vrijwilligerswerk erkenning geeft door deze voor het eerst duidelijk zichtbaar te maken in het statistische systeem.
<SPEAKER ID="413" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, in antwoord op de vraag van mevrouw Harkin zijn er, zoals zij weet, op initiatief van de Europese Commissie discussies gevoerd over de betalingsbalans binnen het Comité voor monetaire, financiële en betalingsbalansstatistiek, dat is Eurostat, naar ik veronderstel. Na afloop van die discussies heeft het comité geconcludeerd dat er aanvullend onderzoek op academisch niveau moet worden verricht om geharmoniseerde normen voor identificatie van instellingen zonder winstoogmerk te definiëren, waardoor het mogelijk is op termijn tot betrouwbare vergelijkingen van deze instellingen te komen. Deze vraag met betrekking tot de statistieken is dus belangrijk omdat structuren voor vrijwilligerswerk inderdaad zeer verschillend zijn en er betere kennis nodig is van deze structuren. Wat echter belangrijk is en wat ik het parlementslid wil verzekeren, is dat er bij de Raad veel waarde wordt gehecht aan de ontwikkeling van vrijwilligerswerk. Het is een burgerplicht om de Europese ambitie waar te maken, in het bijzonder voor jongeren. Uit recente studies is bovendien gebleken dat zij niet spontaan de grootste eurofielen zijn, ondanks alle geboden mogelijkheden.
<P>
Zo zal de Raadsformatie Onderwijszaken, Jeugd en Cultuur in november een aanbeveling goedkeuren over de mobiliteit van jonge vrijwilligers in Europa om ervoor te zorgen dat vrijwilligerswerk op Europees niveau wordt gestimuleerd en op die manier een concreter beeld van Europa wordt gegeven, in het bijzonder ten opzichte van onze jongere medeburgers.
<SPEAKER ID="414" NAME="Marian Harkin" AFFILIATION="ALDE">
(EN) Laat ik om te beginnen het voorzitterschap bedanken voor zijn reactie en mijn lof uitspreken voor het initiatief inzake mobiliteit. De brief van de Europese Commissie die u in uw antwoord citeert, is echter slechts een afleidingsmanoeuvre, omdat daarin staat dat de nadruk is gelegd op de verscheidenheid aan wettelijke statussen en het ontbreken van geharmoniseerde criteria voor het vaststellen van non-profit-activiteiten in de verschillende landen. Minister, u weet heel goed dat non-profitorganisaties al in 32 landen bestaan, waaronder tot mijn vreugde ook Frankrijk en de Tsjechische Republiek, die vanaf januari het voorzitterschap van de Raad zullen uitoefenen. Ik geloof dus dat de Commissie bezig is met een afleidingsmanoeuvre en opzettelijk treuzelt. Aangezien Frankrijk deze rekeningen zelf wel opstelt, zou ik blij zijn van u te horen dat u op zijn minst aan Eurostat de aanbeveling doet om alle EU-landen aan te bevelen deze rekeningen op te stellen.
<SPEAKER ID="415" NAME="Zita Pleštinská" AFFILIATION="PPE-DE">
(SK) Meer dan 100 miljoen Europeanen van verschillende leeftijden en met verschillende geloofsovertuigingen en nationaliteiten verrichten vrijwilligerswerk en het sociale kapitaal dat gevormd wordt door actief vrijwilligerswerk speelt een belangrijke rol in de plaatselijke democratie door middel van een partnerschap op vele niveaus. Ik ben er voorstander van om het jaar 2011 uit te roepen tot Europees jaar van het vrijwilligerswerk. Vind de Raad niet dat we op dit gebied tot 2011 veel meer zouden moeten en kunnen doen dan tot nu toe het geval is?
<SPEAKER ID="416" NAME="Paul Rübig" AFFILIATION="PPE-DE">
(DE) Ik wil een vraag stellen over de opstelling van deze statistieken. Wij constateren telkens opnieuw dat in statistieken de verschillende landen worden weergegeven, zoals Duitsland, Spanje, Polen, enz., maar nooit of zeer zelden heel Europa, het Europa van alle zevenentwintig lidstaten. Vervolgens worden deze statistieken echter vergeleken met de VS, India of China. Het is van belang dat Europa met alle 27 lidstaten in deze statistieken weergegeven wordt, omdat dat juist voor het vrijwilligerswerk voor ons een belangrijke rol speelt.
<SPEAKER ID="417" NAME="Jean-Pierre Jouyet">
fungerend voorzitter van de Raad. - (FR) Ik zal eerst antwoord geven op de vraag van mevrouw Pleštinská, vervolgens zal ik bij mevrouw Harkin en de Heer Rübig terugkomen. Ik geloof dat het inderdaad belangrijk is vrijwilligerswerk te symboliseren en 2011 uit te roepen tot het Jaar van vrijwilligerswerk. Daarom wil het Franse voorzitterschap hiervoor de voorbereidingen treffen en de mobiliteit van jonge Europeanen daadwerkelijk aanmoedigen om te komen tot de ontwikkeling van Europese vrijwilligersdiensten.
<P>
In antwoord op de vraag over de statistieken, zou ik graag willen terugkomen op de discussie die met Mevrouw Doyle is gevoerd. Ik ben er voorstander van dat de kennis over wat Europa doet op verenigings- en liefdadigheidsgebied daadwerkelijk wordt verbeterd zoals de heer Rübig aangeeft, en dat er tevens meer transparantie komt. Maar we zien ook hoe de humanistische traditie van Europa zich voortzet ten opzichte van andere delen van de wereld, in het bijzonder de Verenigde Staten, maar ook andere werelddelen - ik denk aan wat er in Azië kan bestaan.
<P>
Ik ben geen deskundige op dit terrein, maar er moet ook een goed evenwicht worden gevonden tussen statistische verplichtingen en vereenvoudigingen enerzijds en het streven naar vereenvoudiging en lastenverlichting anderzijds voor structuren die soms over weinig middelen beschikken. Ik ben in principe voorstander van een goede statistische kennis en de richting die u aanbeveelt. Ik ben niet voor uniformiteit op dit gebied. Ik ben van mening dat er ook een zekere diversiteit moet worden behouden. Ik zie niet in waarom diversiteit deze goede statistische benadering in de weg zou staan. Het lijkt me echter belangrijk ervoor te zorgen dat deze verplichtingen, waarvan ik het nut inzie en die moeten bestaan, in verhouding staan tot het beoogde doel, door de lasten te vereenvoudigen, met name van structuren die in administratief opzicht over weinig mogelijkheden beschikken.
<SPEAKER ID="418" NAME="De Voorzitter">
De vragen nrs. 10 en 11 zijn samengevoegd aangezien ze sterk op elkaar lijken, maar de auteurs zullen beiden de kans krijgen aanvullende vragen aan de minister te stellen.
<P>

<P>
Betreft: EU-beleid over GM-producten
<P>
Zijn het Voorzitterschap en de Raad het ermee eens dat de bestaande EU"tolerance"politiek die een verbod inhoudt op de invoer van niet in de EU goedgekeurde producten - die een toevallige of geringe hoeveelheid GMO's bevatten - de EU-landbouw voor grote problemen stelt omdat zij afhankelijk is van de invoer van graan en veevoer?
<P>
Deze producten bevatten vaak GM-variëteiten die eerder zijn goedgekeurd door de EU, maar het kleinste spoortje niet-toegelaten GM kan ervoor zorgen dat de producten worden verboden en vernietigd. Aan dit proces ligt geen wetenschappelijke nauwgezetheid en integriteit ten grondslag.
<P>
In een recent rapport van het Gemeenschappelijk Onderzoekscentrum (JRC) van de Commissie staat dat er tot nog toe geen gegevens zijn binnengekomen waaruit blijkt dat GM-voedselproducten die aan het reguleringsproces zijn onderworpen, ook maar enig gevolg voor de gezondheid hebben.
<P>
Gezien de conclusie van het JRC-rapport en de achterstand die is opgelopen in het beoordelingsproces van GM-variëteiten: welke actie kan het Voorzitterschap ondernemen om ervoor te zorgen dat de veiligheidsevaluaties van GM-producten in de Europese Unie sneller worden afgewerkt?
<P>
Betreft: Discussies over de strategische aspecten van de GMO's
<P>
De lidstaten werden onlangs door de Europese Commissie uitgenodigd om hoog geplaatste ambtenaren te benoemen om deel te nemen aan het debat over de strategische aspecten van de GMO's. De kwesties die in de groep aan de orde zullen worden gesteld, omvatten ondermeer: de werking van de goedkeuringsprocedures; het effect van asynchrone verlening van vergunningen voor GMO's; en een debat met het publiek over de kwestie van de GMO's. De eerste vergadering van de werkgroep op hoog niveau vond plaats op 17 juli; een andere vergadering is voor deze maand gepland.
<P>
Kan de Raad informatie verstrekken over de vooruitgang die in de discussies is bereikt en over het tijdstip waarop de werkgroep op hoog niveau zijn verslag zal kunnen uitbrengen?
<P>
Kan de Raad mededelen in welke opzichten de doelstellingen en aanbevelingen van deze werkgroep op hoog niveau zouden kunnen verschillen van die van de GMO-werkgroep die door de Raad van ministers voor Milieu is opgericht?
<SPEAKER ID="420" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, ik heb het geluk dat ik tegelijkertijd antwoord kan geven aan mevrouw Doyle en aan mevrouw McGuinness, wat me verheugt. Het Franse voorzitterschap heeft dus besloten het ingewikkelde en politiek zeer gevoelige debat over ggo's, dat tijdens het Franse voorzitterschap in gang is gezet, voort te zetten om vóór het einde van het jaar tot een conclusie over dit onderwerp te komen.
<P>
Mevrouw Doyle, mevrouw McGuinness, gisteren heeft de Milieuraad van gedachten gewisseld over ggo's in vervolg op de informele vergadering van de ministers van milieu die zoals bekend in juli heeft plaatsgevonden in Celle Saint-Cloud. Dit debat zal worden voortgezet zodat de Raad aan het einde van het Franse voorzitterschap in december operationele conclusies zal kunnen voorleggen.
<P>
Over welke oriëntaties is er in het huidige stadium gediscussieerd? De eerste beleidslijn omvat aanscherping van de controlemaatregelen en de milieueffectbeoordeling door middel van harmonisering op Europees niveau, en uiteraard zal ik in december hierover verslag uitbrengen.
<P>
Tevens moeten wij in het kader van deze gedachtewisselingen rekening houden met de sociaaleconomische criteria bij het beheer van risico's die ggo's met zich meebrengen. We moeten bekijken hoe het functioneren van de wetenschappelijke expertise kan worden verbeterd en geharmoniseerde etiketteringsnormen opstellen en tot slot rekening houden met de kwetsbaarheid van sommige grondgebieden die gevoelig of beschermd zijn.
<P>
Zoals u weet heeft voorzitter Barroso een werkgroep op hoog niveau ingesteld die zich hierover gaat buigen en ik denk dat u bij de Commissie kunt nagaan welke vorderingen deze werkgroep heeft gemaakt. Tot dusver is er nog geen verslag gepubliceerd. De werkgroep buigt zich over het wetgevingskader, kwesties die verband met elkaar houden, tussen de handel en het milieu, over prijsverhogingen van landbouwproducten en de gevolgen daarvan voor ggo's.
<P>
Wat bij de Raad naar voren is gekomen, is van belang, zoals ik reeds heb gesteld. Voorts moeten snel nieuwe richtlijnen worden aangenomen voor versterking van de milieueffectbeoordeling, zodat het milieurisico van ggo's op lange termijn wordt meegenomen. Hierop wilde ik wijzen.
<SPEAKER ID="421" NAME="Avril Doyle" AFFILIATION="PPE-DE">
(EN) Ik dank het voorzitterschap voor zijn antwoord, maar, vooruitlopend op het verslag van de werkgroep op hoog niveau, meen ik toch dat wanneer de Wereldhandelsorganisatie ook maar enige rol van betekenis heeft, hierin op zijn minst een uniforme procedure opgenomen zou moeten zijn voor veiligheidsbeoordeling en vergunningverlening voor mondiaal verhandelde GG-producten. Want we willen toch immers niet beweren dat de Amerikaanse, Australische en Japanse consumenten een groter risico lopen door de veiligheidsbeoordelings- en vergunningprocedures in hun land, die buitengewoon efficiënt zijn? Tot slot, vindt het voorzitterschap ook niet dat er veiligheidsbeoordelings- en vergunningprocedures moeten komen die vakkundig zijn beoordeeld en op wetenschappelijke informatie zijn gebaseerd omdat het anders aan integriteit zou ontbreken en onze wetgeving in diskrediet zou worden gebracht?
<SPEAKER ID="422" NAME="Mairead McGuinness" AFFILIATION="PPE-DE">
(EN) Ik denk dat mijn vraag er bij het samenvoegen van de twee vragen bij is ingeschoten, omdat ze zeer specifiek is. Om te beginnen ben ik er niet zeker van dat de samenwerking met deze groep op hoog niveau zo goed was. Ik zou graag willen weten welke vooruitgang de groep heeft geboekt en wanneer ze verslag doet, want ik heb het idee dat Europa meer over ggo's praat dan werkelijk actie op dit terrein onderneemt, en actie is zeker nodig. We bevinden ons immers in een situatie waarin een zeer groot land als de Verenigde Staten en andere landen erg blij zijn met de wijze waarop ze ggo's beoordelen, terwijl Europa andere criteria wil. U zegt in uw antwoord dat u het veel "strenger” wil - wat dat ook mag betekenen - waardoor we met hetzelfde probleem blijven zitten.
<SPEAKER ID="423" NAME="De Voorzitter">
Het was de Raad die verzocht heeft de vragen samen te voegen.
<SPEAKER ID="424" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, ik neem de verantwoordelijkheid op mij, ik verzeker u dat u er niets aan kunt doen. Ik neem hiervoor de algehele verantwoordelijkheid op mij en ik bied mevrouw McGuinness mijn verontschuldigingen aan.
<P>
In antwoord op de vraag van mevrouw Doyle over eventuele beoordeling, in het bijzonder door wetenschappers en deskundigen, is de Raad gestart met een gedachtewisseling met de Europese Autoriteit voor Voedselveiligheid, in het bijzonder over de beoordeling van het milieurisico. Deze discussies hebben een positieve bijdrage geleverd, met name over het thema dat verband houdt met de aanscherping van de milieueffectbeoordeling, over verbetering van het functioneren van de technologische expertise en inachtneming van bepaalde gevoelige gebieden, zoals ik reeds heb gesteld.
<P>
Een vakkundige beoordeling door wetenschappers en deskundigen lijkt me een stap in de goede richting. Ik vind dat een gezonde ontwikkeling. Ten aanzien van de bezorgdheid die mevrouw McGuinness heeft geuit, ben ik van mening dat een serieuze beoordeling van het langetermijneffect van ggo's op het milieu onontbeerlijk is. Ik ken de Amerikaanse koers op dit gebied. Wat betreft de Europese bezorgdheid moeten wij eveneens rekening houden met de bezorgdheid op de lange termijn en dus echt zeer strikt zijn bij de uitvoering van de beoordeling.
<P>
Betreft: De situatie in Zimbabwe
<P>
Kan de Raad mededelen of zij haar standpunt ten aanzien van de situatie in Zimbabwe aan een herziening heeft onderworpen, gezien het feit dat op het moment dat ik deze regels schrijf de pogingen van Thabo Mbeki om een door bemiddeling een overeenkomst tussen de partijen tot stand te brengen mislukt zijn, zodat de bevolking van Zimbabwe ontberingen zal blijven lijden, terwijl de Europese Unie langs de kant blijft toekijken op de mislukte onderhandelingen?
<SPEAKER ID="426" NAME="Jean-Pierre Jouyet">
fungerend voorzitter van de Raad. - (FR) Mijnheer de Voorzitter, in antwoord op de vraag van de heer Higgins volgen wij de zorgwekkende situatie in Zimbabwe nauwlettend. Wij hebben het geweld begin april al veroordeeld. Wij hebben het verloop van de verkiezingen veroordeeld en ik zal daar nu niet verder op ingaan. De Europese Unie heeft getracht binnen de Veiligheidsraad een zeer strenge resolutie ten aanzien van Zimbabwe aan te nemen.
<P>
Sinds de ondertekening op 15 september van het akkoord over een eenheidsregering onder toezicht van de SADC heeft de Europese Unie haar partners benaderd om zo snel mogelijk een geloofwaardige eenheidsregering te vormen waarin gehoor zou worden gegeven aan de wil die het Zimbabwaanse volk op 29 maart kenbaar heeft gemaakt.
<P>
De onderhandelingen zijn nog altijd gaande, maar nu president Mugabe het plan heeft opgevat om het belangrijkste deel van de portefeuilles voor zijn partij te reserveren, zijn deze bemiddelingspogingen gestrand. Overigens had deze partij de verkiezingen verloren, waarbij in de tweede ronde was gefraudeerd. De Raad heeft aangegeven de situatie op de voet te zullen volgen.
<P>
De Raad heeft de bemiddeling van de SADC onder leiding van president Mbeki overigens aangemoedigd, om tot een acceptabeler akkoord te komen waarin de keuze van het Zimbabwaanse volk op 29 maart beter tot uitdrukking komt. Als deze inspanningen permanent worden gedwarsboomd, zijn wij bereid om nadere sancties te treffen tegen de Zimbabwaanse autoriteiten.
<P>
Gezien de uiterst verontrustende humanitaire situatie, willen wij voorkomen dat de bevolking hiervan de dupe wordt. Daarom heeft de Commissie tien miljoen euro extra vrijgemaakt om de situatie van de Zimbabwaanse bevolking het hoofd te bieden.
<P>
Wat de sociaaleconomische situatie betreft, wijs ik het Parlement erop dat de Unie bereid is om maatregelen ter versterking van de democratie en het economische herstel van dit land te nemen zodra er een geloofwaardige eenheidsregering is.
<P>
We blijven dus waakzaam en de Europese Unie blijft op alle fronten actief (politiek, diplomatiek, economisch en humanitair) om recht te doen aan het Zimbabwaanse volk.
<SPEAKER ID="427" NAME="De Voorzitter">
(EN) Ik heb twee aanvullende vragen naar aanleiding van deze vraag, maar dit wordt de laatste. Ik ben bang dat ik er nu een einde aan moet maken. Ik dank de minister voor zijn zeer uitvoerige antwoorden. Iedereen in de kamer wiens vraag nog niet is beantwoord, krijgt een schriftelijk antwoord.
<P>
(Interruptie uit de zaal van Gay Mitchell)
<P>
Ik ben me bewust van uw probleem, mijnheer Mitchell. Maar ik houd me aan de tijd. Wanneer anderen dat niet doen, is dat hun probleem. Ik kan voor mezelf antwoorden. Ik zei aan het begin van het vragenuur dat we om 19.00 uur zouden ophouden.
<P>
(Interruptie uit de zaal van Gay Mitchell)
<P>
Laten we proberen enigszins de orde te bewaren. Ik stel uw bezorgdheid op prijs.
<P>
(Interruptie uit de zaal van Gay Mitchell)
<P>
Ik neem kennis van uw opmerkingen, maar ik denk niet dat ik hier de schuld van draag.
<SPEAKER ID="428" NAME="Jim Higgins" AFFILIATION="PPE-DE">
(GA) Mijnheer de fungerend voorzitter van de Raad, zoals de Raad weet, wil het NDC (National Democratic Congress) nieuwe verkiezingen en zijn de besprekingen over de machtsdeling die in Swaziland zouden plaatsvinden een week uitgesteld.
<P>
De reden voor dit uitstel was de weigering om oppositieleider Morgan Tsvangirai een paspoort te verstrekken. Denkt u dat dit een correcte beslissing was of dat dit de zaak enig goed doet? En bent u er op dit moment van overtuigd dat een duurzame regeling voor de lange termijn nog tot de mogelijkheden behoort?
<SPEAKER ID="429" NAME="Colm Burke" AFFILIATION="PPE-DE">
(EN) Ik vraag mij alleen af of de Europese Unie rechtstreekse contacten heeft gehad met politieke belanghebbenden in Zimbabwe. Zelfs als het land zijn politieke problemen morgen oplost, dan nog zal het een enorme hoeveelheid hulp nodig hebben, zowel economische hulp als hulp bij het opbouwen van nieuwe handelsbetrekkingen. Heeft de Europese Unie enigerlei contacten gehad met belanghebbenden?
<SPEAKER ID="430" NAME="Jean-Pierre Jouyet">
fungerend voorzitter van de Raad. - (FR) Zoals de heer Higgins heeft aangegeven blijft de situatie uiterst zorgwekkend en wij begrijpen waarom de oppositieleiders de voorgestelde oplossingen nu niet aanvaarden, maar ik ben van mening dat er een trojka van het politiek uitvoerend orgaan van de SADC moet worden georganiseerd, dat wil zeggen Swaziland, Angola en Mozambique, dat op 27 oktober bijeenkomt in Harare.
<P>
In antwoord op de vraag van de heer Burke is het inderdaad moeilijk om contacten te onderhouden, gezien het lot van de heer Tsvangirai. Zijn paspoort is in beslag genomen en niet teruggegeven en hij is dan ook niet naar Swaziland gereisd. De Commissie en de voorzitter van de huidige ministerraad, Bernard Kouchner, blijven natuurlijk op de hoogte en hebben zeer nauwe contacten met vertegenwoordigers van de SADC en vertegenwoordigers van president Mbeki. Wij kunnen de betrekkingen met Zimbabwe alleen herstellen, als de rechtsstaat wordt gewaarborgd en er een bevredigende oplossing is bereikt. Maar wij onderhouden in de huidige situatie zo veel mogelijk contacten, zowel met Louis Michel als met Bernard Kouchner.
<SPEAKER ID="431" NAME="De Voorzitter">
Het vragenuur is gesloten.
<P>
De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).
<P>
(De vergadering wordt om 19.00 onderbroken en om 21.00 hervat)
